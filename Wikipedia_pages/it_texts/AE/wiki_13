{"id": "276859", "revid": "181699", "url": "https://it.wikipedia.org/wiki?curid=276859", "title": "Port Louis", "text": "Port Louis \u00e8 la capitale e la citt\u00e0 principale di Mauritius. Posta sull'oceano Indiano, \u00e8 il primo porto del Paese ed \u00e8 il secondo centro finanziario dell'Africa dopo Johannesburg. Gli abitanti, al censimento del 2012, erano 149.194.\nStoria.\nUn primo insediamento nella zona di Port Louis venne creato dagli olandesi, con il nome di \"Noordt Wester Haven\"; ma solo sotto i francesi, a partire dal 1735, Port Louis divenne una vera e propria citt\u00e0 e fu promossa a capitale. Per i francesi il porto di Port Louis era un'importante tappa per il rifornimento delle navi che circumnavigavano l'Africa passando dal Capo di Buona Speranza. Il nome di Port Louis fu scelto dal primo governatore Bertrand-Fran\u00e7ois Mah\u00e9 de La Bourdonnais, in onore del re Luigi XV. La storia della citt\u00e0 \u00e8 costellata di disastri naturali; fra il 1773 e il 1896 Port Louis dovette sopravvivere a una serie di incendi, epidemie e cicloni.\nCollocazione geografica.\nPort Louis \u00e8 circondata da una catena di montagne detta Port-Louis Moka. Dalla montagna di Signaux, meta di molti appassionati di trekking, si gode di una vista panoramica che include tutta la citt\u00e0.\nLuoghi ed edifici notevoli a Port Louis.\nA Port Louis sono conservati molti edifici storici del periodo coloniale. La fortificazione di Fort Adelaide (nota anche come \"La Citadelle\") fu costruita dagli inglesi nel 1835; dalla cittadella, che domina la citt\u00e0, si gode di un panorama che abbraccia quasi tutta Port Louis.\nUn altro luogo celebre di Port Louis \u00e8 l'ippodromo di Champ de Mars; \u00e8 il pi\u00f9 antico dell'oceano Indiano, essendo stato creato nel 1812, e il secondo pi\u00f9 antico dell'emisfero meridionale. Sono anche note le caserme della polizia (\"Les Casernes\") e il lungomare.\nNegli anni novanta e 2000 il centro della citt\u00e0 si \u00e8 arricchito di numerosi grattacieli. Il pi\u00f9 alto \u00e8 quello in cui si trova la sede centrale della Bank of Mauritius. Fra gli altri luoghi notevoli di Port Louis si possono citare la cattedrale di San Luigi, il Waterfront di Caudan, il bazaar di Port Louis, il quartiere di China town e il cimitero cinese.\nIstituzioni e musei.\nIl Mauritius Institute si dedica allo studio della fauna e della flora di Mauritius. Nella citt\u00e0 si trova anche un museo di storia naturale e due musei dedicati ai francobolli, il Blue Penny Museum e il Mauritius Stamp Museum; i francobolli di Mauritius hanno infatti una lunga storia e alcuni esemplari sono vere e proprie rarit\u00e0.\nInfrastrutture e trasporti.\nLa citt\u00e0 \u00e8 servita dall'aeroporto Internazionale Sir Seewoosagur Ramgoolam.\nAmministrazione.\nGemellaggi.\nSono riportati, di seguito, i gemellaggi:"}
{"id": "276862", "revid": "124610058", "url": "https://it.wikipedia.org/wiki?curid=276862", "title": "Bush (gruppo musicale)", "text": "I Bush sono un gruppo musicale inglese attivo dal 1992.\nLa loro formazione attuale \u00e8 composta dal cantante e chitarrista ritmico Gavin Rossdale, dal batterista Robin Goodridge, dal chitarrista Chris Traynor e dal bassista Corey Britz.\nNel 1994, I Bush ebbero un grande successo con l'uscita del loro album di debutto, \"Sixteen Stone\", che ha ricevuto la certificazione di 6 dischi di platino dalla RIAA. \nI Bush hanno avuto numerosi singoli top ten nelle classifiche di Billboard e un album al primo posto con \"Razorblade Suitcase\" nel 1996. La band si sciolse nel 2002 ma si riform\u00f2 nel 2010, e ha pubblicato quattro album da allora: \"The Sea of Memories\" (2011), \"Man on the Run\" (2014), \"Black and White Rainbows\" (2017) e \"The Kingdom\" (2020).\nBiografia.\nNel dicembre del 1992 il cantante e chitarrista Gavin Rossdale e il chitarrista Nigel Pulsford si incontrarono ad un concerto in un club di Londra e decisero di cominciare a suonare insieme, dando vita ad un sound aggressivo ed energetico ma allo stesso tempo melodico, frutto della mediazione delle loro svariate influenze musicali tra le quali emergeva il rock alternativo americano stile Pixies e Nirvana. I due formarono una nuova band che chiamarono \"Future Primitive\". Descrivendo i primi suoni del gruppo, un dirigente della casa discografica britannica disse anni dopo: \u00abNon erano quello che sono oggi - erano un po' come il lato pi\u00f9 commerciale degli INXS\u00bb. La coppia ha poi reclutato il bassista Dave Parsons e il batterista Sacha Gervasi per completare la line-up. Il gruppo scelse presto il nome \"Bush\", prendendo il nome da Shepherd's Bush, a Londra, dove vivevano i membri della band.\n\"Sixteen Stone\" e il successo (1994).\nAssistendo ad un loro concerto, il batterista Robin Goodridge rimane affascinato dal suono della band e propone al gruppo di entrarvi a far parte in sostituzione di Sacha Gervasi, da lui ritenuto scadente. Ottiene il ruolo ed alla fine del 1993 il gruppo firma un contratto discografico con la neonata Trauma Records ed incide il primo album \"Sixteen Stone\" con i produttori Clive Langer e Alan Wistanley, album che vender\u00e0 otto milioni di copie in cinque anni.\nDa \"Sixteen Stone\" viene estratto un fortunato singolo, \"Everything Zen\", il cui video diretto da Matt Mahurin entra in heavy rotation sull'emittente televisiva musicale MTV e conquista i primi posti delle classifiche alternative.\nIl successo di \"Everything Zen\" si ripete con altre canzoni estratte dall'album d'esordio, in particolare con \"Glycerine\" e \"Comedown\". Le radio rock trasmettono massicciamente i brani dei Bush, nel frattempo impegnati in ben 230 concerti negli Stati Uniti per la promozione dell'album. Il numero di fan cresce vertiginosamente, coadiuvato dall'esposizione mediatica fornita al gruppo da riviste come \"Rolling Stone\" e \"Details\".\n\"Razorblade Suitcase\" (1996).\nTerminato il tour di \"Sixteen Stone\" nel maggio del 1996 con due memorabili concerti a Red Rocks, i Bush cominciano subito a lavorare al secondo album \"Razorblade Suitcase\". Si avvalgono dell'esperienza dell'ingegnere del suono e produttore Steve Albini ed incidono i tredici brani del disco nello Studio Due di Abbey Road.\nL'album debutta direttamente al primo posto della classifica di \"Billboard\" nel novembre del 1996, spinto dai singoli (e relativi video) \"Swallowed\", \"Greedy Fly\" e \"Cold Contagious\". . Nonostante questo, \nIl successivo album, uscito nel 1997, si intitola \"Deconstructed\" e contiene una serie di remix dei singoli di maggior successo.\n\"The Science of Things\" (1999).\nLa svolta per la band arriva nel 1999 con l'album \"The Science of Things\", album in cui i Bush operano una profonda sperimentazione sui brani e rivolgono profondamente il loro suono alla musica elettronica, includendo nelle canzoni \"sample\" vari, drum-machines e loops. Brani quali \"The Chemicals Between e Us\"e \"Warm Machine\" conservano l'energia degli esordi ma si arricchiscono di arrangiamenti mentre il terzo singolo estratto \"Letting The Cables Sleep\" presenta sonorit\u00e0 pi\u00f9 intimiste e scure.\nNell'estate dello stesso anno si esibiscono come \"headliner\" al festival \"Woodstock 1999\". Parte della loro esibizione venne inserita nell'omonima compilation.\n\"Golden State\" e scioglimento (2001).\nAlla fine del 2001, il gruppo ritorna al suono delle origini con l'album \"Golden State\", da cui vengono estratti tre singoli: \"The People That We Love\", \"Headful of Ghosts\" e \"Inflatable\". Al tour promozionale di \"Golden State\" si unisce il chitarrista degli \"Helmet\" Chris Traynor che alcuni mesi dopo sostituir\u00e0 il chitarrista fondatore Nigel Pulsford, allontanatosi dalla band per trascorrere pi\u00f9 tempo con la propria famiglia.\nIl frontman Gavin Rossdale (nel frattempo sposatosi con la cantante dei No Doubt Gwen Stefani) pur non escludendo in futuro un possibile nuovo lavoro dei Bush, decide tuttavia di impegnarsi a tempo pieno con gli \"Institute\" e alla sua nascente carriera d'attore (da ricordare la partecipazione al film \"Zoolander\" con Ben Stiller e a \"Constantine\" con Keanu Reeves).\nReunion e \"The Sea of Memories\" (2010).\nIl 22 giugno 2010 \u00e8 stato annunciato che i Bush avrebbero suonato per la prima volta dopo otto anni al secondo festival annuale di Epicentre Music Festival, a Fontana, in California, il 25 settembre 2010. I membri fondatori Nigel Pulsford e Dave Parsons decisero di non riunirsi alla band, con Rossdale che affermava:\n\u00ab\"Ho parlato molto con Nigel e ogni volta che faccio un disco gli chiedo di farlo. \u00c8 felice e non \u00e8 qualcosa che voleva fare - ha una famiglia. Ho parlato con Dave. Sono rimasto sorpreso perch\u00e9 pensavo che lo avrebbe fatto. Ci pens\u00f2 per il fine settimana e poi disse che non poteva. Non voleva impegnarsi e poi tornare indietro - non sapeva per quanto tempo avrebbe potuto stare in un tour. Richiede una quantit\u00e0 assurda di energie\".\u00bb\nI successori di Pulsford e Parsons furono rispettivamente Chris Traynor e Corey Britz. Traynor aveva anche partecipato a Pulsford durante il Golden State Tour. La nuova line-up ha suonato sette spettacoli nel 2010, eseguendo brani dei precedenti quattro album dei Bush e una nuova canzone, \"Afterlife\".\nGavin ha annunciato alla radio che il loro nuovo album era stato intitolato \"The Sea of Memories\" ed \u00e8 stato rilasciato a settembre e ha raggiunto la posizione numero 18 della Billboard 200. Il primo singolo dell'album, \"The Sound of Winter\" \u00e8 stato pubblicato nel Luglio 2011 e ha raggiunto il primo posto nella classifica di Billboard Alternative Songs. Il secondo singolo tratto dall'album \u00e8 \"Baby Come Home.\"\nIl 19 novembre 2011, I Bush hanno suonato in un live set per \"Guitar Center Sessions\" su DirecTV. L'episodio includeva un'intervista con il programma ospite, Nic Harcourt.\nLa canzone \"Into The Blue\" \u00e8 stata inclusa nell'album della colonna sonora di \"The Avengers\", pubblicato il 1\u00ba maggio 2012. Sono stati in tour con i Nickelback nel loro tour in supporto all'album \"\"Here and Now\".\"\n\"Man on the Run\" (2014).\nIl 26 marzo 2014 i Bush, con il produttore Nick Raskulinecz, hanno iniziato a registrare il sesto album in studio. \"\"Man on the Run\" esce\" il 18 agosto 2014. L'album contiene i singoli \"The Only Way Out\" e \"Loneliness Is a Killer\". La band \u00e8 poi partita per un tour all'inizio del 2015.\n\"Black and White Rainbows\" (2017).\nIl 10 marzo 2017 esce \"Black and White Rainbows\", prodotto da Bob Rock, \u00e8 il settimo album in studio per la band. Contiene i singoli \"Mad Love\", \"Lost in You\" e \"The Beat of Your Heart\". L'album ha ricevuto critiche contrastanti ma ha ottenuto un buon riscontro commerciale.\n\u00c8 uscita inoltre una edizione \"deluxe\" contenenti nuovi brani e versioni estese di alcuni gi\u00e0 presenti nella prima edizione.\nIl 2 aprile 2018 \u00e8 stata annunciata per l'estate una tourn\u00e9e negli Stati Uniti d'America intitolata \"Revolution 3 Tour\" al quale si esibiranno come headliner insieme agli Stone Temple Pilots e ai The Cult.\nRossdale recentemente rivelato che sta lavorando su del materiale definito \"pi\u00f9 pesante\" rispetto alle recenti produzioni in previsione di un prossimo album.\n\"The Kingdom\" (2020).\nIl 17 luglio 2020 esce The Kingdom, l'ottavo album in studio della band. Per l'occasione il 18 luglio 2020 viene organizzato un concerto in live streaming sul loro sito web ufficiale. L'ospite di MTV e veterano dell'industria musicale Matt Pinfield ospita i festeggiamenti pre- e post-spettacolo."}
{"id": "276865", "revid": "339392", "url": "https://it.wikipedia.org/wiki?curid=276865", "title": "Ectabana", "text": ""}
{"id": "276867", "revid": "1592097", "url": "https://it.wikipedia.org/wiki?curid=276867", "title": "\u00c8ze-sur-Mer", "text": ""}
{"id": "276869", "revid": "1592097", "url": "https://it.wikipedia.org/wiki?curid=276869", "title": "Eze-sur-Mer", "text": ""}
{"id": "276870", "revid": "729019", "url": "https://it.wikipedia.org/wiki?curid=276870", "title": "Motorway M20", "text": "La M20 \u00e8 un'autostrada della Gran Bretagna che collega la tangenziale di Londra M25, nei pressi di Swanley, alla citt\u00e0 costiera di Folkestone, nel Kent da dove poi, tramite la strada A20 \u00e8 possibile proseguire per l'imbocco del tunnel ferroviario sotto la Manica e Dover, dove si trovano gli imbarchi dei traghetti per Calais. L'autostrada, che \u00e8 lunga 81,4 km fa parte della strada europea E15."}
{"id": "276874", "revid": "1632387", "url": "https://it.wikipedia.org/wiki?curid=276874", "title": "Beduini", "text": "Beduini (in arabo \"badawiyy\u012bn\", che significa \"abitanti della \"b\u0101diya\"\", ossia del deserto) sono \"nomadi\" dediti all'allevamento transumante nelle regioni steppose del Nordafrica, della Penisola araba e della Siria.\nOrganizzazione sociale e stili di vita.\nIl popolo beduino \u00e8 diviso in trib\u00f9. La trib\u00f9 \u00e8 suddivisa a sua volta in clan composti da grandi famiglie nelle quali vige il patriarcato.\nIl capo del clan o della trib\u00f9 \u00e8 sempre uno sceicco, cio\u00e8 l'elemento pi\u00f9 abile, saggio o ricco del gruppo. \nLe donne godono di maggior libert\u00e0 che non quelle di altri popoli nomadi; vivono nella stanza loro assegnata ma possono muoversi a piacere, allontanarsi, mangiare con gli uomini e tenere il volto scoperto.\nEssendo un popolo nomade sono dediti all'allevamento transumante del bestiame. Durante le soste, quando il gruppo si trasferisce da un luogo all'altro, le donne raccolgono radici, erbe, bacche e locuste, che vengono essiccate e conservate per i periodi di magra; gli uomini invece si dedicano alla caccia.\nIn alcuni villaggi e nelle oasi i beduini acquistano (se dispongono di denaro) grano, caff\u00e8, t\u00e8, tabacco, armi e quegli oggetti che non sono in grado di procurarsi in altro modo.\nL'unica occupazione ritenuta veramente nobile dai beduini era in passato la guerra, le altre venivano considerate meno importanti.\nLe armi di cui disponevano i beduini erano, oltre al fucile, il pugnale e la sciabola ricurva; molti per\u00f2 anche negli ultimi conflitti usarono ancora la lancia, lo scudo e la cotta a maglie di ferro.\nAttualmente i beduini , in particolare in Egitto e in Giordania, hanno trovato un nuovo scopo nel turismo. Nel deserto del Wadi Rum gestiscono escursioni e campi tendati, che sono interessanti per conoscere un tipo di turismo pi\u00f9 essenziale, e sono i custodi e le guide del sito archeologico di Petra.\nReligione.\nNella tradizione islamica i beduini non sono annoverati fra i migliori credenti. Troppo attaccati ancora ai loro valori tradizionali, essi sarebbero quindi musulmani tiepidi e infidi, pronti a tornare al paganesimo alla prima occasione in cui ci\u00f2 dovesse loro arrecare qualche vantaggio.\nIl profeta Maometto visse nondimeno la sua infanzia fra i beduini, affidato alla sua balia \u1e24al\u012bma bint \u02bfAbd All\u0101h, dei Banu Sa\u02bfd b. Bakr, che effettuava una piccola transumanza all'interno della sola regione del Hij\u0101z. In qualche modo la contraddizione riguardante i beduini rimarr\u00e0 sempre viva nella cultura islamica per la quale i beduini sono certamente uomini vigorosi per il fatto di vivere in un ambiente sano e salubre (malgrado le difficolt\u00e0 dell'ambiente), ma schiavi dell\"adab\" preislamico e della forza delle loro passioni, poco inclini ad essere regolate dalla pazienza (\"sabr\") che ogni buon musulmano deve coltivare.\nPresso i beduini del nord sono molto diffuse le pratiche religiose, il sacrificio degli animali, i riti di virilit\u00e0. I beduini conducevano una vita nomade (cambiando di volta in volta la loro posizione), erano divisi in trib\u00f9 e si dedicavano alla pastorizia. In alcuni casi, per procurarsi il necessario, ricorrevano alla razzia rapinando i pacifici contadini che vivevano nelle oasi. Molti erano mercanti e percorrevano le vie carovaniere che attraversavano l'intera Arabia, trasportando merci spesso molto pregiate.\nIn Giordania, una parte della comunit\u00e0 beduina \u00e8 di religione cristiana.\nI beduini nella cultura di massa.\n(Fonte: Patrizio Peci, \"Io, l'infame\", 1983)."}
{"id": "276876", "revid": "965226", "url": "https://it.wikipedia.org/wiki?curid=276876", "title": "Antonio Ruberti", "text": "Carriera scientifica.\nLaureato in ingegneria all'Universit\u00e0 di Napoli, ricercatore presso la Fondazione Ugo Bordoni dal 1954, vincitore del primo concorso italiano alla cattedra di Controlli automatici, ha insegnato presso l'Universit\u00e0 di Roma prima (dal 1962) tale disciplina, poi (dal 1973) Teoria dei Sistemi. \u00c8 stato anche direttore di corsi di specializzazione post laurea, nel medesimo Ateneo.\nNel 1969 ha fondato e diretto (fino al 1976) l'Istituto di automatica presso l'Universit\u00e0 di Roma (ora Dipartimento di Ingegneria Informatica Automatica e Gestionale \"Antonio Ruberti\"), e il Centro dei sistemi di controllo e di calcolo automatico del CNR (ora Istituto di Analisi dei Sistemi ed Informatica \"Antonio Ruberti\"), i primi organismi di ricerca realizzati in Italia nei settori dell'informatica e dell'automatica.\n\u00c8 stato preside (1973-1976) della Facolt\u00e0 d'Ingegneria e rettore (1976-1987) dell'Universit\u00e0 di Roma \"La Sapienza\".\nNel corso della sua attivit\u00e0 di ricerca, Ruberti ha pubblicato numerosi articoli scientifici ricevendo riconoscimenti internazionali. I suoi studi riguardano in particolare la simulazione dei calcolatori analogici per i quali propone e realizza nuovi componenti, il controllo dei motori a corrente alternata con tecniche di simulazione ibrida, i fondamenti della teoria dei sistemi e del controllo con nuovi metodi sulla realizzazione dei sistemi lineari e bilineari.\nCarriera politica.\nMinistro dell'universit\u00e0 e della ricerca.\nMinistro senza portafoglio per il coordinamento della Ricerca Scientifica e Tecnologica (1987-1989), Ruberti \u00e8 stato dal 1989 al 1992 Ministro dell'Universit\u00e0 e della Ricerca Scientifica e Tecnologica. Il suo impegno per la diffusione dell'educazione scientifica \u00e8 sfociata in iniziative come le Settimane della cultura scientifica e tecnologica (1991).\nDurante la sua permanenza al ministero dell'Universit\u00e0 e della Ricerca fu promotore della cosiddetta \"Riforma Ruberti\" o l.341/1990 la quale riordin\u00f2 la struttura di numerosi corsi di studio e pose le basi per la realizzazione dell'autonomia universitaria conferendo ai singoli atenei e agli enti di ricerca il diritto di redigere il proprio statuto e i propri organi direttivi.\nSi prevedeva, inoltre, la possibilit\u00e0 di usufruire dell'insegnamento universitario a distanza.\nAccanto a queste disposizioni si posero, tuttavia, alcuni aspetti, che divennero sin dalle origini oggetto di una forte contestazione di cui si fece promotore il movimento della Pantera del '90.\nInfatti, furono particolarmente criticate le norme che confinavano le rappresentanze studentesche in un Consiglio degli studenti dalle sole funzioni consultive e la disposizione che permetteva alle universit\u00e0 di avvalersi di finanziamenti privati.\nTale aspetto, secondo i contestatori, avrebbe portato maggiori vantaggi alle facolt\u00e0 scientifiche rispetto a quelle umanistiche e agli atenei maggiori rispetto a quelli pi\u00f9 piccoli o meno noti, incapaci di reperire autonomamente le risorse.\nSi \u00e8 impegnato per un sempre maggior coinvolgimento italiano nelle attivit\u00e0 internazionali. Ha pubblicato numerosi saggi relativi alla politica dell'universit\u00e0 e della ricerca nonch\u00e9 ai problemi dell'innovazione tecnologica; si ricordano i volumi Tecnologia domani (1985) ed Europa a confronto (1989).\nCommissario europeo.\nEletto in Parlamento per il Partito Socialista Italiano nel 1992, Ruberti si dimise nel (1993) per assolvere all'incarico di commissario europeo per la scienza, la ricerca e lo sviluppo e l'istruzione, la formazione e la giovent\u00f9 e vicepresidente della Commissione nell'ambito della Commissione Delors III. Il governo italiano discusse a lungo se indicare Ruberti o Raniero Vanni d'Archirafi come vicepresidente della Commissione, optando infine per il primo. La nomina di Vanni d'Archirafi e Ruberti venne accolta piuttosto male dal presidente della Commissione Jacques Delors, che avrebbe preferito personaggi di maggiore spessore politico. Anche per questa ragione, ai due commissari italiani vennero assegnati portafogli relativamente marginali.\nCome commissario europeo, Ruberti elabor\u00f2 il quarto programma quadro europeo per la ricerca 1994-1998, stabilendo accordi di cooperazione anche con i paesi dell'ex Unione Sovietica e con altri organismi multinazionali europei, quali il CERN e l'ESA. Lanci\u00f2 una serie di nuove iniziative, come i programmi europei di istruzione e formazione Leonardo e Socrates e la settimana europea della cultura scientifica. Ha promosso l'istituzione dell'Assemblea europea delle scienze e delle tecnologie.\nConcluso nel gennaio 1995 il mandato europeo, nell'aprile 1996 Ruberti fu nuovamente eletto deputato in Parlamento, dove ha presieduto la Commissione politiche dell'Unione europea."}
{"id": "276881", "revid": "2184448", "url": "https://it.wikipedia.org/wiki?curid=276881", "title": "Al Kuwait", "text": "Al Kuwait (, letteralmente Citt\u00e0 del Kuwait, e in inglese \"Kuwait City\", ma chiamata anche semplicemente \"Kuwait\") \u00e8 la capitale dell'Emirato del Kuwait.\nGeografia fisica.\nAffacciata sul Golfo Persico, la sua area metropolitana aveva, nel 1998, una popolazione di 401.694 abitanti.\nIn citt\u00e0 hanno sede i pi\u00f9 importanti uffici governativi e il Parlamento (\"Majlis al-Umma\"), oltre che le principali banche e societ\u00e0 kuwaitiane come la Kuwait Airways.\nStoria.\nIl 2 agosto 1990, nel corso della prima guerra del Golfo, le forze irachene di Saddam Hussein entrarono nella citt\u00e0 e l'8 dello stesso mese il Kuwait venne annesso all'Iraq. Nel corso dell'occupazione militare la citt\u00e0 sub\u00ec ingenti danni ad edifici ed infrastrutture. Dopo la fine della guerra il governo e le aziende straniere operanti nel paese investirono grandi somme per la ricostruzione della citt\u00e0 che vide cos\u00ec sorgere nuovi grattacieli, nuovi alberghi e nuovi centri commerciali.\nInfrastrutture e trasporti.\nA circa 15\u00a0km a sud della citt\u00e0 si trova l'aeroporto internazionale del Kuwait.\nCultura.\nNella citt\u00e0 \u00e8 presente lo Sheikh Jaber Al-Ahmad Cultural Centre, un importante complesso costruito nel 2016 che ospita varie attivit\u00e0 culturali e musicali del paese."}
{"id": "276882", "revid": "123880823", "url": "https://it.wikipedia.org/wiki?curid=276882", "title": "Carlo Tognoli", "text": "\u00c8 stato sindaco di Milano, pi\u00f9 volte Ministro della Repubblica, deputato ed europarlamentare.\nBiografia.\nAttivit\u00e0 politica nel PSI.\nNel 1958, all'et\u00e0 di vent'anni, si iscrisse al Partito Socialista Italiano. Perito chimico, lavor\u00f2 per alcuni anni in una azienda farmaceutica specializzata nella produzione di derivati del cortisone con processi biochimici. Studente lavoratore, frequent\u00f2 l'Universit\u00e0 commerciale Luigi Bocconi di Milano senza terminarla. L'impegno politico lo port\u00f2 a diventare Dirigente Giovanile del partito dal 1958 al 1962, Consigliere comunale del Comune di Cormano dal 1960 al 1970 e segretario cittadino del PSI dal 1969 al 1970. Inizi\u00f2 a ricoprire ruoli di rilievo dal 1970, quando divenne Assessore comunale a Milano, fino al 1976, anno della sua elezione a Primo Cittadino. Tognoli \u00e8 stato anche giornalista e direttore del mensile \"Critica Sociale\" dal 1981 al 1992.\nSindaco di Milano (1976-1986).\nDal maggio 1976 al dicembre 1986 ricopr\u00ec la carica di Sindaco di Milano (il pi\u00f9 giovane nella storia della citt\u00e0), dopo aver ricoperto dal 1970 al 1976 le cariche di Assessore comunale rispettivamente all'Assistenza e Sicurezza Sociale, poi al Demanio e al Patrimonio e, poco prima di diventare Primo Cittadino, ai Lavori Pubblici. \nEurodeputato PSI (1984-87).\nDal 1984 al 1987 fu membro del Parlamento europeo nelle liste del Partito Socialista Europeo. \nDeputato alla fine degli anni 1980 e Ministro nei primi anni 1990.\nDimessosi dalla carica di europarlamentare, il 2 luglio 1987 venne eletto alla Camera dei deputati e successivamente ricopr\u00ec dal 1987 al 1992 la carica di Ministro per i Problemi delle Aree Urbane (nei governi Goria e De Mita) e poi di Ministro del Turismo e dello Spettacolo nei governi Andreotti VI e VII.\nCoinvolgimento in Tangentopoli.\nIl 1\u00ba maggio 1992 Tognoli ricevette un avviso di garanzia assieme al suo collega di partito (e successore alla carica di Primo Cittadino di Milano) Paolo Pillitteri, nell'ambito dello scandalo Tangentopoli. Fu in seguito condannato a 3 anni e 3 mesi di reclusione per ricettazione delle tangenti di Mario Chiesa.\nIncarichi negli anni 1990 e 2000.\nNel 1995, allontanatosi dalla scena politica, ottenne un incarico in Mediobanca da parte di Enrico Cuccia, cui rimarr\u00e0 sempre riconoscente.\nNel 2001 il suo nome circol\u00f2 come possibile candidato alla carica di sindaco di Milano nelle file della coalizione politica di sinistra L'Ulivo. Fu Presidente del Museo nazionale della scienza e della tecnologia Leonardo da Vinci di Milano dal febbraio 2003 al gennaio 2005. \nDal 2005 al 2009 fu alla presidenza della \"Fondazione Ospedale Maggiore di Milano\", nominato dal presidente della Regione Lombardia Roberto Formigoni.\nIncarichi negli anni 2010.\nIl 1\u00ba dicembre 2009 Tognoli fu nominato Presidente dell'Istituto per la scienza dell'amministrazione pubblica da Guido Podest\u00e0, Presidente della Provincia di Milano dal 2009 al 2014, avvicendandosi con Ugo Finetti, che lo \u00e8 stato dello stesso istituto dal 18 aprile 2011 fino al 2014. Dal 2013 al 2016 presiedette una societ\u00e0 all'interno di Mediobanca. \nMorte.\nTognoli \u00e8 morto nella sua abitazione venerd\u00ec 5 marzo 2021, all'et\u00e0 di 82 anni, vittima delle conseguenze del COVID-19. Era rimasto contagiato a novembre 2020, mentre si trovava ricoverato all'Istituto ortopedico Gaetano Pini per la frattura del femore, e vi era rimasto ricoverato fino a qualche giorno prima del decesso. Sabato 6 marzo, \u00e8 stato tenuto il lutto cittadino. La camera ardente \u00e8 stata allestita in Sala Alessi, a Palazzo Marino, e l\u00ec nella mattinata di domenica 7 marzo si \u00e8 tenuto il funerale laico. Tognoli \u00e8 poi stato cremato, e le sue ceneri sono state poste in una celletta del cimitero di Chiaravalle, per poi essere trasferite in occasione del 2 novembre nella cripta del Famedio del Cimitero Monumentale, cos\u00ec come le ceneri del suo successore Marco Formentini, deceduto due mesi prima."}
{"id": "276893", "revid": "305248", "url": "https://it.wikipedia.org/wiki?curid=276893", "title": "Alvin Toffler", "text": "Per molti anni ha studiato i mezzi di comunicazione di massa e il loro impatto sulla compagine sociale e sul mondo della cultura.\nTra i suoi studi pi\u00f9 significativi ricordiamo \"The Third Wave\" (\"La terza ondata\") del 1980 e \"Powershift\" del 1991.\nLa terza ondata.\nIn questo testo Toffler disegna la storia dei media scandendola in tre \"ondate\": vecchi media, mass-media e nuovi media.\nVecchi media.\nLa prima ondata \u00e8 quella dei mezzi di comunicazione chirografici (da \"chiros\" e \"grafos\", mano e scrittura in greco) o old media. Essi sono fondamentalmente la scrittura e la stampa. \u00c8 attraverso questi mezzi che l'uomo trov\u00f2 il sistema per comunicare a distanza.\nLa scrittura venne infatti inventata nel terzo millennio avanti Cristo per conservare nel tempo le informazioni (inizialmente relative soprattutto alla vita economica \u2013 A \u00e8 infatti la derivazione fonetica dell'ideogramma che indicava il capo di bestiame) e inviarle a destinatari distanti nello spazio. Spinto dall'esigenza di comunicare oltrepassando le barriere di spazio e tempo, l'uomo impar\u00f2 dunque a fissare le informazioni su un sostegno permanente (il materiale scrittorio \u2013 pietra, argilla, papiro, carta), formulando l'informazione non oralmente ma graficamente (prima in modo pittografico, poi ideografico e infine alfabetico): il messaggio fissato attraverso il mezzo pu\u00f2 essere infatti inviato lontano nello spazio o conservato nel tempo, per portare le informazioni a interlocutori lontani, a volte anche sconosciuti al mittente.\nAnche se passano molti secoli tra la scrittura e la stampa e molti studiosi parlano di \"rivoluzione della stampa\" e inizio con essa di una nuova era, i due mezzi rientrano secondo Toffler nella stessa ondata. La stampa (inventata in Occidente nel XVI secolo da Gutenberg, sebbene in Oriente fosse gi\u00e0 nota) non fa altro che rendere pi\u00f9 semplice la riproduzione del messaggio sul materiale scrittorio: la macchina fa quello che prima l'uomo faceva a mano; il torchio a caratteri mobili fa (pi\u00f9 velocemente e con meno fatica) quello che per tutto il Medioevo avevano fatto gli amanuensi: riproduce un testo. Con la stampa quindi l'unica innovazione \u00e8 che il numero di testi scritti aumenta notevolmente, favorendo la circolazione dell'informazione e la diffusione del sapere. Si modifica cio\u00e8 il volume della comunicazione, ma il modo di comunicare a distanza resta fondamentalmente lo stesso.\nUna vera grande rivoluzione nei modi di comunicare si avr\u00e0 soltanto con l'industrializzazione, tra Otto e Novecento: ovvero con la seconda ondata.\nMass-media.\nLa seconda ondata dei media \u00e8 quella dei mezzi di comunicazione di massa o mass\u00a0\u2013 media.\nCon la rivoluzione industriale le esigenze di comunicare a distanza in tempi veloci incentivarono la ricerca nel settore della tecnologia della comunicazione: si susseguirono cos\u00ec una serie di scoperte che in poco tempo rivoluzionarono i modi di comunicare. Furono inventati tra fine Ottocento e primo Novecento telegrafo, radio, telefono, cinema, televisione. Questi mezzi di comunicazione offrivano straordinarie possibilit\u00e0: essi innanzitutto consentivano di inviare lo stesso messaggio a un numero elevato di destinatari contemporaneamente e per questo sono denominati mezzi comunicazione di massa. Il volume di informazioni che era possibile inviare aumentava in questo modo in maniera straordinaria.\nLe conseguenze dei mass-media sul mondo della cultura furono dunque di grande rilievo: in precedenza, infatti, l'accesso alle informazioni e al sapere era limitato e riservato solo alle \"\u00e9lite\".\nI mass media consentivano inoltre di comunicare a distanza in tempo reale. Mentre con gli old media per inviare un messaggio a molti chilometri di distanza bisognava attendere tempi lunghi, con i mass-media il destinatario riceve il messaggio nello stesso momento in cui viene emesso, anche se \u00e8 molto distante, proprio come se la comunicazione avvenisse a distanza zero. Le distanze spaziali vengono cos\u00ec annullate dai media. \u00c8 cos\u00ec che anche la percezione dello spazio si modifica e distanze un tempo percepite come enormi non sembrano cos\u00ec insormontabili: la Terra diventa, secondo una famosa espressione di McLuhan, un \"villaggio globale\", un'unica compagine in cui tutti sono collegati da una rete di comunicazione.\nTerza ondata.\nIl processo di trasformazione innescato dai mass-media ha raggiunto la sua acme, secondo Toffler, con la \"terza ondata\", che corrisponde alla fine del secondo millennio, con l'avvento dei cosiddetti self-media (cellulare, internet, DVD, satellitare, realt\u00e0 virtuale). Questi nuovi mezzi di comunicazione consentono un uso pi\u00f9 personale e autonomo del media: i mass media inviavano messaggi alle masse, ma i mittenti erano relativamente esigui. Con i self media la comunicazione torna ad essere principalmente \"uno ad uno\", ma praticamente tutti vi hanno accesso sia come destinatari che come mittenti (tutti possono trovare informazioni sulla rete Internet, ma anche immettere informazioni; tutti possono ricevere filmati di tipo televisivo, ma possono anche trasmettere filmati via cellulare).\nLo straordinario progresso tecnologico del Novecento ha fatto s\u00ec che:\nLa terza ondata dei media ha portato alle estreme conseguenze il processo che si era attivato gi\u00e0 nell'ondata precedente. L'abbattimento delle barriere spazio-temporali \u00e8 completo: si pu\u00f2 comunicare ovunque con chiunque.\nLa guerra disarmata.\nNell'opera vengono confrontati la struttura e gli obiettivi della societ\u00e0 nel tempo attraverso la fase della guerra. Ma, a differenza di molti autori (come Richard Rosencrance con \"In Rise of the Trading State\", Paul Kennedy con \"Ascesa e declino delle grandi potenze\", Edward Luttwak con il concetto di \"Geoeconomia\", C.Fred Bergsten e Lester Thurow che tutti insieme rispolverano la vecchia teoria di sostituire il confronto da militare ad economico), coniugi Toffler arrivano, invece, a ipotizzare una \"Guerra di Civilt\u00e0\" tra le societ\u00e0 delle tre economie: fisiocratica, industriale e della conoscenza, dove la \"Geoinformatica\" o meglio delle macro-aree regionali ricche e con pi\u00f9 nazioni unite tra loro (Nord America, Europa Occidentale...) formano delle zone di reti pi\u00f9 interconnesse che nelle aree povere e poco istruite del mondo."}
{"id": "276895", "revid": "123088197", "url": "https://it.wikipedia.org/wiki?curid=276895", "title": "Ibl\u012bs", "text": "Ibl\u012bs (; o \"Shaytan\": ), \u00e8 il nome con cui nell'Isl\u0101m viene indicato il diavolo; nel secondo caso il termine (che significa Satana) pu\u00f2 essere usato come suo sinonimo.\nOrigine del termine.\n\u00c8 probabile che il nome di Iblis derivi dal termine greco \u0394\u03b9\u03ac\u03b2\u03bf\u03bb\u03bf\u03c2 (\"di\u00e1bolos\") ma non mancano alcuni filologi arabi che hanno suggerito una differente origine del termine Ibl\u012bs, individuandolo nella radice araba &lt;\"b-l-s\"&gt;, quindi \"ublisa\", in quanto Ibl\u012bs \"non ha nulla da aspettarsi (\"ublisa\") dalla grazia di Dio\".\nUna cauta attenzione merita la somiglianza fonetica col termine greco \u1f55\u03b2\u03c1\u03b9\u03c2 (\"hybris\") che significa letteralmente \"tracotanza\", \"eccesso\", \"superbia\", \u201corgoglio\u201d o \"prevaricazione\".\nCaratteristiche.\nNell'Islam, Ibl\u012bs (conosciuto in occidente sotto il nome di \"Lucifero\" o \"Satana\") appartiene alla razza dei jinn (dei d\u00e8moni). \nEgli era inizialmente una creatura molto fedele e ubbidiente a Dio, tuttavia divenne ribelle e da Lui maledetto nel momento in cui, dopo la creazione di Adamo, si rifiut\u00f2 di obbedire ad un Suo ordine; infatti, quando a lui e agli angeli venne ordinato di prosternarsi di fronte ad Adamo (in segno di rispetto della superiorit\u00e0 che Dio gli diede su di loro) lui fu l'unico a ribellarsi e a non prosternarsi. \nLa spiegazione di questo comportamento si pu\u00f2 trovare in numerosi passaggi del Corano che raccontano questo avvenimento.\nUn esempio si pu\u00f2 trovare nei versetti 11-18 della sura (capitolo) VII \"Al-A'raf\" (\"La barriera\") in cui si legge:\n11. In verit\u00e0 vi abbiamo creati e plasmati (voi, esseri umani), dopodich\u00e9 dicemmo agli angeli (tra cui si trovava anche Ibl\u012bs): \u00abProsternatevi ad Adamo\u00bb. Tutti si prosternarono eccetto Ibl\u012bs, che non fu tra i prosternati.\n12. Disse [Allah]: \u00abCosa mai ti impedisce di prosternarti, nonostante il Mio ordine?\u00bb. \nRispose: \u00abSono migliore di lui; hai creato me dal fuoco, mentre creasti lui dall'argilla.\n13. \u00abVattene! - disse Allah - Qui non puoi essere orgoglioso. Via! Sarai tra i reietti\u00bb\n14. \u00abConcedimi una dilazione - disse [Iblis] - fino al Giorno in cui [gli uomini] saranno resuscitati.\u00bb\n15. \u00abTi \u00e8 concessa la dilazione\u00bb rispose Allah.\n16. Disse [lui]: \u00abDal momento che mi hai sviato, tender\u00f2 loro agguati sulla Tua Retta via,\n17. e li insidier\u00f2 da davanti e da dietro, da destra e da sinistra, e vedrai che la maggior parte di loro non Ti saranno riconoscenti! \u00bb.\n18. \u00abVattene - disse [Allah] - scacciato e coperto di abominio. Riempir\u00f2 l\u2019Inferno di tutti voi, di te e di coloro che ti avranno seguito.\u00bb \"\nDa questi cos\u00ec come da molti altri versetti del Corano si capisce come il motivo per cui Iblis si oppose all'ordine di Dio fu la propria superbia, la sua personale convinzione di essere migliore di Adamo.\nNella tradizione islamica, quindi, il primo grande malvagio \u00e8 Ibl\u012bs, mentre il perfetto credente \u00e8 Abramo (nella tradizione islamica \"Ibr\u0101h\u012bm\") che, senza indugiare, fu pronto ad ubbidire all'ordine divino che prevedeva il sacrificio del suo amato figlio Ismaele. Dio ferm\u00f2 Abramo prima dell'atto fatale, soddisfatto della pronta ubbidienza del suo devoto servo. Abramo, per la sua totale sottomissione (\"islam\") al volere divino, \u00e8 ricordato come perfetto esempio di credente dai musulmani.\nEpiteti.\nIl nome di Iblis pu\u00f2 essere evocato in modo non esplicito facendo uso di epiteti che lo caratterizzano. Tra questi: \nIblis nella cultura di massa.\nNell'universo di \"Sonic\" \u00e8 presente un personaggio chiamato Iblis, basato appunto sul diavolo della religione islamica. \u00c8 l'antagonista secondario di \"Sonic the Hedgehog\", mentre l'antagonista principale \u00e8 Mephiles the Dark, il suo \"gemello\", o meglio un essere che in precedenza era la stessa creatura di cui faceva parte Iblis, ma che successivamente si \u00e8 diviso dal \"gemello\", appunto Iblis. Iblis ha alcune cose in comune con Ifrit, un altro personaggio di \"Sonic\", antagonista principale di \"Sonic Rivals 2\", che per\u00f2 \u00e8 basato sulla figura dell'\u02bfIfr\u012bt della tradizione islamica."}
{"id": "276902", "revid": "287204", "url": "https://it.wikipedia.org/wiki?curid=276902", "title": "Carmelitani", "text": ""}
{"id": "276916", "revid": "74801", "url": "https://it.wikipedia.org/wiki?curid=276916", "title": "Bridgetown", "text": "Bridgetown \u00e8 la capitale di Barbados. La citt\u00e0 ha abitanti, mentre la popolazione dell'area metropolitana \u00e8 stata stimata in abitanti. Bagnata dal Mar dei Caraibi, si trova sulla costa sud occidentale dell'isola.\nInfrastrutture e trasporti.\nLa citt\u00e0 \u00e8 servita dall'aeroporto Internazionale Grantley Adams.\nLa citt\u00e0.\nBridgetown oltre ad esserne la capitale, \u00e8 anche il principale centro economico e turistico di Barbados. La citt\u00e0 era originariamente chiamata \"Indian Bridge\" (ponte indiano) a causa di un ponte costruito dagli antichi indiani d'America sul Careenage, il canale che divide la cittadina; successivamente, nei documenti ufficiali, possiamo trovare la capitale sotto il nome di \"town of san Michel\" (citt\u00e0 di san Michele) per poi arrivare al nome odierno che significa 'citt\u00e0 dei ponti' in quanto il numero di costruzioni sul Careenage \u00e8 vastissimo.\nChamberlain Bridge.\nIl ponte pi\u00f9 famoso di Bridgetown \u00e8 senza dubbio il Chamberlain Bridge. Il cavalcavia fu aperto per la prima volta nel 1876: si trattava di un ponte girevole che veniva azionato manualmente; l'antica costruzione eretta a mano \u00e8 stata sostituita nel 2006 da una pi\u00f9 recente, soprattutto per motivi di sicurezza.\nIl Careenage.\nIl Careenage \u00e8 un antico bacino-canale che divide la capitale di Barbados in due parti; anticamente questo canale era un'importantissima zona di attivit\u00e0 peschereccia e una fondamentale via di contatto tra la citt\u00e0 e l'entroterra. Il canale oggi \u00e8 utilizzato prevalentemente come via turistica per gite di piacere e attracco sicuro che fornisce un riparo dalle intemperie oceaniche. Vi si vedono ancora, tuttavia, piccoli pescherecci in attivit\u00e0.\nMonumenti.\nI maggiori punti di interesse storico sono 'il palazzo del parlamento' e 'la piazza degli eroi nazionali'.\nIl palazzo del parlamento, sede del governo di Barbados, \u00e8 situato in cima a una delle principali vie della citt\u00e0; il parlamento fu istituito agli inizi del 1639 e questo lo rende uno dei pi\u00f9 antichi di tutto il Commonwealth. Oltre alle aule parlamentari, all'interno dell'edificio si trova 'la galleria degli eroi nazionali di Barbados', in cui sono raccolti i ritratti e i racconti biografici di coloro che fecero la storia di questo stato, e 'il museo del parlamento di Barbados'.\nLa piazza degli eroi nazionali si trova di fronte al palazzo del parlamento. Il nome odierno venne dato solo nel 1999 in onore dei cittadini pi\u00f9 meritevoli, ma il nome precedente era quello di 'Trafalgar square', proprio come la celeberrima piazza londinese. Al centro di questa piazza, come a Londra, sorge la statua dedicata a Horatio Nelson, ma questo monumento risale al 1813, per cui risulta pi\u00f9 antica di quella della capitale inglese."}
{"id": "276921", "revid": "49022", "url": "https://it.wikipedia.org/wiki?curid=276921", "title": "Cataphracti e Clibanarii", "text": ""}
{"id": "276922", "revid": "76963", "url": "https://it.wikipedia.org/wiki?curid=276922", "title": "Ricky Dean Logan", "text": "I film pi\u00f9 celebri ai quali ha partecipato sono ' e ' (interpretando due personaggi differenti), \"Nightmare 6 - La fine\", e \"Buffy - L'Ammazza Vampiri\".\nL'ultimo film di Logan \u00e8 \"L.A. Dicks\", del 2006."}
{"id": "276925", "revid": "212348", "url": "https://it.wikipedia.org/wiki?curid=276925", "title": "Maestro di Trognano", "text": "Le opere.\nIl nome convenzionale di \"Maestro di Trognano\" deriva da una \"Adorazione dei pastori\" (databile verso il 1490) finemente intagliata, dipinta e dorata, che in passato era conservata nell'Oratorio di San Giuseppe di Trognano, in provincia di Pavia, e che si trova ora in deposito presso il Museo delle Arti Decorative del Castello Sforzesco di Milano.&lt;br&gt;\nL'opera, probabilmente realizzata ad uso di devozionalit\u00e0 privata, mostra una sapiente capacit\u00e0 di impaginazione spaziale delle figure che compongono la scena che si svolge tra le rovine di un edificio antico ormai cadente al quale si addossa l'umile capanna del presepe. La grande accuratezza di intaglio \u00e8 messa al servizio di una commovente rappresentazione della vita quotidiana tra le persone pi\u00f9 umili. Tale umanissima poetica, in particolare, d\u00e0 forma ad un attonito san Giuseppe che volge il capo verso uno dei pastori. Ugualmente toccante \u00e8 l'immagine della donna che asciuga un panno accanto al fuoco, sulla sinistra della scena principale.\nSullo sfondo, al di l\u00e0 delle antiche rovine, ci viene offerto, per mezzo di un sapiente uso dello stiacciato, un suggestivo scorcio di un pascolo alpino.\nAllo stesso Maestro sono attribuiti quattro grandi pannelli lignei raffiguranti scene della \"Passione di Cristo\" che decoravano l'altare della basilica di Santa Maria del Monte sopra Varese: due di essi sono conservati (come deposito della Pinacoteca di Brera) nelle Civiche Raccolte di Arte Applicata nel Castello Sforzesco, gli altri due sono rimasti a Varese nel monastero delle romite ambrosiane. &lt;br&gt;\nSi ritrova in queste opere, realizzate prima del 1488, la stessa finezza dell'intaglio e la stessa eleganza prospettica che caratterizzano la \"Nativit\u00e0\" di Trognano. La qualit\u00e0 stilistica delle opere mostra il debito del \"Maestro di Trognano\" verso i canoni pi\u00f9 aggiornati della pittura lombarda (Foppa, Bramante, Butinone, etc) e finanche della Scuola ferrarese. \nIl catalogo delle opere che la critica ha ritenuto di attribuire al Maestro di Trognano comprende ormai un gruppo significativo di sculture lignee: a quelle menzionate vanno aggiunte una \"Madonna col Bambino\" in collezione privata a New York e (sia pure in maniera dubitativa) una seconda \"Nativit\u00e0\" conservata nella Pinacoteca Civica di Alessandria.\nLa identit\u00e0 del Maestro.\nLa scultura lignea, lungi da essere considerata un'arte minore, mera espressione di artigianato, ebbe nel XV secolo grande fortuna. La rilevante quantit\u00e0 di maestri intagliatori operanti nel ducato degli Sforza (ingaggiati spesso nella realizzazione collettiva delle opere pi\u00f9 impegnative) rende difficile, nonostante i molteplici documenti relativi alle opere realizzate nelle principali chiese, scoprire la identit\u00e0 del \"Maestro di Trognano\". &lt;br&gt;\nStante la rinomanza che in terra lombarda (ma anche piemontese) ebbe la bottega dei Fratelli De Donati, la critica ha sinora ritenuta verosimile l'identificazione del Maestro con uno dei fratelli, segnatamente Giovanni Pietro. Solo le opere pi\u00f9 accurate uscite dalla bottega dei De Donati mostrano tuttavia di reggere il confronto con quelle del Maestro di Trognano. &lt;br&gt;\nIl ritrovamento di un documento del 1478, attestante nella realizzazione del coro di Santa Maria del Monte sopra Varese, il coinvolgimento - oltre al De Donati ed a Giacomo del Maino - di una nutrita gamma di altri artisti ha ampliato il campo delle ipotesi possibili. Tra di esse ha avuto un qualche credito quella relativa allo scultore Bartolomeo da Como."}
{"id": "276927", "revid": "1982", "url": "https://it.wikipedia.org/wiki?curid=276927", "title": "Kerkyra", "text": ""}
{"id": "276929", "revid": "7", "url": "https://it.wikipedia.org/wiki?curid=276929", "title": "Antonio Maria Sacchini", "text": ""}
{"id": "276930", "revid": "10369", "url": "https://it.wikipedia.org/wiki?curid=276930", "title": "Rum (R\u016bm)", "text": ""}
{"id": "276936", "revid": "76963", "url": "https://it.wikipedia.org/wiki?curid=276936", "title": "Jeffrey Weissman", "text": "Carriera.\nJeffey Weissman, che studi\u00f2 all'American Conservatory Theater, fu scelto dai produttori della serie \"Ritorno al futuro\" per interpretare il ruolo di George McFly nei due sequel, dopo che Crispin Glover decise di non reinterpretare il ruolo avuto nel primo \"Ritorno al futuro\".\nAll'epoca Jeffrey lavorava agli Universal Studios di Hollywood, interpretando giornalmente Groucho Marx, Stan Laurel e Charlie Chaplin. Fece un'audizione per \"Ritorno al futuro\" per un lavoro di \"stand-in\" e controfigura di Crispin Glover. Non and\u00f2 cos\u00ec ma, grazie alla dimostrazione delle sue capacit\u00e0 date, gli fu assegnata la parte nelle due pellicole successive.\n\u00c8 apparso in vari ruoli di supporto in alcuni film, tra cui \"Il cavaliere pallido\" e \"Ai confini della realt\u00e0\". \u00c8 apparso inoltre come ospite in telefilm come \"Bayside School\", \"Dallas\" e \"Top Secret\". Le sue apparizioni pubblicitarie includono uno spot per Ameritech e uno spot natalizio per la catena di grande distribuzione Publix."}
{"id": "276938", "revid": "436907", "url": "https://it.wikipedia.org/wiki?curid=276938", "title": "Hybrid Theory (EP)", "text": "Hybrid Theory \u00e8 il primo EP del gruppo musicale statunitense Linkin Park, al tempo noti come Hybrid Theory, pubblicato il 1\u00ba maggio 1999 dalla Mix Media Entertainment.\nDescrizione.\nSi tratta di un'opera indipendente degli Hybrid Theory, nati nel 1999 dall'unione tra gli Xero e Chester Bennington, e poi divenuti Linkin Park nel 2000.\nAd eccezione dell'intermezzo strumentale \"Technique\", eseguito unicamente da Joe Hahn, gli altri brani figurano al basso Kyle Christener, amico del gruppo (Phoenix torn\u00f2 nei Tasty Snax nel 1998 per poi ritornare nei Linkin Park verso la fine del 2000). Nel disco \u00e8 presente anche una traccia fantasma, intitolata \"Ambient\" ed eseguita dal solo Mike Shinoda.\nPromozione.\nIl gruppo pot\u00e9 produrre l'EP grazie a un accordo con l'etichetta Zomba Label Group, dopo che il manager Jeff Blue li sent\u00ec suonare al Whisky a Go Go. Nonostante fosse stato pubblicato in sole mille copie, i Linkin Park decisero ugualmente di farlo conoscere attraverso chatroom e contatti con chi avesse provato interesse nelle loro prime registrazioni. Al fine di far conoscere l'EP a pi\u00f9 persone possibili venne creato anche un apposito \"street team\" su Internet.\nIl 21 novembre 2001 i Linkin Park pubblicarono una riedizione dell'EP come segno di ringraziamento per i fan iscritti al fan club Linkin Park Underground; le differenze rispetto all'originale risiedono in una maggiore luminosit\u00e0 della copertina, nell'assenza di una didascalia presente nel libretto e nella modifica dei crediti relativi alla produzione. Nel 2020 l'EP \u00e8 stato reso disponibile per la prima volta in formato vinile all'interno dell'edizione box set di \"Hybrid Theory (20th Anniversary Edition)\"."}
{"id": "276940", "revid": "1942768", "url": "https://it.wikipedia.org/wiki?curid=276940", "title": "Istituto per la vigilanza sulle assicurazioni private", "text": "L'Istituto per la vigilanza sulle assicurazioni private e di interesse collettivo (nota con l'acronimo ISVAP) era un'autorit\u00e0 amministrativa indipendente italiana.\nStoria.\nIstituita con legge 12 agosto 1982 n. 576, \u00e8 stata sostituita in tutti i suoi poteri e funzioni dall'Istituto per la vigilanza sulle assicurazioni (IVASS), con il decreto-legge 6 luglio 2012 n. 95, emanato dal Governo Monti nell'ambito delle politiche di spending review convertito in legge 7 agosto 2012 n. 135, che l'ha posta sotto la vigilanza della Banca d'Italia.\nStruttura.\nLa struttura dell'ISVAP era rappresentata dal presidente, che esercita anche le funzioni di direttore generale, e il consiglio, costituito da sei componenti oltre al Presidente.\nIl presidente dell'ISVAP aveva alle sue dipendenze:\nSotto tale organo troviamo il vice direttore generale ed il responsabile della direzione coordinamento giuridico.\nAl vice direttore generale rispondono:\nL'Isvap \u00e8 organizzato in dodici servizi, articolati in sedici sezioni e sette uffici.\nIl personale in servizio era di circa 350 persone (dati ISVAP al 2008).\nFunzioni.\nL'ISVAP svolgeva diverse funzioni, ora assorbite dall'IVASS, previste dal Codice delle assicurazioni private e dal d. lgs. 7 settembre 2005, n. 209. Negli anni novanta, nonch\u00e9 dall'art. 2 del decreto legislativo 13 ottobre 1998, n. 373, con cui vennero attribuite all'autorit\u00e0 tutte le funzioni in materia assicurativa che prima erano di competenza del Ministero dello Sviluppo Economico e del CIPE, rendendola cos\u00ec un'autorit\u00e0 indipendente dal Governo.\nFunzioni principali dell'ISVAP erano:\nOltre a questo, l'attuale IVASS monitora le richieste di risarcimento inoltrate a tutti gli istituti assicurativi in attivit\u00e0 sul territorio italiano al fine di prevenire truffe e abusi. A tal fine dal 10 giugno 2016 ha attivato l\u2019archivio integrato antifrode, un database a partire dal quale \u00e8 possibile rilevare la ricorrenza di nominativi di privati e professionisti che con frequenza insolita sono coinvolti nelle diverse tipologie di sinistro."}
{"id": "276941", "revid": "2050127", "url": "https://it.wikipedia.org/wiki?curid=276941", "title": "Commissione Prodi", "text": "La Commissione Prodi \u00e8 stata la Commissione europea in carica dal 16 settembre 1999 fino al 21 novembre 2004.\nEntr\u00f2 in carica dopo le dimissioni della precedente Commissione Santer, il cui presidente, Jacques Santer, venne sostituito dal vicepresidente Manuel Mar\u00edn con l'incarico \"ad interim\" di presidente nella Commissione Mar\u00edn. La Commissione Prodi fu prorogata fino al 21 novembre 2004, invece di scadere il 31 ottobre, termine naturale del suo mandato, a causa della mancata approvazione, da parte del Parlamento europeo, della prima lista di commissari proposta dal successore Jos\u00e9 Manuel Dur\u00e3o Barroso.\nInizialmente composta da venti esponenti, la Commissione si \u00e8 arricchita, a partire dal 1\u00ba maggio 2004, di dieci nuovi membri provenienti dai dieci paesi dell'Europa centrale e orientale accedenti all'Unione europea in tale data.\nPresidente.\nGi\u00e0 Presidente del Consiglio Italiano e nuovamente capo del governo dal 2006 al 2008 alla testa di coalizioni raggruppanti le forze progressiste (cattolici di centro-sinistra, partiti socialisti e comunisti, verdi, alcuni partiti liberali).\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Centro-sinistra/Socialisti - [\u00a0\u00a0\u00a0\u00a0\u00a0]\u00a0Centro-destra/Popolari - [\u00a0\u00a0\u00a0\u00a0\u00a0]\u00a0Liberali - [\u00a0\u00a0\u00a0\u00a0\u00a0]\u00a0Verdi\nCon l'allargamento del 1\u00ba maggio 2004 dell'Unione europea, la Commissione si arricch\u00ec di dieci nuovi commissari provenienti dai nuovi stati membri. Per i pochi mesi rimanenti prima della scadenza del mandato della Commissione, ciascuno dei nuovi commissari and\u00f2 ad affiancare un commissario gi\u00e0 in carica."}
{"id": "276944", "revid": "10369", "url": "https://it.wikipedia.org/wiki?curid=276944", "title": "Via della Seta", "text": ""}
{"id": "276946", "revid": "120466350", "url": "https://it.wikipedia.org/wiki?curid=276946", "title": "Politica del Belize", "text": "Esecutivo:\nMonarca: Regina Elisabetta II (1981), \nrappresentata dal governatore generale Froyla Tzalam (2021)\nPrimo ministro: (1998/2003) PUP\nIl governo \u00e8 formato dal PUP.\nParlamento:\nIl Belize elegge a livello nazionale una legislatura. La National Assembly (Assemblea Nazionale) ha due camere. La House of Representatives (Camera dei Rappresentanti) ha 29 membri, eletti per cinque anni in circoscrizioni uninominali.\nIl Senate (Senato) ha 9 membri nominati per cinque anni.\nIl Belize ha un sistema bipartitico, cio\u00e8 con due partiti politici dominanti, con estrema difficolt\u00e0 di inserimento di altri partiti se non tramite alleanze con i due dominanti, a causa del sistema uninominale.\nLe ultime consultazioni si sono concretizzate con le elezioni parlamentari del 2015."}
{"id": "276947", "revid": "15756", "url": "https://it.wikipedia.org/wiki?curid=276947", "title": "Valtenesi", "text": "La Valt\u00e8nesi \u00e8 una zona in Provincia di Brescia, esattamente nella zona occidentale del Lago di Garda. \u00c8 composta da comuni rivieraschi affacciati sul Lago e da comuni collinari adagiati sulle colline moreniche. Nell'entroterra, a nord-est, confina con la Valsabbia.\nI sette comuni sono: Padenghe sul Garda, Moniga del Garda, Manerba del Garda, San Felice del Benaco, Puegnago del Garda, Polpenazze del Garda e Soiano del Lago.\nStoria.\nI ritrovamenti archeologici, conservati nel museo di Gavardo, testimoniano la presenza di insediamenti pi\u00f9 antichi, risalenti all'epoca delle palafitte, in particolare nella zona di quello che era il Lago di Lucone, nei pressi di Polpenazze, prosciugato nel 1458: il reperto pi\u00f9 importante \u00e8 una piroga, ritrovata nella localit\u00e0 Vedrine di Polpenazze.\nA partire dal X secolo, la zona segu\u00ec lo sviluppo del territorio circostante, con la fortificazione in quel periodo di alcune localit\u00e0 ed il passaggio sotto le diverse dominazioni della zona: prima gli Scaligeri, poi i Visconti, quindi la Repubblica di Venezia, il dominio austriaco ed infine al Regno d'Italia.\nLa Valtenesi, oltre alla bellezza del paesaggio lacustre e collinare nonch\u00e9 al richiamo turistico, \u00e8 famosa per la produzione di vino e di olio.\nCon delibera del 2016 dell'unione dei Comuni della Valtenesi vi \u00e8 stata aggiunta la definizione geografica \"del Garda\", dunque Valtenesi Del Garda.\nComuni della Valtenesi.\nI sette paesi che compongono geograficamente la Valtenesi sono:\nL'Unione dei Comuni della Valtenesi.\nDal punto di vista amministrativo esiste l'Unione del Comuni della Valtenesi, organo con sede a Manerba del Garda. Inizialmente nel 2008 facevano parte dell'Unione tutti e sette i comuni, vicini geograficamente sul territorio, ricco per dono di natura che per essere salvaguardato ha bisogno di idee e scelte che vadano oltre i confini dei singoli comuni, ma in un secondo momento alcuni comuni come San Felice del Benaco, Puegnago del Garda e Polpenazze del Garda hanno recesso l'adesione alla stessa.\nPertanto oggi i comuni facenti parte dell'Unione dei Comuni della Valtenesi sono:\nLa denominazione Valtenesi.\nNon v\u2019\u00e8 certezza alcuna nell\u2019etimologia ascritta ai toponimi della zona, a partire dalla stessa denominazione di Valtenesi, per alcuni storici derivante da Vallis Atheniensis, attribuibile allo stanziamento di coloni ateniesi, esuli al seguito degli eserciti romani.\nAltri ne fanno risalire l\u2019origine all\u2019antica Pieve, detta Tenense in un diploma di Federico II del 1\u00ba novembre 1221, dalla quale prese il nome tutto il territorio ad essa circostante.\nOltre che famosa zona bresciana lacustre e collinare, la Valtenesi \u00e8 un importante territorio di produzione di vino e olio di oliva di qualit\u00e0. In particolare, qui si produce un vino rosato antico chiamato \"Chiaretto\" a base di Groppello, diventato DOC."}
{"id": "276948", "revid": "3358", "url": "https://it.wikipedia.org/wiki?curid=276948", "title": "Moralit\u00e0", "text": ""}
{"id": "276949", "revid": "466539", "url": "https://it.wikipedia.org/wiki?curid=276949", "title": "Amrita", "text": "L'amrita (in sanscrito \u00abimmortale, non morto\u00bb) nella mitologia induista \u00e8 l'acqua della vita eterna. \nEquivalente dell'haoma dell'antico Iran, l'Amrita era il premio pi\u00f9 ambito da demoni e d\u00e8i. Essa \u00e8 etimologicamente assimilabile all'ambrosia del mondo greco e romano.\nIl mito.\nIl dio celeste Indra venne maledetto da un saggio collerico di nome Durvasa, a causa di un'offerta che la divinit\u00e0 aveva trattato con disprezzo. La maledizione indebol\u00ec cos\u00ec tutti gli d\u00e8i, che divennero vulnerabili ad un attacco degli Asura, i demoni. Il grande Vi\u1e63\u1e47u sotto le fattezze di K\u016brma la tartaruga accorse in aiuto degli d\u00e8i, promettendo di ripristinare il loro potere all'unica condizione che seguissero il suo piano.\nAnzitutto era necessario abbandonare l'antica rivalit\u00e0 coi demoni e chiedere loro aiuto per creare una bevanda preziosa. Vennero cos\u00ec raccolte erbe e piante che vennero gettate in un mare di latte. Poi venne afferrato il grande serpente Vasuki, arrotolato intorno a una montagna posta sopra il guscio di Vi\u1e63\u1e47u - Kurma e tirato con violenza di modo che la montagna, come una zangola, ruotasse su s\u00e9 stessa e potesse rimestare l'oceano di latte e le erbe. Per la sofferenza il serpente sput\u00f2 un enorme fiotto di veleno: Vi\u1e63\u1e47u, in una versione del mito chiede a \u015aiva di bere il veleno sino all'ultima goccia prima che tocchi il suolo, in modo da salvare il mondo.\nDopo tutto questo, il mare port\u00f2 alla luce i suoi preziosi doni. Emersero Surabhi, la vacca sacra in grado di realizzare i desideri, Varuni la dea del vino, l'albero del paradiso Parijata che profum\u00f2 il mondo, il dio lunare Soma nel sembiante della luna, che successivamente venne ritenuta la dispensa divina per l'amrita. Inoltre apparvero Lakshmi, assisa sul loto, dea della bellezza, dell'amore e della buona sorte, futura moglie di Vi\u1e63\u1e47u e il divino dottore Dhanvantari che reggeva in mano l'amrita.\nIl demone Rahu strapp\u00f2 di mano ad Dhanvantari l'amrita con lo scopo di berla tutta, al fine di essere unico per forza e potenza. Vi\u1e63\u1e47u intervenne mentre Rahu sorseggiava il primo sorso: decapitandolo prima che il nettare scendesse nel suo corpo riusc\u00ec ad impedire che il demone diventasse invulnerabile."}
{"id": "276952", "revid": "93556", "url": "https://it.wikipedia.org/wiki?curid=276952", "title": "Agiaria", "text": "L'Agiaria o \"Adzaria\" (in georgiano \u10d0\u10ed\u10d0\u10e0\u10d0, traslitterato \"Ach'ara\"), ufficialmente Repubblica Autonoma Agiara (in georgiano \u10d0\u10ed\u10d0\u10e0\u10d8\u10e1 \u10d0\u10d5\u10e2\u10dd\u10dc\u10dd\u10db\u10d8\u10e3\u10e0\u10d8 \u10e0\u10d4\u10e1\u10de\u10e3\u10d1\u10da\u10d8\u10d9\u10d0, traslitterato \"Ach'aris Avt'onomiuri Resp'ublik'a\") \u00e8 una repubblica autonoma della Georgia, situata nella parte sud-occidentale del Paese. Confina a sud con la Turchia, mentre ad ovest si affaccia sul Mar Nero. Nota anche come \"Adzaristan\" (in passato \"Acara\") sotto il dominio ottomano e, successivamente, come Repubblica Socialista Sovietica Autonoma d'Agiaria come parte della RSS Georgiana sotto l'Unione Sovietica. L'Agiaria \u00e8 la patria degli agiari, sottogruppo etnico dei georgiani.\nGeografia fisica.\nL'Agiaria si estende lungo la costa sud-orientale del Mar Nero e verso le colline boschive e le montagne interne del Caucaso Minore. Confina con la regione di Guria a nord, Samtskhe-Javakheti a est e la Turchia a sud. La maggior parte del territorio dell'Agiaria \u00e8 costituito da colline o montagne, le cui vette pi\u00f9 alte superano i 3.000 metri. Circa il 60% dell'Agiaria \u00e8 ricoperto da foreste. Molte parti della catena montuosa del Meskheti (i declivi che fronteggiano l'occidente) sono coperte da foreste pluviali temperate.\nClima.\nL'Agiaria \u00e8 rinomata per il suo clima umido (specialmente lungo le regioni costiere) e la prolungata piovosit\u00e0, sebbene vi sia bel tempo durante i mesi primaverili ed estivi. La regione riceve la pi\u00f9 alta quantit\u00e0 di precipitazioni sia nella Georgia che nel Caucaso ed \u00e8 anche una delle regioni temperate pi\u00f9 umide dell'emisfero settentrionale. Non c'\u00e8 territorio lungo tutta la costa agiara che non riceva almeno 2.200\u00a0mm di pioggia l'anno. Il versante che fronteggia (controvento) l'ovest dei monti Meskheti riceve annualmente oltre 4.500\u00a0mm di precipitazione. Le pianure costiere ricevono la maggior parte delle precipitazioni sotto forma di pioggia (a causa del clima subtropicale della regione). Settembre e ottobre sono di solito i mesi pi\u00f9 umidi. La piovosit\u00e0 media mensile a Batumi per il mese di settembre \u00e8 di 410\u00a0mm. Le zone agiare dell'entroterra sono considerevolmente pi\u00f9 secche rispetto alle pianure e i monti costieri. L'inverno di solito porta significative nevicate nelle regioni a pi\u00f9 elevata altitudine, dove spesso le nevicate raggiungono diversi metri. Le temperature medie estive oscillano fra i 22 e i 24 gradi Celsius nelle zone pianeggianti e 17\u201321 nelle zone montane. Le zone agiare pi\u00f9 elevate hanno le temperature pi\u00f9 basse. Le temperature medie invernali sono comprese tra i 4 e i 6 gradi lungo la costa, mentre nelle regioni interne e montane la media si aggira intorno ai -3\u00a0\u00b0C. Alcune delle montagne pi\u00f9 alte di Agiara hanno temperature medie invernali di -8\u00a0\u00b0C.\nStoria.\nAnticamente parte della Colchide e dell'Iberia caucasica, l'Agiaria venne colonizzata dai Greci a partire dal V secolo a.C. Conquistata dai Romani nel II secolo d.C., fece poi parte della regione di Egrisi e venne quindi annessa al regno georgiano nel IX secolo d.C.\nNel 1614 l'Agiaria fu poi conquistata dagli ottomani, sotto i quali la popolazione locale di fede cristiana s\u00ec convert\u00ec all'Islam. Dopo circa 260 anni di dominio ottomano, la regione venne annessa all'Impero Russo nel 1878.\nDurante la prima guerra mondiale l'Agiaria venne temporaneamente occupata dall'esercito ottomano prima e da quello britannico poi (Governatorato del Caucaso sud-occidentale), per essere quindi restituita alla Georgia nel 1920. Dopo un breve conflitto militare nel marzo del 1921, il governo di Ankara riconobbe la sovranit\u00e0 georgiana sulla regione in virt\u00f9 dell'articolo VI del Trattato di Kars, ottenendo comunque il riconoscimento dell'autonomia delle popolazioni musulmane. Rispettando tale clausola, le autorit\u00e0 sovietiche crearono la Repubblica Socialista Sovietica Autonoma d'Agiaria (1921). Questo permetteva all'Agiaria di ottenere una notevole autonomia, pur continuando a far parte della Repubblica Socialista Sovietica Georgiana. \nCon la dissoluzione dell'URSS nel 1991, l'Agiaria segu\u00ec le sorti del neonato Stato georgiano. Grazie al governo autoritario del suo presidente Aslan Abashidze l'Agiaria non fu tuttavia interessata dai violenti tumulti che scoppiarono nel resto del paese tra il 1991 e il 1993.\nSebbene Abashidze sia riuscito ad evitare i disordini, facendo inoltre dell'Agiaria una delle pi\u00f9 prospere regioni del paese, egli venne accusato di crimini contro l'umanit\u00e0 e di essersi legato ad alcune organizzazioni criminali per poter finanziare il suo governo. \nLa vera svolta si ebbe con la Rivoluzione delle rose nel 2003, quando a Shevardnadze subentr\u00f2 il \"leader\" dell'opposizione riformista Mikheil Saak'ashvili, il quale annunci\u00f2 misure molto severe nei confronti dei movimenti separatisti presenti nel paese. Fu cos\u00ec che nella primavera del 2004, quando il governo centrale tent\u00f2 di imporre il proprio controllo sull'Agiaria, una grave crisi infiamm\u00f2 la regione, con il rischio di degenerare in un confronto armato. Tuttavia, l\"'ultimatum\" di Saakashvili e la protesta di massa contro il governo autoritario di Abashidze convinsero quest'ultimo a ritirarsi nel maggio 2004, scegliendo l'esilio in Russia. Con la caduta di Abashidze venne approvata una nuova legge che ridefiniva le condizioni di autonomia dell'Agiaria. \nL'Agiaria \u00e8 stata inoltre al centro di un acceso scontro diplomatico tra Russia e Georgia. La Russia, infatti, si rifiutava di rispettare le promesse fatte alla conferenza dell'OCSE ad Istanbul, in base alle quali Mosca si impegnava a smantellare la propria base militare a Batumi. Dopo alcuni dissapori con il governo georgiano, le autorit\u00e0 russe nel marzo 2005 si dissero intenzionate a dare inizio al ritiro. Fu cos\u00ec che nel luglio 2005 il grosso delle truppe ha abbandonato la base.\nSociet\u00e0.\nEvoluzione demografica.\nNel 2019, la popolazione della regione ammontava a 349.000 abitanti. Dal punto di vista etnico, gli agiari sono georgiani.\nDopo aver abbracciato il Cristianesimo nel IV secolo, tra il XVII e il XIX secolo gran parte della popolazione agiara si convert\u00ec all'Islam.\nConosciuti fino al 1926 come \"georgiani di fede musulmana\", gli agiari vennero designati con il nome attuale nel censimento sovietico del 1921. In base a tale censimento si contavano circa 71.000 agiari. Nei decenni seguenti, essi vennero censiti come georgiani, dal momento che nei censimenti sovietici non si raccoglievano dati sulla religione.\nIl collasso dell'URSS e l'indipendenza della Georgia hanno risvegliato l'identit\u00e0 agiara e con essa la fede religiosa. Molti giovani agiari sono tornati all'Islam sunnita o al Cristianesimo.\nFra le minoranze etniche, vi sono armeni, ebrei, russi e abcasi.\nEconomia.\nMontana e boschiva, con il suo clima subtropicale, l'Agiaria possiede buona terra per la coltivazione del t\u00e8, agrumi e tabacco ed ha molte stazioni termali. Le principali coltivazioni sono quelle di tabacco, t\u00e8, agrumi e avocado; anche l'allevamento del bestiame \u00e8 importante. Le industrie comprendono la confetturiera del t\u00e8, la lavorazione del tabacco, la conserviera di frutta e pesce, la raffinazione del petrolio e la cantieristica navale.\nIl capoluogo regionale, Batumi, \u00e8 un importante scalo commerciale per la circolazione di merci verso la Georgia, Azerbaigian e l'Armenia. Il porto di Batumi viene utilizzato per la spedizione del petrolio proveniente dal Kazakistan e Turkmenistan. La sua raffineria tratta il petrolio caspico proveniente, tramite oleodotti, dall'Azerbaigian verso il porto di Supsa e viene quindi da qui trasportato a Batumi tramite ferrovia. La capitale agiara \u00e8 il centro della cantieristica navale e dell'industria manifatturiera.\nL'Agiaria \u00e8 il principale centro del settore del turismo costiero georgiano, dopo che la provincia nord-occidentale dell'Abcasia \"de facto\" attu\u00f2 la secessione dalla Georgia nel 1993.\nAmministrazione.\nLa sede del governo della Repubblica Autonoma si trova a Batumi. Lo Stato della Repubblica Autonoma di Agiaria viene definito dalla legge georgiana sull'Agiaria e in base alla nuova costituzione regionale, adottata in seguito all'espulsione di Aslan Abashidze. Il corpo legislativo locale, Consiglio Supremo (parlamento) di Agiaria \u00e8 costituito da 30 membri e viene eletto per la durata di quattro anni. Il capo del governo regionale \u2014 il Consiglio dei ministri di Agiaria \u2014 viene nominato dal Presidente della Georgia che ha anche il potere di sciogliere l'assemblea e il governo e revocare le autorit\u00e0 locali laddove la costituzione della Georgia risulti contravvenuta. L'attuale governo della regione \u00e8 presieduto da Levan Varshalomidze."}
{"id": "276955", "revid": "9416", "url": "https://it.wikipedia.org/wiki?curid=276955", "title": "Privilegio minimo", "text": ""}
{"id": "276958", "revid": "2078958", "url": "https://it.wikipedia.org/wiki?curid=276958", "title": "Autorit\u00e0 di regolazione per energia reti e ambiente", "text": "L'Autorit\u00e0 di Regolazione per Energia Reti e Ambiente (ARERA) \u00e8 un'autorit\u00e0 amministrativa indipendente della Repubblica Italiana che ha la funzione di favorire lo sviluppo di mercati concorrenziali nelle filiere elettriche, del gas naturale e dell'acqua potabile, teleriscaldamento/teleraffrescamento e smaltimento dei rifiuti, principalmente tramite la regolazione tariffaria, dell'accesso alle reti, dello standard di qualit\u00e0 dei servizi, del funzionamento dei mercati e la tutela dei clienti e degli utenti finali. Le risorse per il suo funzionamento non provengono dal bilancio dello Stato ma da un contributo sui ricavi degli operatori regolati.\nStoria.\nL\"'Autorit\u00e0 per l'Energia Elettrica e il Gas (AEEG)\", venne istituita in seguito alla decisione dell'Unione europea del 1996 e del 1998 relative alla liberalizzazione del settore dell'energia elettrica e quello del gas naturale, che andavano a sostituire di fatto i monopoli presenti nella maggior parte degli Stati membri. progressivamente, essa ha assunto il ruolo di soggetto regolatore dei mercati liberalizzati. L'atto formale di istituzione fu la legge 14 novembre 1995, n. 481; l'ente divenne successivamente operativo dal 23 aprile 1997, con il compito di tutelare gli interessi dei consumatori e di promuovere la concorrenza, l'efficienza e la diffusione di servizi con adeguati livelli di qualit\u00e0, attraverso l'attivit\u00e0 di regolazione e di controllo nei settori di competenza.\nAd essa vennero successivamente attribuite funzioni in materia di qualit\u00e0, tariffe e costi dei servizi idrici integrati, inizialmente assegnate all\"'Agenzia nazionale per la regolazione e la vigilanza in materia di acqua\", ente costituito a maggio 2011 e soppresso dopo pochi mesi ai sensi del decreto legge 6 dicembre 2011, n. 201, convertito in legge 22 dicembre 2011, n. 214. Cambia anche la sigla, che diventa AEEGSI.\nSuccessivamente, il decreto legislativo 4 luglio 2014 n. 102, con il quale \u00e8 stata recepita nell'ordinamento nazionale la Direttiva europea 2012/27/UE di promozione dell'efficienza energetica, ha attribuito all'Autorit\u00e0 specifiche funzioni in materia di teleriscaldamento e teleraffrescamento; in tale ambito, l'Autorit\u00e0 esercita altres\u00ec i poteri di controllo, ispezione e sanzione previsti dalla legge istitutiva, nonch\u00e9 i poteri sanzionatori di cui all'articolo 16 del decreto legislativo n. 102/2014. Con la legge di stabilit\u00e0 per l'anno 2018 (legge 27 dicembre 2017, n. 205) furono ad essa conferiti i compiti di regolazione e controllo anche nel settore dei rifiuti, urbani e assimilati, trasformando anche la denominazione dell'ente in quella attuale (ARERA) a decorrere dal 1\u00ba gennaio 2018.\nStruttura.\nLa struttura di governance dell'ARERA \u00e8 costituita da un Presidente e altri quattro membri, tutti nominati con decreto del Presidente della Repubblica su proposta del governo e con il parere favorevole, a maggioranza qualificata, delle commissioni parlamentari competenti. Il mandato ha durata settennale e non \u00e8 rinnovabile.\nFunzioni.\nL'autorit\u00e0, secondo la legge istitutiva del 1995, ha essenzialmente la funzione di \u00abgarantire la promozione della concorrenza e dell'efficienza nel settore dei servizi di pubblica utilit\u00e0, assicurandone la fruibilit\u00e0 e la diffusione in modo omogeneo sull'intero territorio nazionale, definendo un sistema tariffario certo, trasparente e basato su criteri predefiniti, promuovendo la tutela degli interessi di utenti e consumatori\u00bb.\nPer perseguire l'obiettivo di assicurare un assetto concorrenziale del mercato, l'autorit\u00e0 ha i seguenti poteri:\nTali funzioni sono svolte armonizzando gli obiettivi economico-finanziari dei soggetti esercenti i servizi con gli obiettivi generali di carattere sociale, di tutela ambientale e di uso efficiente delle risorse.\nLe competenze dell'autorit\u00e0 si sovrappongono parzialmente con quelle del Ministero delle Attivit\u00e0 Produttive che ha i seguenti compiti: garantire la sicurezza e l'economicit\u00e0 del sistema per quanto attiene alla sicurezza e all'approvvigionamento delle fonti energetiche; rilasciare concessioni e autorizzazioni, stipulare contratti di programma e servizio, approvare la disciplina del mercato e gli indirizzi strategici e operativi del GRTN, determina le soglie di consumo per qualificare un cliente idoneo; sovrintende all'uso efficiente delle risorse con potere di indirizzo alle attivit\u00e0 di ricerca e innovazione.\nLe direttive gas e elettricit\u00e0 attribuiscono alla Commissione Europea il potere di chiedere la modifica o revoca di atti legislativi degli Stati membri che esonerino gli operatori del settore del gas dall'obbligo di accesso alle reti di trasporto e distribuzione o stoccaggio, per creare impianti di interconnessione fra Stati membri, impianti di Gnl e impianti di stoccaggio (art. 22, direttiva gas). Simili accordi bilaterali potrebbero essere stipulati da uno o pi\u00f9 Stati per assicurarsi fonti alternative di approvvigionamento.\nInoltre, sempre nel settore del gas, la Commissione pu\u00f2 annullare le deroghe alle clausole di \"take or pay\" che talora sono richieste alle imprese in condizioni di serie difficolt\u00e0 economiche (art. 27, direttiva gas), anche al fine di tutelare gli investimenti nel lungo termine degli operatori. Gli Stati membri possono subire l'annullamento dell'obbligo a contrarre tra gli operatori di settore e determinate piccole imprese non tutelate dalle legge sul servizio universale.\nNel settore dell'energia, la Commissione Europea pu\u00f2 chiedere di revocare o modificare decisioni nazionali che esentino gli operatori dalle regole di accesso alla rete in cambio della costruzione di nuove linee o del potenziamento di quelle esistenti. Tuttavia, la delibera 1\u00ba agosto 2002, n. 151 della'autorit\u00e0 ha legittimato un accesso prioritario, non esclusivo e non discriminatorio alla rete di trasmissione italiana dei soggetti che investono nel potenziamento della capacit\u00e0 di trasporto dell'infrastruttura oltreconfine, ma non nel territorio nazionale."}
{"id": "276959", "revid": "1516566", "url": "https://it.wikipedia.org/wiki?curid=276959", "title": "Argento (araldica)", "text": "L'argento \u00e8 un metallo araldico di aspetto brillante che quasi sempre sostituisce il bianco, che non \u00e8 di norma impiegato come colore araldico. Nella rappresentazione monocromatica \u00e8 simboleggiato dal colore bianco.\nNell'araldica francese e inglese ha il nome di \"Argent\", e nell'araldica spagnola, \"Plata\". Il bianco, in senso stretto, \u00e8 stato il colore dei Guelfi e dei Bianchi in Italia, e fu poi sostituito dall'argento, ritenuto esteticamente pi\u00f9 valido e, soprattutto, pi\u00f9 idoneo a rappresentare il fondo dello scudo privo di colore e caricato solo di qualche figura o pezza.\nL'argento simboleggia la \"Luna\". Tra le virt\u00f9 spirituali \u00e8 simbolo di \"purezza\", \"verginit\u00e0\", \"innocenza\", \"umilt\u00e0\", \"verit\u00e0\", \"giustizia\", \"temperanza\", \"equit\u00e0\". Per le qualit\u00e0 mondane \u00e8 simbolo di \"amicizia\", \"clemenza\", \"gentilezza\", \"sincerit\u00e0\", \"concordia\", \"allegrezza\", \"vittoria\", \"eloquenza\".\nNell'araldica militare italiana l'argento \u00e8 impiegato quale tavola di aspettazione su cui dovranno essere inserite le figure o le pezze che il reparto meriter\u00e0 nella sua storia. Questo \u00e8 il motivo per cui gli stemmi dei reparti pi\u00f9 antichi sono completamente ricoperti da colori e figure, mentre quelli dei reparti di pi\u00f9 recente costituzione sono praticamente vuoti, con solo pochissimi elementi."}
{"id": "276963", "revid": "116277732", "url": "https://it.wikipedia.org/wiki?curid=276963", "title": "Classificazione TNM", "text": "La classificazione TNM dei tumori maligni \u00e8 un sistema internazionale per la classificazione delle neoplasie, a partire da cui si pu\u00f2 ricavare lo stadio della malattia, proposto da Pierre Denoix nel 1946 (periodo di ricerca: 1943-1952).\nPu\u00f2 essere applicato principalmente a neoplasie solide; per neoplasie altrimenti definite (quali, ad esempio, le leucemie o i tumori del sistema nervoso centrale) esistono altri criteri di classificazione. Al giorno d'oggi, tre enti si occupano dell'aggiornamento delle linee guida sui criteri di classificazione:\nNel 1987 i sistemi di classificazione elaborati dalla AJCC e UICC sono stati accorpati in un unico sistema.\nDescrizione dei parametri.\nOgni tumore viene classificato attraverso un codice alfanumerico, che ne riassume le caratteristiche principali, contribuendo a determinare la stadiazione, da cui deriveranno, insieme con altri fattori, le scelte terapeutiche e la prognosi (probabilit\u00e0 di guarigione) associata. Bisogna sottolineare che con il termine stadio si intende l'insieme dei parametri T, N, M combinati ad un insieme di fattori prognostici e dati non anatomici. A volte si utilizza erroneamente il termine stadio con riferimento specifico al singolo parametro.\nParametro temporale (classificazione).\nA monte di qualsiasi stadiazione che si basa sui parametri TNM, bisogna specificare il periodo temporale in cui avviene la classificazione. In altre parole, bisogna specificare in quale preciso momento (rispetto alla terapia), si sta classificando la lesione maligna. I dati sui parametri temporali sono riassunti nella seguente tabella:\nPertanto, prima di stadiare una lesione maligna, bisogna fare riferimento ad una variabile temporale. La maggior parte delle volte si parla semplicemente di \"classificazione TNM\" intendendo il sistema cTNM.\nParametro Anatomico / Categoria (T, N, M).\nLa definizione delle categorie si basa essenzialmente su criteri anatomici: \nParametro cardinale/ Sottocategorie (1, 2, 3, etc.).\nPer qualsiasi tipo di tumore esistono quattro categorie (a cui va aggiunto lo \"stadio 0\" in cui si ha un \"carcinoma in situ\"), indicati con numeri da 1 a 4, in ordine crescente di gravit\u00e0; tale divisione, a partire dalla \"classificazione TNM\", varia a seconda della sede del tumore primario (ad esempio il T2N0M0 fa parte del secondo stadio nel tumore al seno e del primo nel tumore polmonare), ma in genere le differenze non sono molto significative.\nUlteriori parametri.\nIn alcune neoplasie (per esempio nel sarcoma dei tessuti molli) nella stadiazione rientra anche la valutazione del grading.\nIl grado di aggressivit\u00e0 del tumore o grado di differenziazione cellulare della neoplasia (\"grading\") \u00e8 indicato con (G), che va da 1 a 4. (Va tenuto presente che le cellule \"sane\" sono quelle completamente differenziate ossia quelle che si sono sviluppate fino ad arrivare ad avere le caratteristiche per svolgere perfettamente le funzioni per le quali sono state destinate. \nIl grading considera parametri ora citologici, ora istologici, ora entrambi a seconda dell'istogenesi del tumore.\nEsistono svariati sistemi di grading pi\u00f9 o meno complessi, anche se per questioni di riproducibilit\u00e0 e standardizzazione, si sta cercando di adottare sistemi a classi dicotomiche (alto/basso), annullando cos\u00ec classi intermedie che sono fonte di variabilit\u00e0 e soggettivit\u00e0.\nUso.\nLa conoscenza dello stadio della malattia \u00e8 importante per fornire al paziente delle cure il pi\u00f9 possibile appropriate, oltre che per formulare una probabile prognosi.\nNello stadio 0 le percentuali di guarigione sono praticamente del 100%; gli stadi I e II sono considerati \"iniziali\" e la prognosi \u00e8, nella maggioranza dei casi, favorevole (soprattutto se non vi \u00e8 coinvolgimento linfonodale); Nello stadio III \u00e8 in genere utile associare alla chirurgia una terapia sistemica \"adiuvante\"; lo stadio IV \"viene considerato come malattia avanzata\" e la prognosi \u00e8 spesso infausta in quanto guaribile solo in pochi tipi di neoplasia.\nIn presenza di un tumore avanzato, soprattutto se metastatico, la terapia (tranne pochi tipi tumorali) non pu\u00f2 avere l'ambizione dei guarire il paziente, ed \u00e8 quindi palliativa, finalizzata cio\u00e8 a prolungare la durata della vita, a mantenere o migliorare la qualit\u00e0 della vita, a limitare i sintomi (prevalentemente il dolore) nel paziente.\nBisogna per\u00f2 tenere presente che queste sono solo indicazioni generali \"di massima\", e che le cose variano da tumore a tumore. Ad esempio, le percentuali di guarigione di un cancro al testicolo avanzato sono superiori a quelle di un cancro al pancreas in fase iniziale.\nEsempio di classificazione.\nEcco la classificazione in stadi nel caso del tumore polmonare maligno di tipo non-microcitoma:"}
{"id": "276964", "revid": "223320", "url": "https://it.wikipedia.org/wiki?curid=276964", "title": "Romandia", "text": ""}
{"id": "276965", "revid": "118879174", "url": "https://it.wikipedia.org/wiki?curid=276965", "title": "Sexy Parodius", "text": "Sexy Parodius \u00e8 un videogioco sparatutto, il quinto gioco della serie iniziata nel 1988 con \"Parodius\" e proseguita con \"Parodius DA!\", \"Gokujy\u014d Parodius\" e \"Jikky\u014d Oshaberi Parodius\".\nIl gioco \u00e8 stato pubblicato come arcade nelle sale giochi giapponesi nel 1996, per essere poi convertito su piattaforma Saturn, PlayStation e altre console. Il gioco non \u00e8 mai stato ufficialmente venduto o distribuito in Occidente.\nIl motivo per cui il gioco \u00e8 stato denominato \"Sexy\" \u00e8 che, molto pi\u00f9 che negli altri capitoli, c'\u00e8 una massiccia presenza di figure femminili spesso poco vestite, sia nelle sequenze d'intermezzo fra una missione e l'altra sia nel gioco vero e proprio.\nTrama.\nQuesto \u00e8 l'unico fra i giochi della serie che ha una vera e propria trama.\nDue fra gli eroi pi\u00f9 longevi della serie, Takosuke (il Tako del Parodius originale) e Pentaro, stavolta decidono di non esporsi in prima persona ma di fondare una sorta di agenzia di mercenari, reclutando personaggi dai vari capitoli della serie (pi\u00f9 qualche \"new entry\") e mandandoli a compiere varie missioni, a seconda di quanto richiesto dai bizzarri clienti che richiedono l'aiuto dell'agenzia.\nModalit\u00e0 di gioco.\nIl cambiamento maggiore rispetto ai titoli precedenti \u00e8 la possibilit\u00e0 di giocare in due contemporaneamente (come nella versione da sala giochi di \"Gokujy\u014d Parodius\", nota come \"Fantastic Journey\"), inoltre se le due navicelle si posizionano abbastanza vicino potranno effettuare un attacco combinato.\nSostanzialmente le missioni sono di due tipi, raccolta di oggetti e eliminazione di obiettivi secondari.\nSebbene esistano otto livelli (pi\u00f9 due speciali), non \u00e8 necessario affrontarli tutti, ma questo dipender\u00e0 da come verranno affrontate le varie missioni. Infatti quasi ogni livello per essere completato correttamente non necessita solo di eliminare il boss, ma anche di portare a termine un determinato obiettivo.\nLivelli.\nLo schema di questa sezione \u00e8 il seguente: livello (boss) - obiettivo - descrizione livello.\nIn caso di successo in questa missione, il prossimo livello, il terzo, sar\u00e0 quello di seguito segnato come \"A\"; in caso di fallimento si andr\u00e0 invece al livello \"B\".\nSuperare correttamente una delle due missioni al terzo livello porta al livello \"C\", in caso contrario al livello \"D\".\nGli ultimi due livelli si devono affrontare in ogni caso:\nLivelli speciali:\nPersonaggi.\nRispetto a Jikky\u014d Oshaberi Parodius ci sono solo otto coppie di personaggi tra cui scegliere, ma di queste cinque esistevano gi\u00e0 e i personaggi accoppiati condividono anche lo stesso arsenale: c'\u00e8 tuttavia qualche modifica nelle armi che utilizzano. Ogni personaggio ha la sua propria \"voce\"."}
{"id": "276966", "revid": "998297", "url": "https://it.wikipedia.org/wiki?curid=276966", "title": "Leggi di De Morgan", "text": "Le leggi di De Morgan, o teoremi di De Morgan, sono relative alla logica booleana e stabiliscono relazioni di equivalenza tra gli operatori di congiunzione e disgiunzione logica.\nSono utilizzate per l'analisi di circuiti logici (elettrici, elettronici, pneumatici, comunque binari, cio\u00e8 ON-OFF) e per la dimostrazione di teoremi basati regole logiche.\nI teoremi.\nI due teoremi sono duali:\nCon riferimento a termini insiemistici, il primo si enuncia affermando che se un elemento non appartiene ad formula_3 per formula_4, allora o non appartiene ad formula_3 o non appartiene a formula_4 o non appartiene ad entrambi. Il secondo teorema si enuncia affermando che se un elemento non appartiene ad formula_7, allora non appartiene ad formula_3 e non appartiene a formula_4.\n\u00c8 immediata la generalizzazione a un numero formula_10 di variabili:\nNella logica proposizionale possono essere formulate in vario modo:\noppure\noppure\ne nella teoria degli insiemi:\noppure\ne\noppure\nIn pratica esse descrivono il comportamento dei connettivi logici (AND e OR) quando una negazione viene tolta da o inserita in una formula in parentesi. Se si raccoglie la negazione fuori parentesi o la si distribuisce tra i termini in parentesi, il connettivo si trasforma nel suo opposto.\nEspresse in forma tabellare:\nDimostrazione.\nI teoremi si possono dimostrare sia algebricamente che con l'ausilio della tabella della verit\u00e0, essendo i casi da provare in numero finito:\nPrimo teorema.\nDimostrazione algebrica.\nPrima di passare alla dimostrazione \u00e8 utile annotare alcune propriet\u00e0 e definizioni dell'algebra booleana; si considerino formula_20, formula_21 e formula_22 tre variabili booleane:\nD:\nI) formula_36\nformula_37\nformula_38\nformula_39\nformula_40\nII) formula_41\nformula_42\nformula_43\nformula_44\nformula_45\nSia ora formula_46 ; otteniamo da I) e II) rispettivamente le equazioni:\nI-bis) formula_47\nII-bis) formula_48\nUnendo le propriet\u00e0 6) e 7) rispettivamente alle equazioni I-bis) e II-bis) si possono impostare i due sistemi equivalenti:\ns1) formula_49\ns2) formula_50\nAdoperando nuovamente la sostituzione formula_46 e, successivamente, la propriet\u00e0 3), si ottiene infine:\nformula_52 \nc.v.d."}
{"id": "276968", "revid": "2204530", "url": "https://it.wikipedia.org/wiki?curid=276968", "title": "La Chaux-de-Fonds", "text": "La Chaux-de-Fonds \u00e8 una citt\u00e0 svizzera che si trova nel Canton Neuch\u00e2tel, nella regione del Giura. \u00c8 nota per la presenza di diverse industrie orologiere.\nGeografia fisica.\n\u00c8 la terza citt\u00e0 in quanto a popolazione della Svizzera romanda dopo Ginevra e Losanna. \u00c8 situata a un'altitudine di 1000 metri, facendone la seconda citt\u00e0 svizzera pi\u00f9 elevata, dietro a Davos.\nStoria.\nIl comune di La Chaux-de-Fonds \u00e8 stato fondato nel 1656, in una valle situata nel cuore delle montagne della zona di Neuch\u00e2tel. La citt\u00e0 \u00e8 stata completamente distrutta da un incendio che la colp\u00ec nel 1794, e fu ricostruita secondo un piano a scacchiera.\nArte e cultura.\nMusei.\nMuseo internazionale dell'orologeria.\nUn museo in cui i pezzi pi\u00f9 prestigiosi dell'orologeria romanda vengono presentati in un quadro eccezionale, che ripercorre la storia della misurazione del tempo dagli inizi ai giorni nostri. Degli artigiani al lavoro nell'atelier di restauro in orologeria antica, una presentazione audiovisiva, un programma multimediale e degli orologi interattivi rendono piacevole la visita al museo.\nMuseo delle Belle Arti.\nPresenta molte collezioni permanenti, tra cui quella delle opere di L\u00e9opold Robert. Con le sue esposizioni temporanee, si posiziona tra i musei svizzeri che hanno una buona reputazione.\nMuseo di storia.\n\u00c8 situato in un'autentica casa padronale della met\u00e0 del XIX secolo, a due passi dal Museo internazionale d'orologeria e dal Museo delle Belle-Arti. Il museo \u00e8 stato recentemente ristrutturato e la nuova museografia moderna e sobria, offre al visitatore un percorso cronologico e tematico della citt\u00e0 e della regione attraverso testi, oggetti, fotografie, cartoline d'epoca e video costituiti da estratti di film d'archivio con un'intera sala dedicata a Le Corbusier. Passando di sala in sala, il visitatore viene immerso nella storia della citt\u00e0 e negli usi e costumi degli abitanti. Tra questi, i tanti italiani che hanno contribuito in modo sostanziale allo sviluppo del patrimonio urbanistico di La Chaux-de-Fonds tra l'Ottocento e l'inizio del Novecento, epoca in cui gli immigrati italiani erano reclutati a centinaia per costruire fabbriche e case, contribuendo cos\u00ec alla forte espansione dell'industria orologiera. La missione che si prefigge il museo \u00e8 di attirare l'attenzione sugli uomini e sulle donne che hanno fatto e fanno La Chaux-de-Fonds, di costituire un ponte tra passato e presente.\nSono previste durante tutto l'anno varie attivit\u00e0 riguardo alle mostre, indirizzate sia ai bambini che agli adulti. In particolare per i bambini \u00e8 stato predisposto un libretto-guida illustrato, che permette loro di scoprire il museo con giochi tematici collocati in ogni sala della mostra permanente. I tabelloni e le didascalie delle esposizioni sono tradotti in inglese e tedesco ed il libretto con i testi in italiano \u00e8 disponibile all'accoglienza.\nIl museo si prende cura anche del benessere dei visitatori mettendo a loro disposizione una caffetteria, un vestiario ed un ascensore per un migliore accesso alle persone con mobilit\u00e0 ridotte.\nMuseo di Storia naturale e Parco zoologico.\nVisitando questa parte della citt\u00e0, si viene a contatto con animali viventi e impagliati, con un riccamente fornito Museo di Storia naturale, con il Parco zoologico del Bosco del Piccolo Castello, e il \"Vivarium\". Ogni anno vi fanno visita migliaia di turisti.\nVilla Margherita.\nNel 1999 si aprivano le porte di Villa Margherita. Questo casamento, acquisito nel 1998 dalla \"Manufacture Girard-Perregaux\", \u00e8 stato restaurato per accogliere il suo museo privato. Vi sono presentate le collezioni antiche e contemporanee de la Marque, testimoniando cos\u00ec il suo passato pi\u00f9 che bicentenario.\nMuseo contadino e artigianale.\nNell'atmosfera calorosa di una fattoria del Giura degli inizi del XVII secolo, si riesce ad immaginare come potesse essere la vita di un contadino orologiaio all'origine dell'orologeria nelle montagne di Neuch\u00e2tel.\nEconomia.\nLa Chaux-de-Fonds, assieme alla citt\u00e0 vicina di Le Locle, \u00e8 la grande capitale dell'orologeria e della micromeccanica. Vi hanno infatti sede numerose manifatture orologiere, come ad esempio Eberhard &amp; Co. e Corum. Vi si trova un'importante comunit\u00e0 di immigrati italiani che nei primi decenni del Secondo dopoguerra rappresentava quasi un quarto della popolazione attiva.\nTurismo.\nLa Chaux-de-Fonds fa parte del paese della precisione.\nTappe cittadine:\nDal 2005, La Chaux-de-Fonds \u00e8 anche citt\u00e0 tappa principale sull'itinerario \"Arte &amp; Architettura\" del Turismo Svizzero.\nRiconoscimento UNESCO.\nL'urbanistica di La Chaux-de-Fonds e Le Locle \u00e8 stata inserita dall'UNESCO, nel 2009, tra i patrimoni dell'umanit\u00e0 per il suo valore universale eccezionale. \u00c8 il decimo sito svizzero ad arricchire il patrimonio mondiale dell'umanit\u00e0, alla stessa stregua della citt\u00e0 vecchia di Berna, della Ferrovia Retica, dell'abbazia di San Gallo e dei castelli e murate di Bellinzona.\nAmministrazione.\nLa citt\u00e0 \u00e8 diretta, dal 1936, da un esecutivo di cinque membri (\"Conseil communal\" \u2013 Consiglio comunale), formato da due socialisti, un democristiano, un liberale e un UDC.\nIl potere legislativo \u00e8 rappresentato dal \"Conseil g\u00e9n\u00e9ral\" (Consiglio generale) di 41 membri. I partiti di sinistra sono in maggioranza a partire dalle elezioni del 1912 (escluso il periodo 1915-18).\nLa presidenza della citt\u00e0, ormai annuale, \u00e8 stata affidata nella stagione 2004-05 a Claudine St\u00e4hli-Wolf (democristiana) e nel 2005-06 a Didier Berberat (socialista).\nLoro predecessori sono stati i socialisti:\nInfrastrutture e trasporti.\nLa Chaux-de-Fonds \u00e8 servita dall'omonima stazione sulla ferrovia Neuch\u00e2tel-Le Locle e capolinea delle linee per Bienne, per Les Ponts-de-Martel e per Saignel\u00e9gier.\nPremi.\nNel 1994 la citt\u00e0 di La Chaux-de-Fonds ottiene il Premio Wakker.\nSport.\nLa Chaux-de-Fonds, negli anni 60-70 era la migliore squadra di hockey su ghiaccio della Svizzera vincendo 6 titoli consecutivi \nA La Chaux-de-Fonds \u00e8 presente la squadra di football americano dei La Chaux-de-Fonds Hornets, che milita nella lega indipendente NSFL."}
{"id": "276975", "revid": "1005847", "url": "https://it.wikipedia.org/wiki?curid=276975", "title": "Elezioni parlamentari in Belize del 1998", "text": "Le elezioni parlamentari in Belize del 1998 si tennero il 27 agosto per il rinnovo della Camera dei rappresentanti."}
{"id": "276980", "revid": "1516566", "url": "https://it.wikipedia.org/wiki?curid=276980", "title": "Ariete (araldica)", "text": "In araldica il termine ariete pu\u00f2 indicare:\nIl maschio della capra, detto anche \"capro\" o \"becco\", simboleggia la \"gloria\", ma anche la \"custodia fedele\", la \"ferocia in battaglia\" o la \"prolificit\u00e0\" e \"potenza della stirpe\"."}
{"id": "276982", "revid": "104047411", "url": "https://it.wikipedia.org/wiki?curid=276982", "title": "UDP/NABR Alliance", "text": "Alleanza elettorale tra United Democratic Party (Partito Democratico Unito, conservatore) e National Alliance for Belizean Rights (Alleanza Nazionale per i Diritti dei Belizeani, conservatore) alle elezioni legislative del 27 agosto 1998 in Belize."}
{"id": "276983", "revid": "22166", "url": "https://it.wikipedia.org/wiki?curid=276983", "title": "Cucunci", "text": ""}
{"id": "276989", "revid": "6923", "url": "https://it.wikipedia.org/wiki?curid=276989", "title": "Autostrada A29 (Italia)", "text": "L'autostrada A29 \u00e8 un'autostrada italiana che collega Palermo con Mazara del Vallo e, attraverso una diramazione, con Trapani e Marsala. L'autostrada \u00e8 lunga circa 115 chilometri, la diramazione principale, priva di corsia d'emergenza ma con banchina asfaltata, 36,9. \u00c8 gestita dall'ANAS e non \u00e8 soggetta a pedaggio. \u00c8 parte della strada europea E90 e dallo svincolo di Mazara del Vallo, inizia la strada europea E931.\nStoria.\nCostruita dopo il terremoto del Belice del 1968, la posa della prima pietra avvenne il 30 agosto 1971; simultaneamente a Palermo nei pressi dell'attuale svincolo per il sobborgo di \"Tommaso Natale\" e a Mazara del Vallo in prossimit\u00e0 dell'odierno inizio del tratto dell'autostrada.\nI lavori ebbero inizio con la realizzazione del tratto Palermo-aeroporto Falcone Borsellino, che fu completato nel giugno 1972. Nel frattempo, da Mazara del Vallo veniva realizzata l'opera fino all'attuale svincolo di Gallitello nelle campagne tra Alcamo e Salemi. Dopo quasi un anno di interruzione, nei lavori nell'aprile 1973 si inizi\u00f2 l'opera del tragitto principale da Villagrazia di Carini all'attuale uscita Alcamo Est.\nQuesti lavori durarono ben 20 mesi e, nel dicembre 1975, l'Anas dichiar\u00f2 completato anche il tracciato in questione. Frattanto, nel febbraio 1975, veniva dato il via alla realizzazione per quella che doveva essere solo una superstrada, ossia la Trapani-Alcamo di circa 45\u00a0km. Questa venne completata nel maggio 1976 e innestata all'autostrada vera e propria, che nei primi mesi dello stesso anno assumeva la configurazione attuale con l'ultimazione del tratto tra Alcamo e l'innesto con l'attuale A29-dir, che venne, malgrado l'assenza di corsia d'emergenza, assimilata ad autostrada. Successivamente, tra il 1979 e il 1980 veniva realizzato il percorso tra Dattilo-Paceco e l'aeroporto di Trapani, che non era stato contemplato nel lotto iniziale della diramazione per Trapani. Era anche previsto che questo itinerario continuasse fino a Marsala, ma alla fine il progetto non venne mai messo in pratica, anche se si \u00e8 teorizzato di completare l'\"anello\" con Mazara del Vallo, con lo scopo di decongestionare il traffico nell'area urbana di Marsala, che risulta \"spalmata\" per almeno 20 chilometri lungo la strada statale 115, con conseguenti problemi di traffico e inquinamento atmosferico da gas di scarico delle automobili. Negli anni ottanta si prolung\u00f2 l'autostrada che arrivava fino al quartiere periferico di Palermo denominato Tommaso Natale, fino a collegarla alla circonvallazione di Palermo, inoltre venne successivamente aperto un nuovo svincolo, Tommaso Natale - Mondello, all'altezza del precedente innesto autostradale.\nNegli anni novanta, fu realizzato un nuovo svincolo, Alcamo Ovest, che venne allacciato alla SS 113 Nord-occidentale sicula, poi furono riqualificati alcuni tratti dell'autostrada, con l'aggiunta di ulteriori colonnine SOS e dell'eliminazione della riga gialla al lato destro, migliorando in seguito l'illuminazione notturna e incrementando le protezioni laterali nei viadotti e tra le due carreggiate, nonch\u00e9 aumentando la sicurezza nelle gallerie tra Palermo e Isola delle Femmine, con dei lavori che sono durati oltre un decennio e completati solo nel 2007.\nL'autostrada oggi.\nRisulta sprovvista di aree di servizio per il rifornimento di carburante su tutto il percorso.\nLa galleria pi\u00f9 lunga del percorso, denominata \"Segesta\", poco prima dello svincolo per Calatafimi-Segesta sulla A29 dir. Bench\u00e9 misuri 1615 metri di lunghezza, non \u00e8 provvista di vie di fuga, aerazione e colonnine Sos.\nIl 30 maggio 2018 sono stati ultimati i lavori di adeguamento strutturali della canna in direzione Trapani, dopo 4 anni di lavori fra ritardi nei lavori fermati a pi\u00f9 riprese e inchieste della procura distrettuale antimafia.\nL\u2019adeguamento della canna in ottemperanza alle Direttive Europee per la sicurezza delle gallerie, ha previsto un investimento complessivo di 16 milioni di euro, ripartiti in interventi di adeguamento delle strutture, per 9 milioni di euro, e degli impianti tecnologici, per 6 milioni di euro, oltre a un milione relativo ai costi per la sicurezza.\nGli adeguamenti strutturali hanno comportato il risanamento del rivestimento interno, l\u2019installazione dei New Jersey di protezione laterale oltre che la realizzazione dei tre bypass pedonali tra le due carreggiate e il risanamento del preesistente bypass carrabile.\nPer quanto riguarda gli adeguamenti tecnologici, sono stati realizzati nuovi impianti di illuminazione e ventilazione, segnaletica luminosa, impianto radio, sistemi SOS, di diffusione sonora, telecontrollo, videosorveglianza, rilevazione incendi e impianto idrico antincendio.\nUn'altra galleria di una certa lunghezza \u00e8 quella denominata \"Fumosa\" tra gli svincoli di Fulgatore e Dattilo sulla A29 dir., lunga circa 500 metri e leggermente in dosso.\nIl viadotto pi\u00f9 lungo, denominato \"Caldo\" (dal nome del torrente sottostante), precede la suddetta galleria ed \u00e8 lungo 2382 metri.\nLe due principali aree di sosta sono denominate \"Costa Gaia\", illuminata e sita tra l'uscita Alcamo Est e l'uscita Castellammare del Golfo dove \u00e8 prevista la costruzione di un'area di rifornimento, e \"Fontanelle\", non illuminata e sita tra lo svincolo di Mazara del Vallo e quello di Campobello di Mazara, in prossimit\u00e0 di quest'ultimo.\nL'illuminazione notturna \u00e8 principalmente concentrata nel tratto iniziale da Palermo viale Belgio all'uscita per l'aeroporto del capoluogo siciliano, gli svincoli successivi non sono tutti provvisti di illuminazione.\nAll'altezza dello svincolo di Capaci sono presenti due obelischi (uno per senso di marcia) eretti in ricordo del giudice Giovanni Falcone, della moglie Francesca Morvillo e degli agenti della scorta morti il 23 maggio 1992.\nA29 dir Diramazione Alcamo-Trapani.\nLa \"diramazione Alcamo-Trapani\" ha inizio dal tronco principale dell'A29 nei pressi di Alcamo. \u00c8 lunga 36,9\u00a0km ed \u00e8 gestita dall'ANAS. Non \u00e8 soggetta a pedaggio. \u00c8 la strada europea E933.\nA29 dirA Diramazione per Birgi.\nLa \"diramazione per Birgi\" ha inizio dalla \"diramazione Alcamo-Trapani\" nei pressi di Dattilo e ha fine nei pressi del 37\u00ba Stormo in localit\u00e0 Locogrande del comune di Misiliscemi. \u00c8 lunga 13 chilometri ed \u00e8 gestita dall'ANAS. Non \u00e8 soggetta a pedaggio.\nIl \"Decreto Legislativo del 29 ottobre 1999 n. 461\" ha classificato questa diramazione come A29dir.\nPer distinguere questa diramazione dalle altre \u00e8 numerata dall'ANAS come \"A29 DIR/A\".\nIl simbolo con la sigla alfanumerica A29 DIR/A \u00e8 presente in alcune segnaletiche di entrata presso Marausa in direzione Trapani e nei segnali di numerazione dei cavalcavia; per il resto viene indicata con la sigla alfanumerica \"A29 dir Alcamo-Trapani\" .\nA29 Bretella Aeroporto \"Falcone e Borsellino\".\nLa \"bretella Aeroporto \"Falcone e Borsellino\"\" o \"diramazione per Punta Raisi\" si sviluppa per 4\u00a0km e permette di collegare l'A29 all'aeroporto internazionale di Palermo. Non \u00e8 soggetta a pedaggio.\nIl \"Decreto Legislativo del 29 ottobre 1999 n. 461\" ha classificato questa diramazione come A29.\nPer distinguere questa diramazione dalle altre \u00e8 numerata come \"A29 RACC\".\nIl simbolo con la sigla alfanumerica A29 RACC non \u00e8 presente nella segnaletica.\nRaccordo A29-Palermo.\nIl \"raccordo A29-Palermo\", o \"raccordo per via Belgio\", costituisce il prolungamento, senza soluzione di continuit\u00e0, dell'autostrada A29 dal km 0, in corrispondenza dello svincolo di Tommaso Natale, fino all'innesto con la circonvallazione di Palermo, su viabilit\u00e0 urbana di scorrimento. Il raccordo \u00e8 costituito da un tratto di autostrada di 5,6\u00a0km, gestito dall'ANAS, a due carreggiate e a due corsie per senso di marcia pi\u00f9 corsia di emergenza. Il raccordo venne costruito negli anni 1980 quale prolungamento dell'autostrada A29 con la realizzazione di uno svincolo in corrispondenza del caposaldo precedente. Per distinguere questo raccordo dalle altre diramazioni, questa tratta \u00e8 numerata come \"A29 RACC BIS\".\nIl raccordo ha una progressiva chilometrica indipendente.\nIl simbolo con la sigla alfanumerica A29 RACC BIS non \u00e8 presente nella segnaletica."}
{"id": "276991", "revid": "149485", "url": "https://it.wikipedia.org/wiki?curid=276991", "title": "La Chaux de Fonds", "text": ""}
{"id": "276992", "revid": "22035", "url": "https://it.wikipedia.org/wiki?curid=276992", "title": "La-Chaux-de-Fonds", "text": ""}
{"id": "276993", "revid": "22035", "url": "https://it.wikipedia.org/wiki?curid=276993", "title": "Chaux-de-Fonds", "text": ""}
{"id": "276994", "revid": "92723", "url": "https://it.wikipedia.org/wiki?curid=276994", "title": "Antwerpen", "text": ""}
{"id": "276995", "revid": "22035", "url": "https://it.wikipedia.org/wiki?curid=276995", "title": "Chaux de Fonds", "text": ""}
{"id": "276997", "revid": "1982", "url": "https://it.wikipedia.org/wiki?curid=276997", "title": "Oostende", "text": ""}
{"id": "277003", "revid": "599013", "url": "https://it.wikipedia.org/wiki?curid=277003", "title": "Robert Horry", "text": "Ha vinto 7 campionati NBA, pi\u00f9 di ogni altro cestista dal 1976 ed il massimo in assoluto fra quelli che non hanno militato nei Boston Celtics negli anni sessanta. \u00c8 inoltre uno dei quattro cestisti (gli altri tre sono John Salley, Lebron James e Danny Green) ad aver vinto il titolo NBA con 3 diverse franchigie.\nCarriera.\nSoprannominato \"Big Shot Rob\", dopo aver frequentato il college di Alabama venne scelto dagli Houston Rockets nei draft del 1992 come undicesima scelta assoluta. Con i Rockets di Hakeem Olajuwon vinse i suoi primi due titoli giocando da ala grande in quintetto. Nel 1996 venne scambiato ai Phoenix Suns nel giro che port\u00f2 ai Rockets Charles Barkley; con i Suns gioc\u00f2 per poco perch\u00e9 a met\u00e0 della stagione 1996-97 venne scambiato ai Los Angeles Lakers.\nContemporaneamente il suo ruolo pass\u00f2 da quella di ala grande da quintetto a sesto uomo capace di cambiare una partita con la sua difesa e il suo tiro da tre punti, spesso scoccato quando la partita si stava decidendo: da qui il suo soprannome. Con i Lakers di Kobe Bryant e Shaquille O'Neal vinse altri tre titoli, decidendo spesso con i suoi tiri allo scadere varie partite dei playoff. Nell'estate 2003 \u00e8 diventato \"free agent\" e ha deciso di accasarsi ai San Antonio Spurs, restando cos\u00ec vicino ai propri familiari residenti nella non lontana Houston. Agli Spurs gioca come cambio di Tim Duncan, affiancandolo spesso per\u00f2 nei finali di partita dove fa valere la sua esperienza su entrambi i lati del campo.\nCon i texani ha conquistato il suo sesto titolo nel 2005 e il settimo nelle finali del 2007. Dopo aver giocato anche nella stagione successiva e aver raggiunto la scadenza contrattuale \u00e8 rimasto free agent e non \u00e8 pi\u00f9 tornato nella NBA, pur non avendo annunciato il ritiro. In una recente intervista ha dichiarato di conservare all'interno del bagno di casa gli anelli (sette) che spettano ai giocatori vincitori del campionato NBA.\n\"Big Shot\" Rob.\nIl soprannome col quale Horry \u00e8 il pi\u00f9 delle volte chiamato, \"Big Shot Rob\" appunto, \u00e8 dovuto all'eccezionale capacit\u00e0 del giocatore nel segnare i canestri pi\u00f9 importanti della partita, spesso allo scadere del tempo e col punteggio in parit\u00e0, ed in particolar modo in partite di play-off. Questa sua caratteristica ha ulteriormente alimentato la sua fama di giocatore \"vincente\".Questo \u00e8 un elenco di alcuni dei pi\u00f9 famosi \"clutch shot\" (come definiti in gergo) messi a segno da Robert Horry:"}
{"id": "277007", "revid": "125752437", "url": "https://it.wikipedia.org/wiki?curid=277007", "title": "Chauncey Billups", "text": "Soprannominato \"Mr. Big Shot\" per la sua attitudine a segnare canestri nei momenti topici delle partite, si \u00e8 laureato Campione NBA nel 2004 con i Detroit Pistons, venendo nominato anche NBA Finals MVP. Nel corso della carriera ha partecipato per cinque volte all'NBA All-Star Game (2006, 2007, 2008, 2009 e 2010), \u00e8 stato inserito per tre volte negli All-NBA Team (Second Team nel 2006 e Third Team nel 2007 e 2009) e per due volte negli NBA All-Defensive Team (in entrambe le occasioni Second Team, nel 2005 e 2006). Ha inoltre vinto i premi di NBA Citizenship Award, NBA Sportsmanship Award e NBA Teammate of the Year Award (nel 2008, 2009 e 2013). \u00c8 il 18\u00b0 miglior tiratore da tre punti e il 46\u00b0 miglior assist-man nella storia della NBA.\nCon la Nazionale Statunitense ha vinto la medaglia d'oro ai FIBA Americas 2007 e al FIBA World Championship 2010.\n\u00c8 il fratello di Rodney Billups.\nCaratteristiche tecniche.\nBillups era un playmaker atipico; era molto forte muscolarmente e riusciva spesso a concludere le sue azioni offensive con penetrazioni che lo portavano fin dentro il cuore dell'area. Alto 191\u00a0cm e dal peso di circa 92\u00a0kg, si era creato la nomea di giocatore capace di risolvere la partita segnando punti decisivi allo scadere del tempo regolamentare, anche grazie alla sua abilit\u00e0 di crearsi un tiro dal palleggio senza bisogno di blocchi. Riusciva a dare anche grande pressione difensiva dato che la sua taglia fisica gli permetteva spesso di sovrastare gli altri playmaker. Nel numero di assist riusc\u00ec soltanto nella stagione 2005-06 a superare gli 8 assist di media (per la precisione 8,6).\nCarriera.\nInizi.\nDopo aver giocato per due anni nel college di Colorado viene scelto nel primo giro del Draft NBA 1997 dai Boston Celtics come terza scelta assoluta. Il 18 febbraio 1998 viene scambiato ai Toronto Raptors, dove per\u00f2 resta meno di un anno, dato che il 21 gennaio 1999 viene girato ai Denver Nuggets.\nAnche nella sua citt\u00e0 natale non riesce a trovare l'ambiente in grado di stimolarlo al meglio, cos\u00ec viene di nuovo ceduto il 1\u00ba febbraio 2000 e mandato agli Orlando Magic. Qui arriva allo scadere del contratto che aveva firmato nel suo anno da rookie, e nell'estate del 2000 si ritrova sul mercato.\nVenne preso dai Minnesota Timberwolves per coprire il ruolo di playmaker di riserva. A Minnesota, approfittando anche dell'infortunio del play titolare Terrell Brandon, gioca per due anni ad alto livello, trovando una buona intesa con il compagno Kevin Garnett.\nDetroit Pistons.\nNonostante le due buone stagioni a Minnesota, i Timberwolves decidono di non riconfermarlo una volta terminato il suo contratto. Cos\u00ec nell'estate del 2002 si trova di nuovo sul mercato e viene firmato dai Detroit Pistons che ne fanno il loro playmaker titolare. A Detroit comincia ad acquisire sicurezza, dimostrando freddezza nei momenti decisivi della partita, segnando diversi canestri allo scadere.\nLa prima stagione con i Pistons si conclude nelle finali della Eastern Conference contro i New Jersey Nets di Jason Kidd. Contro uno dei playmaker pi\u00f9 forti della lega Billups si confronta alla pari e porta la sua squadra a gara-7, dove per\u00f2 i Pistons vengono sconfitti.\nNella stagione 2003-04 i Pistons arrivano in finale dove si scontrano contro i Los Angeles Lakers di Shaquille O'Neal, Kobe Bryant, Karl Malone e Gary Payton; sulla carta non dovrebbe esserci partita ma i Pistons seguendo un Billups che esprime la sua migliore pallacanestro si impongono per 4-1. Billups viene insignito del premio di MVP delle finali. Era dai tempi di Isiah Thomas (dei Pistons tra l'altro) che un playmaker non vinceva l'MVP delle finali.\nL'anno dopo i Pistons arrivano ancora in finale, questa volta contro i San Antonio Spurs di Tim Duncan, Emanuel Gin\u00f3bili e Tony Parker. Per Detroit arriva per\u00f2 una sconfitta per 4-3. Nell'estate del 2005 i Pistons perdono il loro allenatore, Larry Brown, che era stato il primo coach che aveva saputo estrarre il meglio da Billups.\nNonostante questo, anche nella stagione 2005-06 sotto coach Flip Saunders, che lo aveva gi\u00e0 allenato a Minnesota, Billups continua ad esprimere il suo ottimo gioco, ottenendo per la prima volta la convocazione all'All Star Game. La stagione si conclude con il raggiungimento della finale di conference contro i Miami Heat di Wade e Shaq che vede vincitori questi ultimi per 4 a 2.\nDurante la successiva ottiene la sua seconda convocazione all'All Star Game e arriva nuovamente in finale di conference; l\u00ec i Detroit Pistons deludono e perdono di nuovo per 4-2, stavolta contro i Cleveland Cavaliers di LeBron James, dopo essere stati in vantaggio per 2 a 0.\nNel 2008 arriva la sesta finale dell'est consecutiva che vede ancora una volta i Pistons sconfitti per 4 a 2, stavolta ad opera dei Boston Celtics dell'ex compagno Garnett, di Ray Allen e Paul Pierce.\nRitorno ai Nuggets.\nIl 3 novembre 2008, Billups viene scambiato assieme a Antonio McDyess e a Cheikh Samb con Allen Iverson, tornando dunque nella squadra della sua citt\u00e0: i Denver Nuggets.\nEssendo gi\u00e0 assegnate le maglie numero 4 (suo numero preferito) e 1 (usato negli anni a Detroit), ai Nuggets Billups ha scelto di indossare il numero 7, in onore di un grande sportivo di Denver, l'ex giocatore di NFL John Elway che portava quel numero nei Denver Broncos. Chauncey si inserisce a meraviglia subito e porta quel cambio di rotta nella gestione della squadra che i Nuggets desideravano, trovando in Billups un playmaker meno individualista e realizzatore ma pi\u00f9 portato al coinvolgimento dei compagni rispetto ad Iverson. I risultati di squadra lo premiano con la convocazione per il suo terzo All Star Game in carriera.\nAl primo anno a Denver arriva nuovamente in finale di conference, ma per essere ancora sconfitto 4-2 contro i futuri campioni dei Los Angeles Lakers. A dispetto della sua maggior propensione al passaggio rispetto alla soluzione personale, il giocatore chiude la stagione 2008-09 con la miglior media di realizzazione in carriera. Fa ancora meglio l'anno seguente, al termine del quale fa registrare 19,5 punti a partita. Questa volta per\u00f2 la stagione si conclude con l'eliminazione al primo turno dei playoff contro gli Utah Jazz\nNew York Knicks.\nIl 22 febbraio 2011, nonostante avesse manifestato pi\u00f9 volte di chiudere la sua carriera ai Nuggets \u00e8 tra i numerosi giocatori coinvolti nella trade che porta Carmelo Anthony ai New York Knicks, passando anch'egli alla squadra di New York. Fra i giocatori che si sono trasferiti ai Nuggets ci sono Danilo Gallinari, Raymond Felton e Wilson Chandler. \"\u00c8 stato difficile, \u00e8 stata la cosa pi\u00f9 difficile che abbia mai dovuto fare - dichiar\u00f2 Billups - Ho dovuto dire alle mie ragazze che pap\u00e0 era stato scambiato, che stava lasciando per giocare in giro per il paese. Ho detto loro che non \u00e8 stata una mia scelta, che non si poteva far nulla al riguardo. Dovevo andare. Non \u00e8 stata una scena felice\". La mezza stagione a New York non convince, colpa soprattutto di una serie catastrofica di infortuni che lo costringono a saltare anche gara-1, gara-3 e gara-4 dei play-off. Durante i play-off i Knicks vengono subito eliminati per mano dei Boston Celtics.\nDopo l'eliminazione Bullups rilascia alcune dichiarazioni in cui si dice volenteroso di rimanere ai Knicks anche per la stagione successiva: \"Mi piacerebbe molto riprovare con questi ragazzi - dichiar\u00f2 Billups - Non giocare 30 partite dopo una trade, ma disputare un'intera stagione. Avere l'opportunit\u00e0 di avere una scossa favorevole con questi ragazzi. Sarei felicissimo\". Il 10 dicembre 2011, i Knicks esercitano l'opzione \"amnesty clause\" sul suo contratto rendendolo cos\u00ec free-agent, libero di firmare con che squadra vuole ma legato comunque ad un contratto che New York dovr\u00e0 pagare interamente senza pesare sul salary cap; questa decisione fa irritare molto Billups, che minaccia addirittura il ritiro.\nLos Angeles Clippers.\nIl 12 dicembre 2011, firma per i Los Angeles Clippers. Il giocatore sembra per\u00f2 destinato ad essere ceduto ai New Orleans Hornets per arrivare a Chris Paul; tuttavia l'arrivo dello stesso Paul senza la sua contemporanea cessione lo fa rimettere all'istante sul mercato. Nonostante queste indiscrezioni, ad inizio stagione parte costantemente in quintetto come guardia (con Paul regista) e inanella una serie di ottime prestazioni mantenendo una media di 15 punti e 4 assist a partita, guidando la squadra al miglior inizio di regular season dell'ultima decade.\nMemorabile la sua conclusione allo scadere del 18 gennaio 2012, quando un suo tiro dall'arco stende i campioni di Dallas con il punteggio di 91 a 89. Il 7 febbraio dello stesso anno subisce un grave infortunio al tendine d'Achille che pone fine alla sua stagione, con grande rammarico dei Clippers che avevano trovato in lui e Chris Paul la miglior coppia di guardie della lega. Terminata la stagione, rimasto free agent, viene riconfermato dai Clippers.\nRitorno ai Pistons.\nNell'estate 2013 lascia i Clippers e ritorna ai Detroit Pistons.\nIl 9 settembre 2014, a seguito di numerosi infortuni, Billups annuncia il suo ritiro dalla NBA dopo 17 anni.\nStatistiche.\nNBA.\nRegular season.\n\"Statistiche aggiornate al 16 aprile 2014 (ultima partita di regular season giocata)\"\nPlay-off.\n\"Statistiche aggiornate al 3 maggio 2013 (ultima partita di play-off giocata)\""}
{"id": "277009", "revid": "671029", "url": "https://it.wikipedia.org/wiki?curid=277009", "title": "Armellinato", "text": "Armellinato \u00e8 un termine utilizzato in araldica per indicare un campo in cui il disegno dell'armellino ma in cui gli smalti sono diversi dall'argento e dal nero.\nAlcuni araldisti utilizzano i seguenti termini:\nAltri araldisti usano l'espressione \"armellinato di ...\" o \"contrarmellinato di ...\" quando uno smalto sia quello consueto dell'armellino o del contrarmellino e l'altro no, tenendo presente che per la regola di contrasto dei colori non vi possono essere dubbi su quale smalto sia consueto e quale no.&lt;br&gt;In particolare usano le seguenti espressioni:"}
{"id": "277010", "revid": "242434", "url": "https://it.wikipedia.org/wiki?curid=277010", "title": "Contrarmellinato", "text": ""}
{"id": "277013", "revid": "729019", "url": "https://it.wikipedia.org/wiki?curid=277013", "title": "Isola di Molarotto", "text": "Molarotto \u00e8 un'isoletta rocciosa nell'arcipelago di Tavolara a sud-est di Olbia, nella Sardegna nord-orientale. Ha una superficie di poche decine di m2 e una quota massima di 51 metri s.l.m..\nAmbiente.\nUna delle tre isole che assieme a Tavolara e Molara costituiscono l'arcipelago di Tavolara (integralmente inserito nell'omonima area marina protetta), \u00e8 costituita da un affioramento di granito rosa e rappresenta l'ultimo avamposto di terra prima del mare aperto; gli uccelli marini la frequentano in numero tale da farla spesso mutare di colore in bianco. Specie dominante \u00e8 qui il marangone dal ciuffo. \u00c8 presente anche una specie di lucertola di colore nero (Podarcis tiliguerta ranzii, dedicata all'insigne biologo Silvio Ranzi), che non esiste altrove. Scarsa la vegetazione, dominata da malve arboree. Lo scoglio ricade nella fascia di massima protezione dell'area marina protetta ed \u00e8 vietato sbarcarvi."}
{"id": "277014", "revid": "508036", "url": "https://it.wikipedia.org/wiki?curid=277014", "title": "Toutatis", "text": "Toutatis o Teutates era nella mitologia celtica il dio della guerra, della fertilit\u00e0 e della ricchezza, l'equivalente del dio Marte romano. Il suo nome significa \"padre della trib\u00f9\", dal \"touta\" celtico che significa \"trib\u00f9\" o \"gente\". A Toutatis, che \u00e8 anche conosciuto con i nomi di Albiorix (re del mondo) e Caturix (re della battaglia), erano offerti sacrifici umani per placare la sua ira.\nNoto al grande pubblico soprattutto grazie al fumetto \"Asterix\", in cui il gallo che d\u00e0 il nome alla serie utilizza sovente l'esclamazione \"Per Toutatis\", il suo nome \u00e8 stato utilizzato dall'astronomo francese Christian Polla per dare il nome all'asteroide 4179 Toutatis, che il 29 settembre 2004 \u00e8 passato a 1,5 milioni di chilometri dalla Terra."}
{"id": "277016", "revid": "122437470", "url": "https://it.wikipedia.org/wiki?curid=277016", "title": "Sorelle Agazzi", "text": "Dopo aver frequentato studi magistrali danno inizio al loro percorso di insegnamento a Nave, in provincia di Brescia, nel 1889-90 in una borgata disagiata.\nSu suggerimento di Pietro Pasquali decidono di fondare una nuova scuola materna a Mompiano nel 1896. Il modello della loro scuola ebbe molto successo e serv\u00ec come modello per la nascita di scuole successive che sorsero con il nome di \"sorelle Agazzi\".\nIl termine scuola materna verr\u00e0 ripreso nel 1968 con la legge n\u00b0444, che istituir\u00e0 le scuole di Stato per l'infanzia.\nEntrambe dopo la prima guerra mondiale tengono corsi d'insegnamento alle maestre di Trento, di Bolzano e nella Venezia Giulia.\nNel 1926 smettono di insegnare, nello stesso momento in cui in Italia si diffondono le scuole materne.\nMetodo pedagogico.\nIl metodo educativo delle sorelle Agazzi, assieme al metodo montessoriano, inaugura l'era dell'attivismo italiano, corrente pedagogica nata all'inizio del XX sec., fondata sull'idea che al centro dell'apprendimento ci sia l'esperienza e che il bambino non sia pi\u00f9 spettatore ma attore del processo formativo.\nPure rifacendosi al Kindergarten di Fr\u00f6bel, esaltano la vitalit\u00e0 e la spontaneit\u00e0 dell'infanzia, punto principale del loro pensiero pedagogico e non condividono lo scolasticismo aportiano.\nCriticano la precocit\u00e0 dell'educazione poich\u00e9 intendono formare bambini e non scolari. Il bambino deve crescere in un ambiente familiare che stimoli la sua creativit\u00e0 e deve avere un continuo dialogo con l'adulto. L'educatrice deve richiamare il ruolo della madre.\nL'attivit\u00e0 del bambino \u00e8 il punto centrale del processo educativo. L'ambiente in cui si sviluppa l'attivit\u00e0 del bambino deve essere semplice e composto di materiali che fanno parte della sua quotidianit\u00e0.\nSi privilegiano le attivit\u00e0 individuali libere a quelle collettive sebbene sorvegliate dall'educatore. Il bambino deve essere libero di fare da s\u00e9 pur rispettando l'ordine delle cose ed essere capace di collaborare con gli altri seguendo il metodo del mutuo insegnamento: il bambino pi\u00f9 esperto e consapevole fornisce informazioni ed indicazioni ad un proprio compagno meno preparato.\nIn Italia, l\u2019abilitazione all\u2019insegnamento di differenziazione didattica secondo il metodo Agazzi \u00e8 rilasciata dall\u2019Associazione nazionale scuola italiana (ANSI). \nIl metodo intuitivo.\nIl metodo intuitivo diviene il percorso principale dell'apprendimento. L'educatrice agisce indirettamente e pur rispettando la spontaneit\u00e0 del bambino organizza e predispone ambienti e situazioni.\nIl metodo intuitivo identifica l'insegnamento come un metodo per favorire le esperienze, in cui i bambini apprendono direttamente e spontaneamente con il loro fare e osservare.\nScuola materna.\nLa scuola materna deve essere progettata in modo tale che rispecchi l'ambiente abituale del bambino, e quindi organizzata, sotto molti aspetti, come una piccola casa, dove il bambino pu\u00f2 svolgere attivit\u00e0 domestiche come a casa propria.\nApplicazione del metodo.\nL'insegnamento agazziano suppone possibile la programmazione scolastica solo per quanto riguarda il fare e il conoscere, introducendo le attivit\u00e0 di vita pratica, lingua parlata, lavoro manuale, norme che regolano educazione della voce ed esercizi ritmici.\nPer quanto riguarda la formazione emotiva e morale non \u00e8 possibile sviluppare alcuna programmazione in quanto sono sentimenti che si sviluppano nel bambino spontaneamente e casualmente, seppur sotto il controllo dell'educatore.\nSeguendo le teorie delle Agazzi, abbiamo una nuova figura di docente della scuola materna: l'educatrice. Una figura professionale sempre aggiornata. Oltre alla capacit\u00e0 di amare i bambini deve saper coltivare i rapporti umani con ottimismo escludendo atteggiamento di ansiet\u00e0 e di malumore. Deve avere un profondo senso del dovere, uno spirito d'ordine e di coerenza e deve assicurare alla vita della scuola una atmosfera di stabilit\u00e0 e di sicurezza."}
{"id": "277017", "revid": "729019", "url": "https://it.wikipedia.org/wiki?curid=277017", "title": "Algebra di Heyting", "text": "Un'algebra di Heyting (dal matematico olandese Arend Heyting) \u00e8 la struttura di verit\u00e0 (un'algebra, appunto) della logica intuizionista.\nUn'algebra di Heyting soddisfa queste propriet\u00e0: chiusura rispetto all'unione (pi\u00f9 in generale, rispetto ad un operatore binario formula_1) e rispetto all'intersezione (operatore binario formula_2). A differenza dell'algebra di Boole (che rappresenta il modo di ragionare in logica classica), non \u00e8 necessariamente chiusa rispetto al complemento (negazione): per cui, ogni algebra di Boole \u00e8 di Heyting.\nInterpretando delle proposizioni (diciamole A e B) in elementi dell'algebra a e b, l'interpretazione di \"formula_3\" va in formula_4, mentre \"formula_5\" va in formula_6.\nL'interpretazione di formula_7 \u00e8, come si evince dalla definizione stessa, formula_8.\nUn'algebra di Heyting \u00e8 \"completa\" se \u00e8 chiusa rispetto al formula_1 numerabile, ovvero rispetto all'implicazione.\nEsempi di algebre di Heyting complete sono le topologie; una qualsiasi algebra di Heyting pu\u00f2 essere immersa in una topologia costruita ad hoc."}
{"id": "277026", "revid": "123145837", "url": "https://it.wikipedia.org/wiki?curid=277026", "title": "Canti di Hyperion", "text": "I Canti di Hyperion (\"The Hyperion Cantos\") \u00e8 una tetralogia di romanzi di fantascienza scritta da Dan Simmons e pubblicata tra il 1989 e il 1997.\nI romanzi che compongono il ciclo sono:\nLa tetralogia \u00e8 spesso classificata come fantascienza di genere \"space opera\" malgrado la notevole commistione di temi e stili differenti. Viene considerata una delle opere di fantascienza \"epica\" pi\u00f9 importanti della fine del XX secolo. Il primo romanzo della serie vinse i premi Hugo e Locus nel 1990.\nC'era la credenza che i primi due romanzi fossero concepiti da Simmons come un'opera unica, offerta all'editore come un unico manoscritto, ma che data la lunghezza dell'opera, si fosse preferito suddividere in due volumi. In realt\u00e0 l'autore specific\u00f2 in seguito che le due storie furono scritte in tempi diversi, e che per come vedeva lui le cose, la trama di \"Hyperion\" poteva anche terminare col primo romanzo. La credenza si era diffusa per via del fatto che la storia di \"Hyperion\" si conclude in modo piuttosto brusco senza un vero finale e lasciando molti misteri irrisolti.\nGli altri due romanzi della serie invece, \"Endymion\" ed \"Il risveglio di Endymion\" si svolgono in un periodo successivo di trecento anni rispetto all'epoca dei primi due, con nuovi protagonisti, nuove tematiche e con un ulteriore approfondimento sulla natura dei misteri gi\u00e0 conosciuti.\nMolta dell'attrattiva dell'opera deriva dai pervasivi riferimenti al repertorio del famoso poeta romantico John Keats (1795-1821), che scrisse il poema \"The Fall of Hyperion: A Dream\" nel 1819. Oltre ai titoli dei romanzi, varie citazioni dei poemi di Keats sono inserite nelle pagine dei romanzi e Simmons si spinge fino a dare un ruolo preminente ad un personaggio che \u00e8 una replica artificiale del poeta, un \"cibrido\" (sorta di ibrido cibernetico dotato di un corpo clonale, la cui mente \u00e8 un'intelligenza artificiale replicante di John Keats). Per certi versi la trama dell'opera di Dan Simmons ricalca metaforicamente la trama dell'opera di Keats fornendo ulteriore valore artistico ai romanzi.\nOltre ai quattro romanzi principali vi \u00e8 un romanzo breve, \"Gli orfani di Helix\" (\"Orphans of the Helix\", 1999; premio Locus 2000), ambientato 481 anni dopo la tetralogia, che getta uno sguardo sullo sviluppo dell'umanit\u00e0 in seguito agli eventi raccontati nell'ultimo libro, e due racconti brevi, \"Remembering Siri\" e \"The Death of the Centaur\".\nAmbientazione.\nIl pianeta Hyperion.\n\"Hyperion\" \u00e8 il nome dell'immaginario pianeta sul quale si svolgono gran parte degli avvenimenti descritti nei primi due romanzi e a cui gli ultimi due sono comunque fortemente legati. \u00c8 descritto come un pianeta di massa inferiore di un quinto rispetto a quella terrestre, con molta flora e fauna caratteristica. \u00c8 inoltre uno dei nove \"pianeti labirinto\" perch\u00e9 nel sottosuolo ospita un antico labirinto dallo scopo inizialmente sconosciuto.\nLa sua caratteristica pi\u00f9 importante resta comunque quella di essere il luogo su cui si trovano le \"Tombe del Tempo\", grandi monumenti circondati da campi \"anti-entropici\" che permettono loro di spostarsi all'indietro nel tempo. La regione dove si trovano le tombe \u00e8 anche il luogo di origine dello \"Shrike\" (detto anche il Signore della Sofferenza), una terrificante creatura dagli apparenti poteri semidivini che svolge un ruolo chiave in tutti e 4 i romanzi.\nHyperion \u00e8 tettonicamente inattivo, per cui non c'\u00e8 alcuna deriva dei continenti n\u00e9 campi elettromagnetici significativi (per cui la bussola non funziona). In ci\u00f2, Hyperion \u00e8 pi\u00f9 simile a Marte che alla Terra.\nI pianeti e altri corpi celesti de \"I Canti di Hyperion\".\nI seguenti pianeti appaiono o sono menzionati nei \"Canti di Hyperion\":"}
{"id": "277027", "revid": "1005847", "url": "https://it.wikipedia.org/wiki?curid=277027", "title": "Elezioni presidenziali in Austria del 1998", "text": "Le elezioni presidenziali in Austria del 1998 si tennero il 19 aprile. Esse videro la vittoria del presidente uscente, Thomas Klestil, esponente del Partito Popolare Austriaco e sostenuto anche dal Partito Socialdemocratico d'Austria."}
{"id": "277028", "revid": "1543377", "url": "https://it.wikipedia.org/wiki?curid=277028", "title": "Radioterapia", "text": "La radioterapia \u00e8 una terapia medica consistente nell'utilizzo di radiazioni ionizzanti. La radioterapia \u00e8 utilizzata soprattutto nel trattamento di forme di tumore, infatti utilizza un fascio di fotoni penetranti, di 5-10 MeV di energia, per danneggiare il patrimonio genetico delle cellule malate e impedire cos\u00ec che proliferino, mentre \u00e8 poco impiegata in patologie non oncologiche. La radioterapia pu\u00f2 essere curativa in un certo numero di tipi di cancro, se confinati in una zona del corpo sulla base della classificazione TNM della lesione stessa.\n\u00c8 prassi comune combinare la radioterapia con la chirurgia, con la chemioterapia, con l'ormonoterapia e l'immunoterapia. Lo scopo esatto del trattamento (curativo-radicale, adiuvante, neoadiuvante, terapeutico o palliativo) dipender\u00e0 dal tipo di tumore, dalla posizione e stadio, nonch\u00e9 dalla salute generale del paziente.\nLe radiazioni ionizzanti utilizzate in radioterapia sono in grado di danneggiare il DNA del tessuto bersaglio. Le cellule tumorali sono, in genere, scarsamente capaci di riparare i propri danni e quindi vanno incontro a morte cellulare per apoptosi. Per risparmiare tessuti sani, ad esempio pelle o organi che la radiazione deve superare per arrivare al tumore, i fasci delle radiazioni vengono sagomati e rivolti da diverse angolazioni, intersecandosi nel centro della zona da trattare, dove perci\u00f2 vi sar\u00e0 un quantitativo di dose assorbita totale superiore che nelle parti adiacenti.\nOltre al tumore stesso, i campi di radiazione possono comprendere anche i linfonodi drenanti se sono clinicamente o radiologicamente coinvolti con il tumore, o se si ritiene che possa esserci un rischio di diffusione maligna. \u00c8 necessario includere un margine di tessuto sano circostante il tumore per consentire le incertezze dovute al posizionamento e al movimento interno degli organi.\nL'irradiazione corporea totale (TBI) \u00e8 una tecnica radioterapica utilizzata per preparare il corpo per ricevere un trapianto di midollo osseo. La brachiterapia, in cui una sorgente di radiazione \u00e8 posizionata all'interno o vicino alla zona da trattare, \u00e8 un'altra forma di radioterapia che minimizza l'esposizione del tessuto sano durante le procedure per curare i tumori della mammella, prostata e altri organi.\nStoria.\nLa medicina utilizza la radioterapia come trattamento per il cancro da pi\u00f9 di 100 anni, con le sue prime radici tracciate dalla scoperta dei raggi X nel 1895 da Wilhelm R\u00f6ntgen. Emil Grubbe di Chicago \u00e8 stato forse il primo medico statunitense ad utilizzare raggi x per curare il cancro, a partire dal 1896.\nIl campo della radioterapia ha cominciato a crescere nella prima parte del 1900, ci\u00f2 \u00e8 stato gran parte dovuto al lavoro pionieristico dello scienziata vincitrice del premio Nobel, Marie Curie (1867-1934), che scopr\u00ec la radioattivit\u00e0 degli elementi, polonio e radio, nel 1898. In questo modo ha inizio una nuova era nel trattamento medico e della ricerca. Uno dei primi congressi di elettrologia e radiologia medica fu quello svoltosi in Italia nel 1906.\nIl radio \u00e8 stato utilizzato in varie forme fino alla met\u00e0 del 1900, quando la telecobaltoterapia e le unit\u00e0 di cesio hanno iniziato ad usare tale elemento. Infine, gli acceleratori lineari medici sono stati utilizzati come sorgenti di radiazioni dalla fine del 1940.\nCon l'invenzione di Godfrey Hounsfield della tomografia computerizzata (CT) nel 1971, la progettazione tridimensionale \u00e8 diventata una possibilit\u00e0 e ha creato un passaggio da 2D a 3D per la distribuzione della radiazione. La pianificazione basata sulla CT permette ai medici di determinare con maggiore precisione la distribuzione della dose di radiazione, utilizzando immagini tomografiche assiali dell'anatomia del paziente. Le unit\u00e0 di ortovoltaggio e di cobalto sono state in gran parte sostituite da acceleratori lineari a megavoltaggio,\n utili per le loro energie penetranti e per la mancanza di sorgenti fisiche di radiazione.\nL'avvento di nuove tecnologie della diagnostica per immagini, comprese la risonanza magnetica (MRI) nel 1970 e la tomografia ad emissione di positroni (PET) nel 1980, hanno portato il trattamento dalla radioterapia conformazionale tridimensionale (3D) alla radioterapia a intensit\u00e0 modulata (IMRT), alla radioterapia guidata dalle immagini (IGRT) e alla tomoterapia. Questi progressi che hanno permesso agli oncologi di radiazione di vedere e colpire meglio i tumori, hanno portato a migliori risultati nel trattamento, con una maggiore conservazione dell'organo e meno effetti collaterali.\nLa radioterapia nella cura dei tumori.\nLa radioterapia come disciplina medica, \u00e8 rivolta principalmente al trattamento dei tumori.\nLa radioterapia (da sola o in combinazione con la chirurgia e/o la chemioterapia) \u00e8 uno strumento efficace per il controllo locale dei tumori. Si calcola che circa 1300-1800 pazienti all'anno ogni 750.000 necessitino di un ricorso alla radioterapia.\nSi tratta di una pratica medica decisamente consolidata e di comprovata efficacia, ma che ha controindicazioni nei potenziali pericoli dovuti all'impiego delle stesse radiazioni ionizzanti, nei possibili danni da radiazioni e nella probabilit\u00e0 che le stesse inducano l'insorgenza di secondi tumori.\nIl meccanismo di interazione tra il fascio di fotoni sfruttati dalla radioterapia e le cellule malate \u00e8 il seguente: i fotoni dei raggi X colpiscono gli elettroni dei tessuti e li mettono in movimento, questi elettroni \u201csecondari\u201d percorrono zigzagando uno o due centimetri nei tessuti e ionizzano gli atomi delle molecole di DNA nelle cellule che incontrano, disinnescando cos\u00ec il funzionamento dei loro geni.\nDue importanti modalit\u00e0 radioterapeutiche sono la TBI e la TSEBI.\nTBI.\nLa radiazione corporea totale (\"Total Body Irradiation\" - TBI), \u00e8 l'irradiazione totale e simultanea del corpo (in una o pi\u00f9 frazioni) utilizzando fasci di fotoni ad alta energia. Consiste in una particolare tecnica radioterapica utilizzata per preparare il paziente a ricevere un trapianto di midollo osseo (TMO o BMT). A seconda delle necessit\u00e0, questo tipo di intervento pu\u00f2 essere eseguito con somministrazioni del tipo \"high dose\", \"low dose\" o \"very low dose\". Nello specifico le finalit\u00e0 di questo trattamento sono due: sopprimere il sistema immunitario per prevenire il rigetto del midollo del donatore familiare o non familiare, eradicare le cellule neoplastiche che residuano ai trattamenti chemioterapici.\nTSEBI.\nCon TSEBI, \"Total Skin Electron Beam Irradiation\", \u00e8 indicata l'irradiazione cutanea totale effettuata con fasci di elettroni. Si tratta di una terapia impiegata nel caso di neoplasie cutanee diffuse o in pazienti affetti da micosi fungoide.\nAltri trattamenti.\nEsiste anche una \"radioterapia non oncologica\", impiegata nel trattamento di situazioni non oncologiche presenti pi\u00f9 frequentemente, ma non esclusivamente, in Geriatria.\nPrincipi di funzionamento.\nLa radioterapia si basa sul principio d'indirizzare la radiazione ionizzante sulle cellule cancerogene per danneggiarne il DNA. Mentre le cellule sane dispongono di meccanismi atti a riparare i danni che possono avvenire sul loro DNA, le cellule cancerogene dispongono di meccanismi molto meno efficienti, per cui un danno \u00e8 pi\u00f9 facilmente letale per questo tipo di cellula. Le radiazioni ionizzanti generano nelle cellule radicali liberi, che danneggiano il patrimonio genetico della cellula ospite non in grado di opporvisi.\nLa principale limitazione nell'uso di questa tecnica consiste nel fatto che le cellule di tumori solidi risultano essere in debito di ossigeno (ipossia) e questo le rende tanto pi\u00f9 resistenti alle radiazioni quanto minore \u00e8 la presenza di ossigeno. L'ossigeno contribuisce a rendere meno riparabile il danno biologico causato dai radicali liberi generati dalle ionizzazioni, e interagisce con gli atomi di idrogeno H+ liberi creando ossidanti OHx: questo inibisce la reazione di ritorno che altrimenti si avrebbe (da Hx+OHx ad H2O).\nTale effetto \u00e8 pi\u00f9 marcato nelle radiazioni a bassa energia (linear energy transfer elevato), tanto che in presenza di ossigeno l'efficacia biologica di tali radiazioni \u00e8 aumentata di 3 volte.\nSono in sperimentazione tecniche per aumentare l'ossigenazione in fase di trattamento radioterapico, o diminuire l'ossigeno nei tessuti sani antistanti i tumori per limitarne il danno biologico.\nUsi terapeutici.\nLa radioterapia \u00e8 principalmente indicata per il trattamento di neoplasie. In misura minore, viene usata per patologie non tumorali che si giovano dagli effetti indotti dalle radiazioni, come nel caso di esoftalmo endocrino, nella prevenzione dei cheloidi, nella prevenzione delle ossificazioni eterotopiche o come nel trattamento di malformazioni artero-venose intracraniche.\nNel trattamento dei tumori, la radioterapia si prefigge di ottenere la totale distruzione di una neoplasia, senza indurre alterazioni gravi e irreversibili ai tessuti circostanti. Per garantire questo risultato, massimizzando l'intervento nell'area interessata e minimizzando l'esposizione delle zone circostanti, \u00e8 talora utile utilizzare differenti tipi di radiazioni, sia fotoniche (raggi X o raggi \u03b3) che corpuscolari (elettroni, raggi alfa, protoni, ioni carbonio, ecc.) differentemente distribuite sulla sede neoplastica.\nCirca non gli effetti non terapeutici, ma i possibili legami causa-effetto fra la radiazione ionizzante e cancro, utile visionare gli effetti collaterali e la sezione radioprotezione.\nTeam.\nIn un approccio multidisciplinare (e talora anche multi\u00a0\u2013 istituzionale), che comporta anche controlli ematologici, per quanto riguarda le tecniche radioterapiche dei vari organi ed apparati della anatomia umana, il trattamento radioterapico di una neoplasia coinvolge diverse figure specialistiche:\nProcedure e tecniche.\nFra le procedure programmate sulle macchine di radioterapia vi sono la taratura dei sistemi dosimetrici e la calibrazione dei fasci di terapia.\nLa prima fase della procedura relativa al paziente consiste invece in un suo posizionamento e negli accorgimenti atti a mantenere la riproducibilit\u00e0 di appositi e comodi accessori di immobilizzazione.\nDette apparecchiature per posizionamento e contenzione del paziente sono solitamente site nell'area cosiddetta \"di simulazione\".\nSi pu\u00f2 poi, nel caso, effettuare una 'pre-simulazione rx'; possono essere eseguite registrazioni e fusioni di immagini multimodali; comunque si passa generalmente all'utilizzo della tomografia assiale con l'impiego contemporaneamente di appositi laser che consentono di identificare corrette coordinate di 'centraggio', e vengono lasciati opportuni reperti. L'uso della tomografia assiale con gli appositi laser, serve per le DRR (o radiografie digitali ricostruite), in particolare per poter ricostruire un'immagine tridimensionale dell'area di trattamento; vengono quindi identificate possibili situazioni di criticit\u00e0 e/o di particolare rilevanza clinica ed anche utilizzati eventuali speciali markers ed \u00e8 possibile effettuare una 'post-simulazione rx' di controllo.\nCon questi dati viene steso un TPS , ovvero Treatment Planning System, che identifica le zone da irradiare e gli OAR (Organs At Risk, organi da non irradiare o risparmiare), e da cui si desumono le curve di isodose bidimensionali e ricostruzioni bidimensionali e tridimensionali oltre agli istogrammi Dose-Volume e le visualizzazioni BEV (Beam Eye View) e REV (Room Eye View).\nLe principali tecniche radioterapiche (tranne che per IORT, curieterapia e radioterapia metabolica), per essere eseguite, necessitano di sistemi di localizzazione e controllo, ottenuti con pellicole fotografiche che registrano il posizionamento prima o durante il trattamento (\"radiotherapy localization and verification\"). I tipi di 'portal radiograph' (appropriate pellicole inserite in apposite cassette) sono differenti: le 'localization', quando l'immagine \u00e8 acquisita mediante una pellicola 'veloce' esposta per pochi secondi prima di effettuare il trattamento (radiografia di localizzazione); le \"verification\", quando l'immagine \u00e8 acquisita da una pellicola \"lenta\" esposta al fascio radiante per tutta la durata della seduta (radiografia di verifica). Da ricordare le portal radiograph \"a doppia esposizione\" quando l'immagine \u00e8 acquisita da una pellicola 'veloce' sottoposta a due esposizioni sequenziali di cui la prima corrisponde al campo trattato mentre la seconda a un campo pi\u00f9 ampio del primo; ottenute con esposizione di pochi secondi hanno la funzione di rendere fattibile in modo semplice il confronto tra il campo di trattamento e le strutture anatomiche vicine. Ha costituito un valido strumento alternativo ai portal film la modalit\u00e0 di controllo di tipo radioscopico denominato Electronic Portal Imaging Device (EPID), costituita da un braccio meccanico mobile situato sotto la testata dell'acceleratore e con sistema che acquisisce immagini, di seguito elaborate e visualizzate tramite una \u2018workstation\u2019.\nLa radioterapia esterna a fascio collimato si fonda sull'utilizzo di un fascio di radiazioni prodotte da sorgenti situate all'esterno del paziente e viene utilizzata sia con radiazioni fotoniche sia con l'utilizzo di elettroni veloci.\nA seconda del loro potenziale gli acceleratori lineari (che sono spesso \u2018Dual Energy\u2019: 4 MV, 6-18 MV 6-15 MV, 6-10 MV) possono produrre anche elettroni di diversi livelli energetici (MeV). Gli elettroni hanno una modalit\u00e0 di diffusione della dose differente da quella dei raggi X, poich\u00e9 data la massima dose ad una profondit\u00e0 che dipende dalla loro energia, la dose va poi molto velocemente a pressoch\u00e9 zero e dunque vengono utilizzati per irradiare tessuti pi\u00f9 superficiali, risparmiando quelli pi\u00f9 profondi.\nSe si escludono la TBI e la meno frequente TSEBI, considerando le diverse tecniche impiegate per il numero dei pazienti, e circa tre \"campi\" per paziente, il tempo medio di trattamento per paziente, inteso come la durata di permanenza nel \"bunker\" (sempre sotto osservazione \"visiva-televisiva\" e con continua possibilit\u00e0 dello 'scambiarsi comunicazioni'), \u00e8 di 15 minuti e comunque non inferiore ai 10 minuti.\nI giorni totali dei trattamenti pi\u00f9 frequenti sono: 1, 5, 10, 13, 15, 18, 23, 25, 27, 30, 35, 38; per trattamenti palliativi e radicali.\nProtoni, neutroni e ioni carbonio vengono invece impiegati per l'adroterapia. Il nome adroterapia deriva da terapia adronica, si tratta di una terapia che utilizza fasci di adroni, particelle caratterizzate dall'interazione forte. Il vantaggio del loro utilizzo consiste nella capacit\u00e0 di depositare alte dosi di radiazioni nel tumore limitando al massimo le dosi agli organi critici, anche quando questi si trovano molto vicini al 'bersaglio'. Prevede l'utilizzo di un ciclotrone per accelerare le particelle a velocit\u00e0 elevate, impossibili da raggiungere con acceleratori di tipo lineare. Gli ioni di carbonio utilizzati hanno una efficacia biologica superiore ai raggi X ed anche ai protoni.\nNon rientrano nella definizione di \u2018radioterapia esterna\u2019 la brachiterapia e la radioterapia metabolica, di seguito descritte.\nLa brachiterapia (o curieterapia) fino ad ora impiegata pu\u00f2 essere classificata come low-dose rate (LDR), medium-dose rate (MDR), high-dose rate (HDR) e pulsed-dose rate (PDR).\nGli isotopi maggiormente usati sono: iridio 192, iodio 125, stronzio 89, cesio 137, palladio 103, oro 198.\nLa radioterapia pu\u00f2 essere fatta pertanto anche con radionuclidi in tecniche apparentate con la medicina nucleare, per esempio la radioterapia della tiroide con Iodio-131, o quella con stronzio, samario o renio per le metastasi ossee. Da menzionare anche tecniche di \"radioembolizzazione\" e la \"radioterapia recettoriale\" (ad esempio con ittrio-90).\nFrazionamento.\nL'intensit\u00e0 di dose, definita come la dose ricevuta nell'unit\u00e0 di tempo, \u00e8 chiamata meglio tasso di dose; in ogni caso assume importanza notevole, rispetto alla maggioranza dei trattamenti, il frazionamento. Il trattamento radiante esterno \u00e8 infatti abitualmente non continuo, ma frazionato e viene eseguito seguendo due principali schemi di frazionamento (o somministrazione) della dose:\nA tasso e frazionamento di dose, volume irradiato e dose totale erogata sono in parte correlabili la tossicit\u00e0 e controllo locale dei trattamenti radioterapici con ottimizzazione dosimetrica e radiobiologica.\nIl metodo di somministrare dosi piccole e frequenti \u00e8 utilizzato specie quando utile a permettere alle cellule e ai tessuti sani di riparare i danni indotti dalle radiazioni, senza alterare l'efficacia sul tumore.\nDosaggio.\nLa radioterapia, come del resto la farmacoterapia, ha ovviamente effetti biologici e la dose totale, erogata ed assorbita, \u00e8 importante anche in relazione al frazionamento scelto (che si correla al concetto di dose somministrata nel tempo). Il frazionamento come gi\u00e0 espresso \u00e8 suddivisibile in convenzionale e ipofrazionato (non pi\u00f9 di una frazione al giorno) ed iperfrazionato (pi\u00f9 di una frazione al giorno).\nLa somministrazione dell'irradiazione esterna, convenzionalmente, \u00e8 una volta al giorno per 5 giorni consecutivi per una dose settimanale di 9-10 Gray = Gy (comunque non inferiore a circa 7,75 Gy e non superiore a circa 11,85 Gy, ovvero 775-900-1000-1185 centigray = cGy). La dose per frazione giornaliera (1 Gy = 100 cGy) \u00e8, non considerando un megafrazionamento, usualmente di:\nGeneralmente l'irradiazione esterna viene dunque effettuata giornalmente (per un massimo di 5 frazioni settimanali) e la dose varia in relazione agli intenti (radicali/sintomatico-palliativi), al tipo di tumore, all'affiancamento ad essa di altre terapie quali la chemioterapia, la chirurgia o l'utilizzo di altre modalit\u00e0. Nei casi di trattamenti radicali (in cui si vuole eradicare il tumore), la dose totale tipica fornita ai tumori epiteliali solidi varia dai 46-50-54 ai 60-70 Gray (Gy) o pi\u00f9; per i linfomi le dosi sono comprese fra 20-32,5 e 45 Gy.\nClassificazione del trattamento.\nSpesso la \"radioterapia\", senza chemioterapia oppure integrata alla chemioterapia (\"radiochemioterapia\"), va inquadrata secondo altre terapie: o come trattamento \"singolo\" o come trattamento precauzionale di \"consolidamento post chemio\" nei linfomi, oppure, nei tumori 'solidi', come trattamento quando inoperabili, (es. cancro della vescica localmente avanzato), o per poter facilitare l'operazione e ridurre i rischi al paziente o per rendere l'intervento meno mutilante, (es.adenocarcinoma del retto), o per migliorare il risultato terapeutico (es.cancro dell'esofago). La radioterapia \u00e8 in grado anche di consentire la conservazione o la preservazione d'organo oppure una minor mutilazione d'organo.\nLa \"radioterapia\" pu\u00f2 essere classificata come:\nAssociazione con altre terapie.\nOltre che con la chirurgia, molto spesso la radioterapia viene associata a trattamenti di chemioterapia con antineoplastici. In questi ultimi anni, si sta inoltre affermando come valida associazione alla radioterapia, il trattamento di ipertermia oncologica. Tale terapia, riconosciuta dal sistema sanitario nazionale italiano (codice prontuario 9985.2), risulta in un potenziamento dell'effetto della radioterapia consentendo la riduzione delle dosi di radiazioni alle quali si deve sottoporre il paziente con evidenti benefici in termini di riduzione degli effetti collaterali. La radioterapia viene anche combinata con immunoterapia e con terapia con anticorpi monoclonali.\nRadiobiologia.\nLa radiobiologia \u00e8 una branca delle scienze bio-mediche, che studia gli effetti provocati dalle radiazioni quando esse interagiscono con un sistema biologico (sole, o in associazione).\nEssa ha diversi campi applicativi, correlati all'impiego delle radiazioni ionizzanti e non ionizzanti, quali la \"vecchia\" radioterapia non oncologica, la radioprotezionistica, l'imaging, e particolarmente l'oncologia clinico-radioterapeutica e radiochemioterapica.\nPer la valutazione delle radiazioni ionizzanti l'unit\u00e0 di misura pi\u00f9 utilizzata \u00e8 il gray, cio\u00e8 la dose di energia assorbita per unit\u00e0 di massa. Il LET, l'Energia Lineare di Trasferimento, \u00e8 l'energia rilasciata dalla radiazione per unit\u00e0 di lunghezza. Per quanto riguarda i tessuti biologici (specie dal punto di vista radioprotezionistico), si pu\u00f2 parlare di \"dose equivalente\" e di \"dose efficace\". Qui l'unit\u00e0 di misura \u00e8 il Sievert (Sv). La \"dose equivalente\" viene calcolata moltiplicando la dose assorbita per un fattore di peso che dipende dal tipo di radiazione. La \"dose efficace\" rappresenta la sommatoria delle dosi equivalenti; sommatoria moltiplicata per un fattore di ponderazione tissutale, ovvero per pesi relativi ai vari organi e tessuti; questi ultimi pesi tengono conto della diversa sensibilit\u00e0 alle radiazioni degli organi e dei tessuti irradiati.\nRadioprotezione.\nTecnica atta a ridurre la dispersione delle radiazioni, ed a ridurne gli effetti collaterali.\nEffetti collaterali.\nLa radioterapia \u00e8 un metodo di cura praticamente indolore di per s\u00e9. Nei casi in cui vengano utilizzati trattamenti palliativi risulta inoltre avere anche effetti collaterali minimi (ad esempio, modeste irritazioni cutanee della zona 'bombardata'). Nei casi in cui invece vengano utilizzati trattamenti radicali si possono indurre vari tipi di effetti collaterali che si manifestano durante o nelle settimane successive il trattamento stesso (effetti collaterali di tipo precoce) oppure nei mesi o anni direttamente successivi al trattamento (effetti collaterali di tipo tardivo). Uno di questi effetti collaterali \u00e8 la fibrosi, un indurimento dei tessuti e delle ghiandole linfatiche nella zona sottoposta a trattamento radiante.\nLa natura degli effetti collaterali dipende dall'organo trattato, da frazionamento, tasso di dose, tempo totale di trattamento, intervalli nel trattamento, volume irradiato, tipo di tecnica utilizzata. Ogni individuo pu\u00f2 presentare delle reazioni proprie, rispetto alla quantit\u00e0 di dose assorbita; inoltre trattamenti successivi su stessi siti trattati in precedenza possono causare particolari problemi: ogni tessuto presenta una tolleranza massima alla radiazione, quindi trattare in periodi diversi dei tessuti, organi o apparati che hanno ricevuto la massima dose anche anni prima pu\u00f2 causare vari problemi come effetti collaterali a lungo termine anche a distanza di diversi anni.\nUna volta escluse grazie ad apposite e rigorose procedure osservazionali e preventive le possibilit\u00e0 di incidenti, uno degli obiettivi principali della moderna radioterapia \u00e8 quello di ridurre al minimo gli effetti collaterali, e di aiutare i pazienti a capire e accettare quegli effetti collaterali che non sono eliminabili. Gli effetti collaterali si dividono in acuti e cronici; vi sono state nel tempo diverse definizioni, da diversi autori, circa quando definire acuti o cronici gli effetti collaterali. Si sono definite complicanze immediate quelle entro il primo giorno; danni acuti quelli a partire dal primo giorno successivo all'inizio del trattamento e fino a 180 giorni; danni tardivi o cronici quelli dopo 180 giorni. Effetti collaterali tardivi o cronici sono stati definiti da altri quelli che si verificavano dopo 90 giorni dall'inizio del trattamento ed ancora quelli comparsi 90 giorni dopo la fine del trattamento o quelli non guariti entro 90 giorni dalla fine del trattamento. Dopo lo scritto di Bentzen SM, Overgaard J.,(Clinical manifestations of normal-tissue damage), del 1997, il cut-off pi\u00f9 utilizzato per distinguerli sono i 3 mesi (acuti nei primi tre mesi post-trattamento, cronici dopo i tre mesi dal trattamento).\nMolti effetti collaterali sono previsti ed attesi. Vi \u00e8 stata comunque una evoluzione della loro identificazione basata sull'osservazione clinica con follow-up sempre maggiore, correlabile anche con lo svilupparsi delle apparecchiature e delle tecniche di radioterapia e con la modellistica radio-biologica interpretativa, descrittiva e previsionale, (a partire dai modelli utilizzanti un formalismo del modello LQ e nei quali un alfa/beta di 3 \u00e8 tipico per gli effetti collaterali cronici ed un alfa/beta di 10 \u00e8 invece tipico per gli effetti collaterali acuti come anche per il controllo tumorale), ma soprattutto sugli studi anatomopatologici e fisiologici.\nDi conseguenza ne sono derivate varie classificazioni, le principali delle quali sono dovute a:\nLe classificazioni che pi\u00f9 si sono affermate sono dunque:\nPrincipali effetti collaterali cronici.\nQuesti effetti possono risultare anche minimi, e dipendono dal tessuto che riceve il trattamento:"}
{"id": "277033", "revid": "1005847", "url": "https://it.wikipedia.org/wiki?curid=277033", "title": "Elezioni parlamentari in Austria del 1999", "text": "Le elezioni parlamentari in Austria del 1999 si tennero il 3 ottobre per il rinnovo del \"Nationalrat\", il Consiglio nazionale.\nIn seguito all'esito elettorale, Wolfgang Sch\u00fcssel, espressione del Partito Popolare Austriaco, divenne Cancelliere."}
{"id": "277038", "revid": "1719883", "url": "https://it.wikipedia.org/wiki?curid=277038", "title": "UR", "text": ""}
{"id": "277039", "revid": "1409041", "url": "https://it.wikipedia.org/wiki?curid=277039", "title": "Area di rigore", "text": ""}
{"id": "277043", "revid": "830939", "url": "https://it.wikipedia.org/wiki?curid=277043", "title": "Guglielmo Ebreo da Pesaro", "text": "Biografia.\nFu allievo di Domenico da Piacenza (il primo maestro di danza che abbia lasciato un trattato, il \"De arte saltandi et choreas ducendi\") e oper\u00f2 non solo per diffondere la nuova arte della danza di corte, ma soprattutto per portare a compimento quel processo di sublimazione dei gesti e delle posture che sarebbe diventato il tratto distintivo della danza aulica europea dei due secoli seguenti.\nGuglielmo, infatti, fu estensore di un importante trattato dell'arte del ballo, il \"De pratica seu arte tripudii vulgare opusculum\", che circol\u00f2 presso quasi tutte le corti della penisola in diverse redazioni manoscritte, personalizzate a seconda dei committenti. Tra le varie descrizioni che vi sono contenute, si trovano la \"Piva\" (il pi\u00f9 antico dei balli derivati dal nome di uno strumento agreste, la cornamusa o pipa) e il \"Salterello\" (passo popolare in metro ternario, allegro e saltato); il \"Passo doppio\", in tempo quaternario, e la \"Bassa danza nobile e misurata\", dall'incedere solenne e lento, che resta espressione tipica e confinata nel XV secolo.\nNelle mani di Guglielmo, che per un certo periodo fu in contatto con la corte di Lorenzo de' Medici, presso la quale gi\u00e0 lavorava il fratello Giuseppe Ebreo, la danza divenne simbolo della divina armonia cosmica, idea quasi certamente mutuata dai dettami della filosofia neoplatonica del circolo ficiniano. Ne \u00e8 un esempio il \"Balletto in due\", di cui si trova traccia nel Trattato \"De pratica ...\".\nL'ordine e la concordia, che teoricamente regnano nella corte, si traducono in un tipo di danza, il \"Ballo Amoroso\" le cui movenze, sempre misurate, regolate e controllate dalla tecnica, sono garanzia di dignit\u00e0 e prestigio.\nConvinto dall'amico mecenate Alessandro Sforza, uomo notoriamente molto religioso e pio, e spinto forse dall'opportunit\u00e0 politica di poter accedere alla dignit\u00e0 di cavaliere, Guglielmo fra il 1463 e il 1465 si converte al Cristianesimo e viene battezzato col nome di Giovanni Ambrosio. In onore di Ginevra, figlia di Alessandro Sforza, Guglielmo compose \"Bassadanza in due\".\nInsignito in seguito del titolo dello Speron d'Oro, come il suo maestro e predecessore Domenico, riceve ulteriore legittimit\u00e0 nella sua arte di maestro di ballare.\nNel 1465 ritorna a Milano, dove cura i festeggiamenti per le nozze di Eleonora d'Aragona e del duca di Bari.\nDopo una vita di successi e di soddisfazioni artistiche, termina la sua fulgida carriera presso la corte urbinate dei Montefeltro. E qui probabilmente muore, forse nel 1484, non prima per\u00f2 di aver trasmesso i segreti del mestiere al figlio, quel Pier Paolo cui si riferisce Baldassarre Castiglione nel suo \"Libro del Cortegiano\" portandolo come esempio negativo di ballerino professionista.\nL'opera del maestro.\nNel \"De pratica...\", Guglielmo scrive:\nEgli teorizza sei regole base della danza:\nMa nel Trattato non vi sono soltanto consigli sull'esecuzione tecnica (geometrica della danza: vi sono anche dei suggerimenti sulle regole musicali e \"comporre de' balli\": i musicisti che volevano cimentarsi nell'arte della composizione dovevano avere bene in mente che \"il tinore o vero il suono, sia aieroso, e perfetta misura abbia, et buono tono\".\nSolo cos\u00ec il ballo potr\u00e0 essere in grado di \"porgere diletto e piaciere ai circunstanti et a chi di tale arte si diletta; e sopra tutto che piaccia alle donne\"."}
{"id": "277045", "revid": "2519", "url": "https://it.wikipedia.org/wiki?curid=277045", "title": "Giovanni Ambrogio da Pesaro", "text": ""}
{"id": "277046", "revid": "122587692", "url": "https://it.wikipedia.org/wiki?curid=277046", "title": "Domenico da Piacenza", "text": "Detto anche Domenichino da Ferrara o Domenico da Ferrara o Domenico di Piacenza o Domenichino di Piacenza, fu maestro di buone maniere ed esperto danzatore alla corte di Francesco Sforza a Milano e a quella della famiglia d'Este di Ferrara.\nLa sua figura \u00e8 estremamente importante per la compressione del ruolo del professionismo coreico agli albori delle forme coreografiche moderne: l'appartenere ai salariati di casa d'Este significa infatti ricoprire un ruolo preciso all'interno della corte, che per Domenico consiste soprattutto nella creazione di danze per le frequenti celebrazioni festive. Non \u00e8 infatti raro trovare Domenico citato nell'autobiografia artistica del suo allievo Guglielmo Ebreo da Pesaro, col quale il maestro danza certamente a Milano nel 1455 in occasione dei festeggiamenti indetti per celebrare il fidanzamento di Ippolita, secondogenita di Francesco I Sforza e Bianca Maria Visconti, con Alfonso duca di Calabria figlio di Ferdinando d'Aragona. A Domenico si deve il pionieristico tentativo di far accettare al potere costituito e alla collettivit\u00e0 la danza come arte liberale, di pari dignit\u00e0 rispetto alla musica e alla pittura, che pure, nella stessa epoca, vengono sottoposte ad un processo di revisione teorica. La legittimazione della professione del ballerino \u00e8 quindi la logica conseguenza dell'accettazione della danza ed \u00e8 simbolicamente rappresentata dalla nomina di Domenico a cavaliere, una delle cariche pi\u00f9 alte cui poteva accedere un uomo che non fosse nobile di nascita.\nProdusse il trattato \"De arte saltandi et choreas ducendi/De la arte di ballare et danzare\" diviso in due parti: la prima teorica con introduzione e trattazione di moti e misure; la seconda pratica con la descrizione e notazione musicale di diciassette balli pi\u00f9 cinque basse danze prive di musica."}
{"id": "277047", "revid": "125470308", "url": "https://it.wikipedia.org/wiki?curid=277047", "title": "Politica dell'Afghanistan", "text": "La politica dell'Afghanistan \u00e8 in una situazione ambigua e delicata. Dal 2021 con il ritorno dei talebani, il paese \u00e8 diviso in due forme di governo; da una parte l'Emirato Islamico a guida talebana e dall'altra la Repubblica Islamica in esilio.\nStoria.\nIl protettorato britannico dell'Afghanistan \u00e8 diventato indipendente nel 1919. Lo Stato dal 2001 al 2002 era in una fase di transizione dopo la caduta del regime dei talebani ed aveva un governo provvisorio dal 2002 al 2004. La divisione amministrativa consiste in 32 province. Dal 2004 al 2021 era amministrata la Repubblica Islamica dell'Afghanistan. Con la terza caduta di Kabul, il 15 agosto 2021 viene ripristinato l'Emirato Islamico dell'Afghanistan sotto la guida dei talebani tramite l'accordo di Doha del 2020.\nLa Costituzione dell'Afghanistan \u00e8 sospesa dal 16 agosto 2021. Esistono due governi: quello in esilio o rifugiato nella Valle del Panjshir (democratico) e quello dei talebani (autoritario). Il governo dei talebani \u00e8 stato costituito il 7 settembre del 2021, la comunit\u00e0 internazionale non lo riconosce.\nGabinetto.\nIl gabinetto di governo talebano \u00e8 costituito dal settembre 2021.\nPrincipali partiti.\nI partiti politici dal 2021 sono aboliti. "}
{"id": "277049", "revid": "124860677", "url": "https://it.wikipedia.org/wiki?curid=277049", "title": "Politica dell'Albania", "text": "L'Albania \u00e8 una repubblica parlamentare.\nIl Presidente \u00e8 eletto per cinque anni dal parlamento: le elezioni si tengono a scrutinio segreto con una maggioranza di tre-quinti. Il primo ministro \u00e8 nominato dal Presidente e deve ottenere la fiducia dal Parlamento. Questo di compone di 140 membri, eletti per quattro anni: 100 membri in circoscrizioni uninominali singole con un numero approssimativamente uguale di elettori e 40 membri eletti con sistema proporzionale da liste di partiti o coalizioni. Il numero totale dei seggi dovrebbe avvicinarsi il pi\u00f9 possibile a una rappresentanza proporzionale, basata sui voti ottenuti con la scheda della ripartizione proporzionale. Per i seggi attribuiti col sistema proporzionale \u00e8 prevista una barriera del 2,5 % per i partiti e del 4 % per le coalizioni.\nL'Albania ha un sistema multi-partitico con due forti partiti principali.\nElezioni 2005.\nIl 3 luglio 2005 si sono tenute le elezioni parlamentari in Albania.\nUno dei temi delle elezioni \u00e8 stato quello delle trattative per una futura adesione all'Unione europea. La giornata elettorale \u00e8 stata abbastanza tranquilla per la maggior parte degli osservatori, ma gli osservatori dell'OSCE hanno affermato che l'organizzazione elettorale ha rispettato solo parzialmente i canoni internazionali di correttezza, citando disorganizzazione, procedure improprie e \"alcuni incidenti violenti\".La Commissione Elettorale Centrale (CEC) ha ricevuto oltre 300 proteste.\nI risultati hanno evidenziato una netta vittoria dell'opposizione di centro-destra, costituita dal Partito Democratico (PD) e i suoi alleati, tra cui il principale \u00e8 il Partito Repubblicano (PR), anche se in molte circoscrizioni uninominali la lotta con il Partito Socialista d'Albania (PSSh), al governo, \u00e8 stata serrata.Oltre ai due maggiori partiti, l'unico altro partito ad ottenere un seggio con il sistema uninominale \u00e8 stato quello dell'ex primo ministro Ilir Meta, il Movimento Socialista per l'Integrazione (LSI), nato da una scissione del PSSh, che per\u00f2 ha fallito nel proporsi come terza forza, non essendo determinanti per la formazione del governo. Nel voto proporzionale i piccoli partiti hanno ottenuto un maggior numero di preferenze.\nIl capo del Partito Democratico, Sali Berisha \u00e8 stato nominato primo ministro e ha formato la coalizione di governo.\nLista partiti.\nPartito DemocraticoPartito Socialista d'AlbaniaMovimento Socialista per l'IntegrazionePartito RepubblicanoPartito per la Giustizia, l'Integrazione e l'Unit\u00e0Partito dell'Unione per i Diritti UmaniPartito Alleanza DemocraticaPartito Democristiano d'AlbaniaMovimento G99"}
{"id": "277054", "revid": "1783371", "url": "https://it.wikipedia.org/wiki?curid=277054", "title": "Elezioni parlamentari negli Stati Uniti d'America del 2004", "text": "Le elezioni parlamentari negli Stati Uniti d'America del 2004 si sono tenute il 2 novembre, contestualmente alle elezioni presidenziali, per il rinnovo della Camera dei rappresentanti e di 34 componenti del Senato.\nUno degli argomenti principali della campagna elettorale era l'andamento della cosiddetta \u201cGuerra al terrorismo\u201d. Il presidente uscente George W. Bush, leader del Partito Repubblicano, ha difeso i risultati della sua amministrazione, vantando successi nelle campagne militari in Iraq e Afghanistan, mentre lo sfidante John F. Kerry, candidato del Partito Democratico, ha mosso delle critiche sull'efficacia e la condotta della guerra in Iraq, nonch\u00e9 sulla sua effettiva utilit\u00e0 nella stessa \u201cGuerra al terrorismo\u201d. Non sono mancati comunque, nella campagna elettorale, riferimenti alla politica interna, come i temi della sicurezza, caro soprattutto ai Repubblicani, e della tutela delle fasce sociali pi\u00f9 deboli, evidenziato soprattutto dai Democratici.\nRisultati.\nIl Congresso degli Stati Uniti ha due camere. La Camera dei Rappresentanti ha 435 membri, eletti per due anni con sistema uninominale. Il Senato ha 100 membri, eletti per sei anni in circoscrizioni a due seggi con un terzo dei membri rinnovati ogni due anni.\nCamera dei Rappresentanti.\nNelle elezioni del 2 novembre 2004 per Camera dei Rappresentanti il Partito Repubblicano ha aumentato il numero dei propri deputati di tre unit\u00e0, a spese del Partito Democratico, nonostante sia diminuito a livello nazionale il distacco tra i due partiti dominanti della scena politica nazionale. Ci\u00f2 \u00e8 stato causato soprattutto da una variazione dei confini dei collegi elettorali in Texas, stato considerato sfavorevole dai Democratici, che infatti proprio in Texas hanno perso ben 5 collegi.\nI partiti minori e i candidati indipendenti hanno avuto come al solito un ruolo marginale (ottenendo normalmente, dove presenti, non pi\u00f9 dell'1% o pochi punti percentuali di voti) sia alla Camera che al Senato, per via del sistema maggioritario consolidato da tempo negli Stati Uniti, risultando determinanti solo quando il distacco tra Democratici e Repubblicani \u00e8 stato molto ristretto, nel qual caso vengono accusati di distogliere una parte degli elettori dalla vera competizione. Per contro si pu\u00f2 osservare come la concorrenza tra due soli partiti, per di pi\u00f9 con risultato prevedibile in molti collegi, contribuisca all'astensionismo elevato proprio delle elezioni statunitensi, e il fatto che forse una parte degli elettori dei piccoli partiti e degli indipendenti vada a votare proprio per la presenza di altri candidati oltre a quelli dei due partiti dominanti.\nNella terza e quinta colonna sono espresse, rispettivamente, le differenze in percentuale ed in numero di seggi tra le elezioni del 2002 e quelle del 2004.\nSenato.\nAlle elezioni del 2 novembre 2004 per il Senato sono stati rinnovati 34 seggi, corrispondenti ad altrettanti senatori, ciascuno in uno Stato diverso dell'unione. I Repubblicani hanno ottenuto un buon risultato, guadagnando 6 nuovi collegi e perdendone 2, per un saldo netto positivo di 4. Di particolare rilievo la vittoria in Dakota del Sud, dove \u00e8 stato sconfitto proprio il capogruppo democratico al Senato, Thomas A. Daschle, dal repubblicano John Thune. C'\u00e8 da rilevare comunque che la campagna elettorale in Dakota del Sud ha avuto una rilevanza nazionale e che la vittoria \u00e8 stata realizzata con un margine ristretto di voti (51% contro 49%). I Democratici, a loro volta, hanno conquistato 2 nuovi collegi, ma ne hanno persi 6, pagando soprattutto il fatto che molti ex-senatori democratici non si sono presentati per la rielezione, in aggiunta ad una perdita di consensi negli Stati del sud-est.\nDopo queste elezioni il Partito Repubblicano pu\u00f2 contare su una solida maggioranza al Senato (55 senatori contro 44 Democratici ed 1 indipendente), ma non sufficiente per dominare questo ramo del Congresso.\nI risultati percentuali del Senato scritti in seconda colonna sono riferiti alle elezioni parziali del terzo dei senatori eletti nel 2004. Nella terza colonna \u00e8 annotato il numero di senatori eletti nel 2004, nella quarta la differenza rispetto alla precedente composizione del Senato e nella quinta il numero totale di senatori dopo le suddette elezioni.\nFonte: Wikipedia (in inglese) e CNN\nLe elezioni per il Senato si sono tenute nei seguenti Stati: Alaska, Hawaii, Washington, Oregon, Nevada, California, Idaho, Utah, Arizona, Colorado, Dakota del Nord, Dakota del Sud, Kansas, Iowa, Missouri, Arkansas, Louisiana, Oklahoma, Wisconsin, Illinois, Indiana, Kentucky, Ohio, Pennsylvania, Delaware, New York, Connecticut, Vermont, New Hampshire, Carolina del Nord, Carolina del Sud, Georgia, Florida, Alabama."}
{"id": "277066", "revid": "599013", "url": "https://it.wikipedia.org/wiki?curid=277066", "title": "Gionatha Spinesi", "text": "Carriera.\nClub.\nInizia a giocare nel Gruppo Sportivo \"I Passi\" della nat\u00eca Pisa. Si trasferisce poi al , squadra che in quegli anni militava in Serie D. Nel 1995 viene acquisito dall'Inter con cui tuttavia non esordisce in Serie A. Successivamente viene ceduto al Castel di Sangro militante in Serie B e vi resta per due stagioni.\nNel 1998 firma un contratto per il , allora impegnato in Serie A. Il 13 settembre 1998 fa il suo esordio nella massima serie in Bari-Venezia 1-0 e poco dopo un mese, il 18 ottobre 1998, segna anche il suo primo gol in Serie A in Bari-Udinese 1-1. Per due stagioni fu compagno di reparto di un giovane Antonio Cassano. Dal 2001 Spinesi raggiunse ogni anno la doppia cifra realizzativa nel campionato cadetto. \nSvincolatosi nel 2004 dal , viene tesserato dall' in Serie B. Qui contribuisce con i suoi goal alla salvezza della squadra toscana e conquista il titolo di capocannoniere realizzando 22 reti. Nel 2005 si trasferisce al Catania seguendo il suo ex allenatore all'Arezzo Pasquale Marino. Nella stagione 2005-06 \u00e8 tra i protagonisti della cavalcata dei \"rossazzurri\" verso la massima serie con un bottino personale di 23 reti. Conquistata la Serie A, si rende ancora protagonista mettendo a segno 17 gol.\nNella stagione 2008-09 gioca sporadicamente a causa di un infortunio al ginocchio che lo costringe a restare fuori dal terreno di gioco per diversi mesi. Alla penultima giornata di campionato, in occasione dello scontro casalingo tra Catania e (3-1), il bomber pisano si congeda dai suoi tifosi realizzando un giro di campo durante l'intervallo della partita insieme ai compagni Albano Bizzarri e Davide Baiocco, anch'essi in partenza.\nIl 28 ottobre 2009 il annuncia di aver trovato l'accordo con Spinesi per un contratto da calciatore e un possibile futuro dirigenziale; tuttavia il giorno successivo lo stesso Spinesi dichiara che l'accordo era stato annullato in seguito alla decisione di smettere con il calcio professionistico.\nNazionale.\nHa giocato otto partite con la maglia della Nazionale Italiana Under-21 siglando cinque reti.\nCon essa vinse il Campionato europeo di calcio Under-21 2000 organizzato in Slovacchia, riuscendo a siglare la rete dell'1 a 0 contro la Turchia (partita poi finita 3 a 1 per l'Italia)."}
{"id": "277067", "revid": "10652", "url": "https://it.wikipedia.org/wiki?curid=277067", "title": "Testuggine d'acqua", "text": ""}
{"id": "277069", "revid": "192549", "url": "https://it.wikipedia.org/wiki?curid=277069", "title": "Cronache di Ambra", "text": "Le Cronache di Ambra \u00e8 una serie di romanzi fantasy scritti dallo scrittore statunitense Roger Zelazny.\nSi compongono di due cicli, di cinque libri ciascuno, ed hanno ispirato anche un gioco di ruolo e un videogioco.\nMondi ombra.\nTutti i mondi di cui si parla nei libri, esclusa Ambra stessa, sono solo delle \"ombre\" proiettate da Ambra, a partire da Avalon per arrivare alla nostra Terra passando per qualsiasi altro mondo si possa immaginare, esplorando tutte le possibilit\u00e0. Gli unici a possedere la capacit\u00e0 di camminare attraverso queste ombre, passando da un mondo all'altro, sono i discendenti di Oberon, il signore di Ambra, essi possono cambiare mondo spostandosi materialmente all'interno del mondo in cui si trovano e nel frattempo desiderando che qualche particolare (la direzione del vento, la tonalit\u00e0 di colore del sole) cambi, fino ad adattarsi al mondo che vogliono.\nPersonaggi.\nLa machiavellica famiglia reale di Ambra \u00e8 guidata da Oberon, l'ex re, ora assente; le sue cinque figlie sono Florimel, Deirdre, Fiona, Llewella e Coral (che non entrer\u00e0 in gioco fino al nono libro) ma i principali attori sono i nove principi:\nPercorrere il Disegno.\nOttenere il potere.\nPer ottenere il potere di camminare attraverso i mondi d'ombra, coloro che nascono ad Ambra devono percorrere il Disegno, realizzato come le carte da Dworkin, una specie di percorso brillante che si trova in una caverna, nelle profondit\u00e0 del Castello di Ambra, oltre che in Tir-Na Nog'th (la Citt\u00e0 di Luna, il doppio di Ambra nel cielo) e in Arbma (il doppio speculare di Ambra nel mare). Una volta che qualcuno ha iniziato a percorrere il Disegno non pu\u00f2 n\u00e9 fermarsi n\u00e9 tornare indietro, uno di questi comportamenti significherebbe la morte immediata e orribile del viaggiatore.\nResistenza.\nPercorrere il Disegno \u00e8 difficile. La resistenza opposta dal Disegno aumenta con l'avvicinarsi del viaggiatore al suo centro e ci sono tre punti, chiamati \"veli\" in cui questa resistenza si concentra, estremamente difficili da oltrepassare, anche se il loro attraversamento comporta un lieve e temporaneo indebolimento della resistenza.\nComandare il Disegno.\nUna volta che il viaggiatore si trova al centro del Disegno ottiene il potere di camminare attraverso le ombre. Inoltre pu\u00f2 ordinargli di portarlo in qualsiasi luogo, subito fuori dal Disegno, nel Castello di Ambra o in uno qualsiasi dei mondi d'ombra.\nIl Gioiello del Giudizio.\nIl Gioiello del Giudizio \u00e8 un grosso rubino la cui importanza si rivela man mano che la serie avanza. All'inizio \u00e8 solo uno strumento per il controllo della meteorologia di Ambra, ma poi Corwin scoprir\u00e0 che pu\u00f2 essere usato per creare un nuovo Disegno e con esso nuove dimensioni.\nLe Corti del Caos.\nContrapposte all'ordine del Disegno e alla staticit\u00e0 di Ambra, esistono le corti del Caos, in un certo qual modo il luogo pi\u00f9 distante in assoluto da Ambra, dove a regnare \u00e8 il caos e le corti sono un luogo di costante mutamento da cui Dworkin stesso fugg\u00ec per creare tutti i mondi, tramite la creazione del Disegno.\nRealt\u00e0 alternative: le basi di Ambra.\nIl potere di camminare nelle ombre e cos\u00ec visitare moltissime realt\u00e0 alternative \u00e8 alla base dell'intera serie di Ambra; in questo modo si toccano concetti come il multi-universo e la lotta tra ordine e caos, e si gioca con le leggi fisiche immaginando come sarebbero mondi le cui varie costanti fisiche fossero, anche solo di poco, diverse.\nIl primo ciclo delle cronache.\nIl primo ciclo \u00e8 composta da 5 libri, e il suo protagonista \u00e8 Corwin di Ambra:\nIl secondo ciclo delle cronache.\nAnche il secondo ciclo \u00e8 composto da 5 libri, il suo protagonista \u00e8 Merlino di Ambra, che poi diventer\u00e0 Merlino del Caos:\nCollegamenti esterni.\n https://web.archive.org/web/20020921181520/http://zelazny.corrupt.net/amber/"}
{"id": "277070", "revid": "32257", "url": "https://it.wikipedia.org/wiki?curid=277070", "title": "Le cronache di ambra", "text": ""}
{"id": "277074", "revid": "1859215", "url": "https://it.wikipedia.org/wiki?curid=277074", "title": "Common Law", "text": ""}
{"id": "277077", "revid": "400518", "url": "https://it.wikipedia.org/wiki?curid=277077", "title": "Battle Royale", "text": ""}
{"id": "277078", "revid": "1926649", "url": "https://it.wikipedia.org/wiki?curid=277078", "title": "Orazio Russo", "text": "Ha legato il suo nome al Catania, con cui ha giocato in quattro diversi periodi nelle quattro categorie professionistiche (ed \u00e8 l'unico ad averlo fatto), e ha esordito nella massima serie con il Lecce.\nBiografia.\nNato a Misterbianco, trascorse l'infanzia nel quartiere di Barriera del Bosco, nel nord di Catania.\nCaratteristiche tecniche.\nRusso giocava come ala, preferibilmente sulla fascia destra, ma si adattava anche a giocare a sinistra. In passato Giovanni Mei, allenatore del Catania nel 1996-1997, lo utilizz\u00f2 come centrocampista di fascia destra e agli inizi veniva schierato anche come centravanti. Le sue qualit\u00e0 comprendevano l'imprevedibilit\u00e0.\nCarriera.\nGiocatore.\nClub.\nDalla C1 alla A e ritorno.\nInizi\u00f2 la sua carriera nelle giovanili della Societ\u00e0 Sportiva Battiati (piccolo centro periferico di Catania). A 15 anni il mister Enzo Fazio lo fece esordire in Prima Categoria. Arriv\u00f2 poi la chiamata del Catania: per farlo giocare nelle giovanili.\nNel 1989-1990 era uno dei tre attaccanti della formazione Primavera che, allenata da Salvo Lo Certo, disput\u00f2 i play-off per lo scudetto di categoria; in stagione regolare, chiuse con due gol in tre partite. Nella stessa stagione, vinse il campionato regionale Allievi, allenato da Orazio Prezzavento.\nRusso venne impiegato anche dai tecnici Prezzavento e Lo Certo negli Allievi e nella Berretti nella stagione seguente. Della Berretti fu capocannoniere, tanto da venir convocato per gli allenamenti della prima squadra nel maggio 1991. Quasi un anno dopo, l'allenatore Giuseppe Caramanno lo schier\u00f2 in Serie C1 sul campo neutro di Barcellona Pozzo di Gotto il 1\u00ba marzo 1992 contro il , subentrando al 68' all'altro catanese Nunzio La Torre. Nella prima stagione collezion\u00f2 5 presenze, e nella seconda Salvatore Bianchetti lo impieg\u00f2 al fianco di Loriano Cipriani e Claudio Pelosi; il 18 ottobre 1992 segn\u00f2 la prima rete da professionista nel 5-1 al Nola. Fu anche autore della rete del momentaneo pareggio in un'amichevole contro la , finita 1-3.\nVenne confermato dal presidente della societ\u00e0 etnea Angelo Massimino anche per la stagione 1993-1994, ma l'esclusione dalla C1 spinse Russo altrove. Venne quindi contattato dal direttore sportivo del Lecce, Domenico Cataldo, che lo acquist\u00f2 a parametro zero.\nL'allenatore Nedo Sonetti lo propose subito come titolare. Esord\u00ec in Serie A il 29 agosto 1993, nella partita Lecce-Milan (0-1): fu Paolo Maldini a marcarlo. Con i giallorossi segn\u00f2 4 reti nella sua unica - fino a quel momento - stagione nella massima serie: una doppietta all'Atalanta (5-1, il 31 ottobre), una rete alla (1-2, il 7 novembre) e una al (1-1, il 6 febbraio 1994). Questa fu la peggiore stagione in assoluto del Lecce, che retrocesse all'ultimo posto con 11 punti in 34 partite.\nTornato nei ranghi della squadra leccese, in Serie B, visse un'altra stagione personalmente positiva, ma molto negativa per la squadra, che fin\u00ec ancora una volta ultima e questa volta retrocesse in Serie C1.\nQuattro stagioni di qualit\u00e0 in Serie C.\nSegu\u00ec un campionato vittorioso: con Gian Piero Ventura in panchina, il Lecce vinse il girone B e torn\u00f2 nel torneo cadetto.\nIl Catania, ritornato tra i professionisti, lo chiese in prestito alla societ\u00e0 salentina: nella stagione 1996-1997 esord\u00ec in Serie C2. Il Catania concluse il campionato al quarto posto, valido per i play-off, e fu eliminato dalla . Orazio Russo, Francesco Pannitteri e Tiziano D'Isidoro formarono un trio d'attacco che segn\u00f2 27 reti.\nRientrato al Lecce, nel frattempo promosso in Serie A, Russo ritorn\u00f2 ai margini della prima squadra e, ad ottobre, lasci\u00f2 definitivamente il Salento per passare alla SPAL. Gianni De Biasi non gli concesse molto spazio: fu comunque il secondo successo in carriera per Russo, che contribu\u00ec alla promozione in Serie C1 con una rete in 23 partite.\nNotato da Osvaldo Jaconi, torn\u00f2 in terza serie per vestire la maglia bianconera del Savoia di Torre Annunziata, dove segn\u00f2 4 reti in 26 partite e la promozione in Serie B dopo i play-off contro Palermo e Juve Stabia.\nLa lunga militanza ad Acireale.\nNell'estate 1999 scende nuovamente in Serie C2 accettando l'offerta dell'.\nAd Acireale Russo visse cinque stagioni tra alti e bassi. Nel 1999-2000, al suo primo anno in granata, conquist\u00f2 la finale dei play-off. Sul campo neutro di Avellino, L'Aquila strapp\u00f2 uno 0-0 anche grazie al calcio di rigore sbagliato da Russo e venne promossa in Serie C1 per la migliore posizione al termine della stagione regolare.\nNel 2000-2001 e 2001-2002 l'Acireale visse delle stagioni negative, rischiando in entrambi i casi la retrocessione. Nel 2002-2003, allenato prima da Roberto Chiancone, poi da Maurizio Costantini, l'Acireale torn\u00f2 in Serie C1: questa volta Russo, con i suoi 7 gol, fu un leader con capitan Giuseppe Bonanno.\nNella stagione in Serie C1, Maurizio Costantini guid\u00f2 una squadra costruita per ambire alla promozione. Russo fu tra i titolari, insieme a Maurizio Anastasi, Ciro Polito, Mattia Mastrolilli, Stefano Garzon e Antonino Cardinale, e i granata si qualificarono per i play-off per la Serie B, uscendo in semifinale contro la . Nel frattempo il presidente Antonino Pulvirenti rilev\u00f2 il Catania e cedette la societ\u00e0 al presidente Di Grazia.\nIl rientro a Catania e gli ultimi anni.\nNell'estate 2004, Pietro Lo Monaco, amministratore delegato del Catania, lo riport\u00f2 nella societ\u00e0 che lo aveva fatto esordire tra i professionisti. Russo inizi\u00f2 la terza esperienza in rossazzurro segnando una rete in Coppa Italia e una alla prima partita di campionato; l'andamento altalenante della squadra non permise di competere per l'accesso ai play-off, ma l'atleta etneo si distinse comunque con le sue prestazioni contro l' e il . In totale disput\u00f2 33 partite su 42.\nCon l'arrivo di Pasquale Marino come allenatore e l'inserimento in rosa del trio d'attacco composto da De Zerbi, Spinesi e Mascara, lo spazio per Russo diminu\u00ec nella stagione seguente. Segn\u00f2 lui, con un tiro al volo a tempo scaduto, il 2-2 contro il Vicenza del 9 ottobre 2005, sotto la pioggia; a lui subentr\u00f2, nell'ultima partita contro l'AlbinoLeffe, Umberto Del Core, autore della rete che sanc\u00ec la promozione del Catania in Serie A.\nTornato nella massima serie, Russo per\u00f2 prefer\u00ec accettare l'offerta, nell'agosto 2006, del Padova in Serie C1, allenato dal suo ex compagno di squadra al Catania Maurizio Pellegrino, poi esonerato per fare posto ad Andrea Mandorlini. Al termine della stagione il Padova si \u00e8 classificato a ridosso della zona play-off e Russo ha giocato 29 partite su 34, mettendo a segno 3 reti.\nIl 27 agosto 2008 viene ingaggiato dal del neo presidente Covarelli, dopo che il calciatore era rimasto aggregato alla squadra per un periodo di prova di alcune settimane. Dopo aver rescisso il contratto il 26 novembre, si \u00e8 trasferito al Gela (Seconda Divisione) nel dicembre 2008.\nIl 1\u00ba febbraio 2010 fu aggregato alla rosa del Catania, sua ex squadra, in vista di un inserimento nei quadri dirigenziali. Il 16 maggio 2010 disput\u00f2 contro il la sua unica presenza stagionale, 6.650 giorni dopo l'esordio con la maglia della squadra siciliana, e rilev\u00f2 la fascia di capitano da Giuseppe Mascara. Il 23 marzo 2013 disput\u00f2 una partita di \"vecchie glorie\" del Catania, organizzata in favore dell'Ospedale Garibaldi di Catania.\nNazionale.\nRusso ha anche giocato in Nazionale: nell'Under-21 di Serie C, allenata da Roberto Boninsegna, nel periodo in cui era tesserato per il Lecce, e per la Nazionale militare, nello stesso periodo.\nDirigente.\nDall'11 luglio 2010 al 19 marzo 2014 ricopre la carica di team manager del Catania, poi \u00e8 sostituito da Maurizio Patti. In seguito \u00e8 responsabile tecnico del progetto affiliazioni scuole calcio e responsabile dell'attivit\u00e0 di base.\nAllenatore.\nDal 15 marzo 2017 ricopr\u00ec il ruolo di allenatore in seconda del Catania, andando ad affiancare Giovanni Pulvirenti. Nel 2018-2019 allen\u00f2 la formazione Berretti. Il 21 ottobre 2019, dopo l'esonero di Andrea Camplone, lo societ\u00e0 lo mise provvisoriamente alla guida del team ma il giorno dopo la societ\u00e0 rossazzurra annunci\u00f2 il ritorno di Cristiano Lucarelli alla guida tecnica della squadra. Nel 2019-2020 e nel 2020-2021 allena la formazione Under-17 del Catania."}
{"id": "277079", "revid": "125443626", "url": "https://it.wikipedia.org/wiki?curid=277079", "title": "Centrale termoelettrica", "text": "Una centrale termoelettrica \u00e8 un impianto industriale che trasforma in energia elettrica l\u2019energia chimica del combustibile che la alimenta. L\u2019energia chimica del combustibile, durante la combustione si trasforma in energia termica del fluido di lavoro che, azionando la turbina, si trasforma in energia meccanica. Questa mettendo in rotazione l\u2019alternatore la trasforma infine in energia elettrica.\nI principali cicli termodinamici sfruttati in queste centrali sono il ciclo di Rankine, eventualmente surriscaldato, ed il ciclo di Brayton-Joule, e loro eventuali combinazioni, anche se non sono assenti centrali dotate di motori a ciclo Diesel o ciclo otto.\nCome sorgente energetica possono essere utilizzate svariate sostanze, tra le pi\u00f9 comuni si possono ricordare il carbon fossile, l'olio combustibile, il gas naturale, ma sono utilizzabili anche altri combustibili meno convenzionali, come biogas e fanghi di depurazione o, in certa misura, ceneri di centrali di pi\u00f9 piccola taglia.\nCentrali a vapore.\nQueste sono caratterizzate dall'utilizzo di acqua, o altro liquido, che viene a trovarsi in due differenti fasi nel corso del ciclo di lavoro, spesso sotto forma di vapore e liquido.\nNegli ultimi anni sono andate diffondendosi anche tecnologie supercritiche che hanno portato all'assenza di una transizione di fase, propriamente detta, che precedentemente era la caratteristica di queste centrali.\nQueste centrali possono essere divise in varie sezioni: la linea di alimento, il generatore di vapore, la turbina e il condensatore.\nNonostante la definizione piuttosto restrittiva sono possibili diversi tipi di cicli termodinamici che soddisfano queste richiesta, in particolare quelli di gran lunga pi\u00f9 diffusi sono i cicli Rankine e i cicli Hirn, ma nuovi tipi di cicli termodinamici, che alle volte vengono a trovarsi in una situazione intermedia tra i cicli a vapore e quelli a gas, come ad esempio i cicli transcritici a CO.\nLinea di alimento.\nPrima di entrare nella caldaia, l'acqua alimentante subisce una fase di preriscaldamento.\nIn ingresso nella caldaia infatti sono presenti diversi rigeneratori, ovvero, scambiatori di calore nei quali il vapore, parzialmente o completamente espanso, preriscalda il fluido di lavoro.\nQuesto consente di entrare nel generatore di vapore a temperature pi\u00f9 alte, risultando in maggiori efficienze dell'impianto.\nSpesso all'interno della linea di alimento \u00e8 previsto un Degasatore termico per ridurre la presenza di incondensabili nel fluido di lavoro.\nLa compressione del fluido di lavoro pu\u00f2 avvenire in una sola pompa allo scarico del condensatore, soluzione preferita nei piccoli impianti, o in pi\u00f9 pompe o turbopompe opportunamente posizionate lungo tutta la linea di alimento, soluzione preferita nei grandi impianti.\nGeneratore di vapore.\nNel generatore di vapore l'acqua a pressione costante viene portata al punto di ebollizione, subisce la transizione di fase e viene, spesso, surriscaldata sotto forma di vapore.\nQuesto \u00e8 ottenuto tramite uno scambiatore opportunamente progettato diviso in diversi banchi: l'economizzatore, l'evaporatore e il surriscaldatore.\nQuesti possono scambiare o con un liquido, solitamente olio diatermico o acqua in pressione, o con i gas caldi prodotti da una combustione, questa \u00e8 la configurazione pi\u00f9 frequente per impianti di pi\u00f9 grande taglia.\nPer impianti particolarmente grandi gli scambiatori vengono posti nella camera di combustione stessa ottenendo anche uno scambio radiativo con le fiamme.\nParticolare attenzione viene posta nell'evitare surriscaldamenti degli scambiatori perch\u00e9 questo potrebbe risultare in una riduzione della loro vita utile o, peggio, in un loro cedimento strutturale che causerebbe considerevoli danni all'impianto.\nPer questo motivo \u00e8 prassi avere a disposizione un attemperamento, ossia un'iniezione di acqua liquida nel vapore, prima dei banchi pi\u00f9 a rischio.\nImpianti supercritici.\nIn impianti supercritici il liquido di lavoro non subisce pi\u00f9 una transizione di fase vera e propria, essendo la pressione sopra al punto critico, ci\u00f2 nonostante la struttura \u00e8 simile, anche se le distinzioni tra le tre tipologie di banchi sono molto minori.\nSi notano comunque ancora tre zone: una a temperature relativamente basse dove il fluido di lavoro \u00e8 liquido, una a temperature prossime al punto critico, e zone dove il fluido \u00e8 allo stato gassoso.\nTale soluzione, che prevede dunque il passaggio del fluido per uno stato supercritico, \u00e8 particolarmente utilizzata per centrali a vapore di grande taglia o per centrali di pi\u00f9 piccola taglia con fluidi organici, in questo caso con l'obiettivo di approssimare meglio la curva di raffreddamento dei gas con cui si scambia calore.\nEspansione in turbina.\nIl vapore in uscita dal generatore di vapore viene mandato ad una macchina, solitamente una turbina a vapore o, pi\u00f9 raramente, una macchina alternativa.\nLa prima parte di espansione avviene spesso attraverso un iniziale stadio ad azione, frequentemente sotto forma di alcuni stadi Curtis, per garantire la possibilit\u00e0 di parzializzare e regolare la turbina ai vari carichi.\nSuccessivamente seguono solo stadi a reazione vista la loro maggiore efficienza.\nPer impianti di grande taglia ad un certo punto dell'espansione il vapore viene rimandato al generatore di vapore per un risurriscaldamento, questo per aumentare il lavoro estratto dalla turbina ed al contempo ridurre la presenza di condensato allo scarico della stessa, nel caso si usino fluidi poco complessi.\nIl vapore, risurriscaldato o meno, continua quindi la sua espansione in turbina espandendosi e raffreddandosi, questo pu\u00f2 causare un'eccessiva portata volumetrica che comporta speciali accorgimenti sia per quanto riguarda la struttura della palettatura sia, eventualmente, l'utilizzo di pi\u00f9 corpi di turbina in parallelo.\nNella zona a pi\u00f9 bassa pressione, lavorando con liquidi semplici, ci si trova ad avere una parziale condensazione del fluido di lavoro, questo pu\u00f2 essere estremamente deleterio per la turbina in quanto le goccioline di acqua liquida non seguono le stesse traiettorie del vapore risultando in un martellamento e danneggiamento delle palette.\nFinita l'espansione il vapore esce dalla turbina e viene mandato al condensatore, per fluidi semplici, o ad un desurriscaldatore seguito dal condensatore, per fluidi con campana di saturazione retrograda.\nDurante l'espansione vi \u00e8, nei grandi gruppi a vapore ad acqua, un prelievo di vapore in diverse sezioni della turbina: tale vapore \u00e8 poi utilizzato in scambiatori di calore per riscaldare l'acqua di ciclo prima del suo ingresso in caldaia.\nInoltre le ingenti perdite di vapore dovute a trafilamenti nelle varie sezioni discontinue della turbina (date le alte pressioni e temperature il sistema di tenuta stagna non \u00e8 performante) vengono generalmente convogliate a uno scambiatore di calore e successivamente reinserite nel circuito; gli alti costi della demineralizzazione dell'acqua e del suo surriscaldamento giustificano l'utilizzo di tale recupero energetico e materiale.\nCondensatore.\nIl condensatore \u00e8 il componente in cui avviene la condensazione del fluido di lavoro.\nCome precedentemente suggerito questo strumento viene a trovarsi a pressioni decisamente basse in cicli ad acqua, mentre pu\u00f2 essere a pressioni superiori, anche maggiori di quella atmosferica, per cicli alimentati con altri fluidi di lavoro.\nNei cicli ad acqua, o comunque con fluidi con una bassa pressione alla temperatura di condensazione, \u00e8 critico avere un condensatore in grado di evitare trafilamenti di aria all'interno del condensatore, poich\u00e9 l'ossigeno eventualmente entrato nel fluido di lavoro risulta particolarmente aggressivo una volta che il fluido di lavoro verr\u00e0 portato ad alte temperature.\nConversione dell'energia meccanica in energia elettrica.\nL'espansione del vapore in turbina permette il trasferimento di energia meccanica alle schiere di pale rotoriche. La coppia resistente necessaria a stabilizzare la rotazione del rotore \u00e8 fornita dall'alternatore, un generatore trifase sincrono collegato direttamente al sistema elettrico principale della centrale e indirettamente, per mezzo delle stazione di elevamento del voltaggio della tensione elettrica (trasformatore MV/AV del generatore e trasformatore AV/UV dell'unit\u00e0 di generazione) e degli interruttori posti nelle blindosbarre, alla rete di trasmissione dell'energia elettrica. Tale coppia resistente viene infatti convertita in energia elettrica tramite fenomeni di conversione elettromagnetomeccanica dell'energia presenti all'interno dell'alternatore. Inoltre il sistema di eccitazione del generatore sincrono a corrente continua, alimentato direttamente dalla corrente autoprodotta dal generatore mediante tre trasformatori monofase collegati ad un raddrizzatore a tiristori, permette una stabilizzazione del funzionamento dell'alternatore attorno al punto in cui il sistema compensa la potenza attiva richiesta dalla rete elettrica oppure assorbe o produce potenza reattiva, a seconda dei fenomeni di sfasamento presenti nella rete di trasmissione a valle della centrale.\nLa demineralizzazione dell'acqua.\nL'acqua usata nei cicli delle centrali termoelettriche pu\u00f2 essere sia acqua di mare che acqua dolce di falda o di fiume. In base alla provenienza essa subir\u00e0 un diverso pretrattamento che nel caso di acqua salata prende il nome di dissalamento.\nIl pretrattamento delle acque avviene in vasche con funzione di flocculazione e precipitazione di sostanze solide raggruppate in flocculi ottenuti tramite prodotti chimici. L'acqua si purifica delle scorie solide, delle sostanze impure e dei sali disciolti.\nCentrali a gas.\nQuesto tipo di centrali \u00e8 caratterizzato dall'utilizzo di un fluido sotto forma di gas che non subisce transizioni di fase e sono costituiti da quattro sezioni: compressione del gas, riscaldamento del gas, espansione del gas, scarico o raffreddamento del gas. Tipicamente queste sezioni sono unite in un gruppo turbogas.\nLa compressione del gas avviene solitamente attraverso un turbocompressore assiale, o per impianti pi\u00f9 piccoli radiale, \u00e8 tipico avere i primi stadi statorici mobili per consentire il controllo della macchina in maniera pi\u00f9 agevole.\nDurante la compressione \u00e8, per le macchine di grande taglia, prassi consolidata lo spillamento di aria da mandare poi al raffreddamento del combustore e della turbina.\nIl riscaldamento del gas pu\u00f2 avvenire o tramite uno scambiatore, quando \u00e8 necessario mantenere separata la combustione dal fluido di lavoro, o pi\u00f9 comunemente in un combustore dove un combustibile viene bruciato nel fluido di lavoro, necessariamente aria o ossigeno.\nL'espansione avviene in una turbina solitamente completamente a reazione non essendo pi\u00f9 necessaria una sua parzializzazione per il controllo della macchina, le prime schiere rotoriche e statoriche della macchina, essendo esposte a gas molto caldi vengono solitamente raffreddate, questo \u00e8 un problema tipico delle macchine dotate di combustore.\nNel caso di impianti operanti ad aria \u00e8 anche presente un'importante sezione di filtraggio e purificazione dell'aria in aspirazione.\nFiltraggio dell'aria.\nLa presenza di particelle solide, chiamate anche particolato, nell'aria \u00e8 un problema molto sentito nelle centrali a gas e causa l'installazione di specifici filtri di purificazione per evitare il loro ingresso nella macchina.\nQueste particelle potrebbero infatti fondersi per le elevate temperature raggiunte in turbina e andare a solidificarsi sulle palette della turbina causando, nel corso del tempo, un'eccessiva usura della macchina.\nInoltre anche per turbine a temperature relativamente basse il particolato rischia comunque di entrare nei condotti di raffreddamento della turbina e intasarli causando locali surriscaldamenti della macchina che possono causare il cedimento strutturale della stessa.\nCentrali a ciclo gas-vapore.\nPer aumentare il rendimento elettrico delle centrali si sta diffondendo l'uso dei cicli combinati gas-vapore che si basano su una Centrale a gas composta da un compressore, calettato alla turbina e all'alternatore, che immette l'aria comburente, prelevata dall'atmosfera, nella camera di combustione. La miscela aria-gas immessa brucia nella camera di combustione e i fumi di scarico vengono utilizzati per ottenere lavoro meccanico in turbina.\nUn successivo generatore di vapore a recupero utilizza gli stessi fumi caldi uscenti dalla turbina per produrre vapore che viene in seguito fatto espandere in una turbina a vapore generando ulteriore elettricita. In genere le centrali a ciclo combinato hanno il vantaggio di un minore impatto ambientale in termini di emissioni, poich\u00e9 sfruttano combustibili leggeri quali gas naturale e un minore utilizzo di acqua per la condensazione. Inoltre hanno un rendimento molto pi\u00f9 alto delle centrali termoelettriche tradizionali. Tale rendimento (elettrico) arriva al 60%. Nel caso in cui sia prevista la cogenerazione (fornitura elettricita e calore) a fronte di un rendimento di primo principio di circa 87% si vede un leggero calo del rendimento elettrico.\nLa tecnologia della cogenerazione.\nTutte le tipologie di centrali: a vapore, a gas, a ciclo combinato, possono essere cogenerative (contemporaneamente) se vi \u00e8 vicino un'utenza termica per sfruttare il calore oltre alla vendita di elettricit\u00e0.\nAbbattimento degli inquinanti.\nTutte le centrali termoelettriche sono tenute a controllare le loro emissioni, questo \u00e8 particolarmente rilevante per centrali di grandi dimensioni nelle quali si ha un'importante sezione di abbattimento degli inquinanti.\nAbbattimento degli ossidi di zolfo.\nGli ossidi di zolfo, che sono una delle cause delle piogge acide, sono tipicamente frutto della combustione del carbone e sono strettamente regolamentati.\nVengono quindi abbattuti, a seconda del momento in cui vengono rimossi si distinguono tre tipologie di rimozione: precombustione, in caldaia, postcombustione.\nAbbattimento degli ossidi di azoto.\nL'abbattimento degli ossidi di azoto \u00e8 un problema comune a tutte le centrali a combustione. \nSolitamente la loro produzione viene efficacemente limitata gi\u00e0 all'origine tramite un opportuno disegno dei combustori e una altrettanto studiata distribuzione delle correnti d'aria di alimento alla caldaia o al bruciatore, evitando porzioni di gas combusti a temperature eccessivamente alte.\nQualora questo inquinante sia presente in concentrazioni ancora rilevanti, vengono utilizzati degli appositi scrubber con ammoniaca o urea.\nAbbattimento delle ceneri.\nL'abbattimento delle ceneri nel gas \u00e8 un problema tipico delle centrali a carbone e a olio combustibile in quanto le centrali a gas utilizzano sia un combustibile gi\u00e0 pulito sia aria filtrata.\nIl problema \u00e8 inoltre legato alle sole ceneri leggere, che vengono trascinate dal flusso dei fumi di combustione verso la ciminiera.\nLe ceneri vengono quindi abbattute tramite una serie di precipitatori elettrostatici, cicloni e filtri a maniche di efficienza sempre maggiore per riportare le emissioni entro i limiti legali.\nLe ceneri pi\u00f9 pesanti vengono invece rimosse facilmente dalla caldaia perch\u00e9 si depositano, per effetto della gravit\u00e0, sul fondo della caldaia dove sono raccolte in apposite tramogge dalle quali sono raccolte ed avviate ad un opportuno trattamento e successivamente in discarica.\nParticolari configurazioni impiantistiche di centrali avanzate, come le gi\u00e0 citate IGCC, possono anche andare a fissare queste ceneri pesanti fondendole in un materiale di granulometria maggiore e pi\u00f9 inerte, opportunamente riutilizzabile.\nCattura dell'anidride carbonica.\nNegli ultimi anni, all'abbattimento degli inquinanti tradizionali, grande attenzione \u00e8 stata posta nell'abbattimento delle emissioni di anidride carbonica per il suo contributo all'effetto serra.\nQuesta necessit\u00e0 ha spinto verso impianti sempre pi\u00f9 efficienti e verso lo sviluppo e la sperimentazioni di impianti con cattura e sequestro del carbonio.\nLe tecniche di separazione si dividono in tre gruppi principali:\nL'anidride carbonica separata a questo punto viene stoccata in giacimenti esausti o acquiferi profondi o, in maniera pi\u00f9 economicamente conveniente, pompata in giacimenti attivi, secondo la tecnica del recupero forzato di idrocarburi, quest'ultima tecnica se combinata con pesanti tassazioni sulle emissioni \u00e8 la pi\u00f9 economicamente promettente.\nImpianti in Italia.\nSono presenti sia centrali a vapore sia centrali a ciclo combinato.\nAnche per quanto riguarda la scelta del tipo di combustibile troviamo una grande variet\u00e0 di fonti: oltre alle classiche fonti energetiche come il carbone e il gas, troviamo centrali a biomasse e centrali che operano con scarti di raffineria, come la centrale di Sarroch.\nSono invece assenti centrali termonucleari, visto l'esito dei referendum del 1987 e del 2011."}
{"id": "277081", "revid": "81103", "url": "https://it.wikipedia.org/wiki?curid=277081", "title": "BOFH", "text": "BOFH (acronimo di Bastard Operator From Hell, letteralmente \"l'operatore bastardo venuto dall'inferno\") \u00e8 un personaggio ideato da Simon Travaglia.\nPersonaggio.\nBOFH, soprannome di Simon, \u00e8 un crudele amministratore di sistema (in gergo \"system operator\" o \"sysop\" o \"sysadmin\") che sfoga la sua rabbia sui \"luser\" (neologismo nato dall'unione di \"user\", utente, e \"loser\", perdente; spesso reso in italiano come \"utonto\"), i suoi colleghi, i suoi capi e in generale chiunque gli si trovi davanti.\nIl mantra del BOFH, e degli amministratori di sistema in generale, \u00e8 \"Non ex transverso sed deorsum\", cio\u00e8 \"non di traverso, ma all'ingi\u00f9\". La frase allude a come si dovrebbe applicare una lama di rasoio a un polso per ottenere il risultato migliore: non di traverso, ma parallelamente al braccio per ottenere un dissanguamento completo. Esercitare il taglio perpendicolarmente rende invece la morte pi\u00f9 lenta e tende a recidere alcuni tendini importanti, rendendo pi\u00f9 difficile impugnare il rasoio. La frase \u00e8 rappresentativa del fatto che l'attitudine del sistemista \u00e8 di fare ogni cosa nel modo migliore.\nStoria editoriale.\nLe storie sul BOFH furono inizialmente pubblicate su Usenet da Travaglia, e alcune di queste vennero stampate sulla rivista di informatica statunitense \"Datamation\". Furono poi pubblicate settimanalmente dal 1995 al 1999 sul \"Network Week\" e dal 2000 su \"The Register\". Per un breve periodo sono state pubblicate anche sulla rivista \"PC Plus\", oltre che essere raccolte in vari libri.\nElenco romanzi\nInfluenza culturale.\nPer estensione il termine BOFH \u00e8 usato per indicare qualsiasi \"sysop\" che mostri (pi\u00f9 o meno volontariamente) i tratti caratteristici dell'originale. Il termine \u00e8 diventato comune nel gergo di Internet. Nelle storie, il BOFH passa un certo periodo di tempo come \"Bastard System Manager From Hell\" (BSMFH), ma questo termine non ha avuto la stessa fortuna.\nNelle storie, l'assistente del BOFH \u00e8 il \"PFY\" (\"Pimply-Faced Youth\", il giovane dalla faccia brufolosa); anche questo \u00e8 diventato un termine comune, usato per indicare un aiutante sistemista.\nTrama.\nLe storie sono ambientate in tre luoghi; le prime edizioni avevano luogo in un'universit\u00e0, per poi spostarsi, senza una transizione narrata esplicitamente, in un ufficio. Dal 2000 le storie cominciano con BOFH e PFY che cambiano azienda.\nQuando il BOFH viene irritato dall'incompetenza degli utenti, volge la situazione a suo vantaggio per alimentare i suoi istinti deviati, usando soprattutto i seguenti trucchi:\nSe le prime versioni del BOFH si focalizzavano soprattutto sulle precedenti situazioni, successivamente vennero introdotti nuovi schemi e nuove trame, molte delle quali coinvolgevano, oltre che gli utenti, anche i dirigenti. Le prime storie avevano come personaggi il BOFH, il \"system manager\" e gli utenti; col passare del tempo furono introdotti il Boss, il PFY e altri personaggi.\nComprimari.\nI seguenti personaggi sono presenze regolari delle serie:"}
{"id": "277084", "revid": "1543377", "url": "https://it.wikipedia.org/wiki?curid=277084", "title": "Dittafono", "text": "Il dittafono \u00e8 uno strumento atto a registrare suoni, comunemente usato per la registrazione del parlato da riprodurre in seguito o per la battitura a macchina.\nIl nome \"dittafono\" \u00e8 la traduzione dell'inglese \"dictaphone\", marchio registrato dalla Columbia Graphophone Company nel 1907. Col tempo \u00e8 divenuto il termine comune per riferirsi allo strumento, specialmente nella sua versione storica che utilizzava il cilindro fonografico come supporto per la registrazione, come era comune dalla fine del XIX secolo fino alla prima met\u00e0 del XX secolo, quando i dischi in vinile divennero il supporto ideale.\nStoria.\nSubito dopo che Thomas Edison ebbe inventato il fonografo, il primo strumento per la registrazione dei suoni, nel 1877, egli pens\u00f2 che la principale applicazione pratica della sua nuova invenzione sarebbe stata la registrazione degli accordi commerciali. (Data la scarsa qualit\u00e0 audio delle primissime versioni del fonografo, pensare che la registrazione del parlato sarebbe stata molto pi\u00f9 importante della registrazione della musica non era cos\u00ec assurdo come potrebbe sembrare al giorno d'oggi.) Alcuni antichi fonografi in effetti vennero utilizzati con questo scopo, ma questa pratica non divenne di uso comune finch\u00e9 non vennero prodotti in serie i cilindri in cera riutilizzabili, alla fine degli anni 1880.\nNel 1907 la Columbia Graphophone Company registr\u00f2 il \"dictaphone\" e divenne immediatamente l'azienda leader nella produzione di tali strumenti. Il dittafono venne trasferito ad un'azienda differente nel 1923 sotto la guida di C. King Woodbridge, il cui cognato, George Albert Kimball progett\u00f2 brillantemente sia la rete della distribuzione del gas che quella della metropolitana per la citt\u00e0 di Boston.\nLo strumento commercializzato dalla Edison Records fu registrato col nome di \"Ediphone\".\nI microfoni elettrici soppiantarono il metodo di registrazione acustica dei primi dittafoni alla met\u00e0 degli anni venti. Nel 1947, il cilindro in cera del dittafono venne sostituito dalla tecnologia del DictaBelt, che tracciava un solco in un nastro in plastica invece che in un cilindro di cera. Questo venne poi sostituito dalla registrazione su nastro magnetico.\nOggi la Dictaphone company commercializza un'ampia gamma di prodotti, tra cui un software di riconoscimento vocale e uno strumento per la gestione telefonica automatica (per i centralini automatici).\nNel 2005 la Dictaphone \u00e8 composta di tre divisioni:"}
{"id": "277086", "revid": "599013", "url": "https://it.wikipedia.org/wiki?curid=277086", "title": "Ny", "text": ""}
{"id": "277092", "revid": "2043462", "url": "https://it.wikipedia.org/wiki?curid=277092", "title": "Harold Alexander", "text": "Biografia.\nPartecip\u00f2 alla prima guerra mondiale, durante la quale si comport\u00f2 con grandissimo valore; si racconta che portasse sempre una piccola bandiera irlandese in tasca perch\u00e9, diceva: \u00ab\"Voglio essere il primo a piantarla a Berlino\"\u00bb. Uno dei grandi protagonisti della seconda guerra mondiale, Alexander fu il capo del corpo di spedizione alleato che sbarc\u00f2 in Sicilia. Lo sbarco in Sicilia contribu\u00ec in maniera rilevante alla cacciata dell'esercito tedesco dalla Sicilia e alla caduta del regime fascista. Eppure, il generale Alexander nella prima met\u00e0 della guerra si era trovato a dirigere soltanto catastrofiche ritirate. Nel 1940, infatti, al comando del I Corpo d'armata, guid\u00f2 l'evacuazione delle truppe alleate da Dunkerque; si narra che Alexander fu l'ultimo a lasciare la spiaggia e prima di imbarcarsi, volle ancora perlustrare la costa su un motoscafo per accertarsi che non fosse rimasto nessuno da mettere in salvo.\nNel 1942, arriv\u00f2 in Birmania quando Rangoon (capitale del Myanmar) era ormai circondata dai giapponesi; la fulminea invasione giapponese obblig\u00f2 l'esercito di Alexander a una umiliante e frettolosa ritirata da Rangoon e dalla Birmania. Cos\u00ec, paradossalmente, furono due sconfitte a far s\u00ec che gli fossero affidati altri importantissimi comandi: nel 1942, quello di tutte le forze britanniche nell'Africa settentrionale (in concomitanza con l'arrivo del generale Bernard Montgomery al comando dell'VIII armata britannica), e alla fine del 1944, dell'intero esercito alleato nel mar Mediterraneo (sostituendo il generale Henry Maitland Wilson). Nel gennaio 1943 partecip\u00f2 alla conferenza di Casablanca, incontro fra Winston Churchill, Franklin Delano Roosevelt e Charles de Gaulle. Organizz\u00f2 la spedizione inglese nell'Africa del nord; ferm\u00f2 e respinse l'Afrika Korps del generale Erwin Rommel. Le truppe italo-tedesche furono costrette a ritirarsi dall'Egitto, per tutta la Libia, fino in Tunisia; a Tunisi furono definitivamente sconfitte nel maggio del 1943.\nDopo la conquista del Nord Africa, Alexander ebbe il comando di tutte le forze alleate presenti in Italia (e il comando della Sicilia occupata, dal luglio al settembre 1943) e insieme con il generale Dwight David Eisenhower, concluse l'armistizio (costituito da un armistizio \"corto\" e da uno \"lungo\") con il maresciallo Pietro Badoglio, che divenne operativo e ufficiale l'8 settembre 1943. Continu\u00f2 la guerra contro i tedeschi fino alla presa di Roma (4 giugno 1944). Nell'agosto 1944 Alexander diffuse un foglio d'istruzioni in cui invitava i vari Comitati di Liberazione Nazionale ad \"assalire i comandi e i piccoli centri militari! Uccidere i germanici alle spalle, in modo da fuggire alla reazione per poterne uccidere degli altri\".\nIl 26 agosto dello stesso anno Nello Iacchini, partigiano italiano, gli salv\u00f2 la vita catturando un cecchino tedesco appostato nei pressi di Saltara sulla strada lungo la quale poco dopo sarebbero passati Alexander e Winston Churchill, in visita in Italia. Il 13 novembre 1944 lanci\u00f2 per radio l'ordine alle formazioni partigiane il \"Proclama Alexander\" di \u00abcessare le operazioni organizzate su vasta scala\u00bb, pur specificando che era necessario \u00abconservare le munizioni e i materiali\u00bb e \u00abapprofittare per\u00f2 ugualmente delle occasioni favorevoli per attaccare i tedeschi e i fascisti\u00bb oltre che \u00abcontinuare nella raccolta delle notizie di carattere militare concernenti il nemico\u00bb. Contro le stesse intenzioni di Alexander, il messaggio fu interpretato come un invito a desistere. In ogni caso il comando del Corpo volontari della libert\u00e0 evit\u00f2 lo smantellamento inopinato della Resistenza.\nFu nominato feldmaresciallo e comandante supremo delle forze alleate del Mediterraneo durante la fase finale della guerra e della Resistenza nel Nord Italia tra il 1944 e il 1945. Il comando delle truppe alleate in Italia pass\u00f2 al generale statunitense Mark Clark, che instaur\u00f2 una pi\u00f9 duttile collaborazione con il CLN. Fu lui a consegnare a Tito i prigionieri di guerra jugoslavi anticomunisti (in particolare dello Stato Indipendente di Croazia) che furono poi sterminati dai partigiani jugoslavi in quello che \u00e8 noto come massacro di Bleiburg. Il 9 giugno 1945 firm\u00f2 a Belgrado l'accordo relativo ai confini provvisori, la linea Morgan, tra l'Italia e la nuova Jugoslavia.\nDopo la guerra fu Governatore Generale del Canada. Nel 1946 Fu nominato visconte con il titolo di Alexander di Tunisi (Alexander of Tunis) e venne insignito anche della Legion d'Onore dal governo francese. Fu ministro della Difesa dal gennaio del 1952 all'ottobre del 1954. Mor\u00ec a Slough, nei pressi di Londra, il 16 giugno del 1969.\nMassone, fu membro effettivo della Loggia \"Athlumney\" n. 3245 di Londra, della quale fu Maestro venerabile nel 1938-1939, ed ebbe varie cariche nella Gran Loggia unita d'Inghilterra, tra le quali quella di Gran sorvegliante."}
{"id": "277093", "revid": "121050987", "url": "https://it.wikipedia.org/wiki?curid=277093", "title": "Edwin Howard Armstrong", "text": "Biografia.\nAppassionato radiodilettante, a 17 anni Armstrong si costru\u00ec la sua prima radio. Nel 1909 entr\u00f2 nell'Universit\u00e0 Columbia dove si laure\u00f2 in ingegneria nel 1913. Nello stesso anno realizz\u00f2 il circuito eterodina, ossia l'oscillatore a valvola con circuito a reazione, che migliorava la sensibilit\u00e0 dei radioricevitori.\nNel 1918 brevett\u00f2 il circuito supereterodina, che per\u00f2 era gi\u00e0 stato realizzato precedentemente da Lucien Levy, per cui perse, a seguito di una lunga vertenza giudiziaria, la paternit\u00e0 dell'invenzione.\nNel 1919, tornato in patria dalla Francia (dove aveva partecipato alla guerra nel servizio di telecomunicazioni dell'esercito statunitense), si trov\u00f2 coinvolto in un processo con Lee De Forest (altro grande pioniere della radio) riguardo alla priorit\u00e0 di invenzione del circuito a feed-back: dopo 12 anni di controversie legali, la priorit\u00e0 fu attribuita a De Forest. Ulteriore motivo di dispute legali relative ai brevetti depositati da Armstrong \u00e8 stata la tecnica di modulazione di frequenza. Durante gli anni trenta, l'unica tecnica di modulazione diffusa era la modulazione di ampiezza: tutti gli apparati delle grandi aziende di comunicazioni rischiavano di diventare obsoleti. Per questo motivo, ci fu un'iniziale diffidenza verso la nuova alternativa proposta da Armstrong. La FCC, commissione deputata all'assegnazione di una banda alla neonata tecnica FM, opt\u00f2 per quella attualmente in uso (87,5 - 108 MHz), sebbene Armstrong dimostr\u00f2 l'effettiva convenienza di una diversa distribuzione frequenziale, al fine di ridimensionarne l'influenza.\nDurante la Seconda guerra mondiale partecip\u00f2 al perfezionamento della modulazione di frequenza su grande distanza e del radar ad onda continua.\nLa sua ultima invenzione (1953) fu un sistema per trasmissioni multiple in modulazione di frequenza su una stessa larghezza di onda (Multiplexing FM), cos\u00ec che pi\u00f9 di un programma pu\u00f2 essere diffuso simultaneamente senza mutare lunghezza d'onda.\nPoco prima che i termini legali dei suoi brevetti scadessero, fu costretto ad accettare un accordo economico con la RCA per coprire le gravose spese processuali. Caduto in depressione, si suicid\u00f2 il 31 gennaio del 1954, gettandosi dal 13\u00ba piano della sua abitazione di New York indossando cappotto e cappello. Nel biglietto lasciato alla moglie, scrisse \"Possa Dio aiutarti ed avere misericordia della mia anima\". La sua vedova, Marion, prima di sposarlo fu la segretaria del presidente di allora della RCA David Sarnoff; tornata in tribunale per la questione relativa ai brevetti, riusc\u00ec a prevalere alla fine degli anni settanta."}
{"id": "277094", "revid": "76963", "url": "https://it.wikipedia.org/wiki?curid=277094", "title": "Lee De Forest", "text": "Brevett\u00f2 pi\u00f9 di trecento invenzioni nel campo della telegrafia, telefonia, della radio, del cinema sonoro e della televisione.\nLa sua invenzione pi\u00f9 importante, realizzata nel laboratorio della Western Electric di Chicago, \u00e8 il triodo (1906), da lui chiamato inizialmente \"audion\": il tubo elettronico che, invece di avere due elettrodi come il diodo inventato nel 1904 dall'inglese John Ambrose Fleming, ne ha un terzo, la cosiddetta \"griglia di comando\".\nIl triodo ebbe una importanza fondamentale nello sviluppo della radiotecnica e dell'elettronica (soprattutto come amplificatore ed oscillatore), ma all'inizio non fu apprezzato ed il suo inventore fin\u00ec anche in prigione per debiti.\nBiografia.\nDe Forest si era laureato in fisica nel 1899 per dedicarsi subito a studi e ricerche nel campo della nascente radiotelegrafia.\nNel 1904 brevett\u00f2 il Phonofilm, primo esempio di cinema sonoro con la registrazione del suono su pellicola mediante un raggio luminoso; nel 1932 furono proiettate a New York le sue pellicole con suono registrato.\nFra le altre invenzioni di De Forest \u00e8 da ricordare anche il circuito a retroazione (o a feed-back, che migliorava la sensibilit\u00e0 dei radioricevitori), la cui priorit\u00e0 gli fu contesa da Edwin Howard Armstrong (l'inventore della radio supereterodina e della modulazione di frequenza) che, dopo 12 anni di controversie legali rimase pendente, \u00e8 conosciuto anche per aver prodotto molti film.\nVita privata.\nDe Forest si \u00e8 sposato quattro volte. La prima, nel febbraio 1906, con Lucille Sheardown. La coppia divorzi\u00f2 lo stesso anno. Nel febbraio 1907, si sposa con Nora Stanton Blatch Barney (1883\u20131971), ingegnere e suffragetta nata in Inghilterra. Hanno una figlia, Harriet, ma divorziano nel 1911. Mary Mayo (1892\u20131957), la terza moglie, De Forest la sposa nel dicembre 1912. Hanno una figlia, Deena e divorziano nel 1930. L'ultima moglie, con cui rester\u00e0 sposato per tutta la vita, \u00e8 l'attrice Marie Mosquini (1899\u20131983), sposata il 10 ottobre 1930."}
{"id": "277095", "revid": "117960017", "url": "https://it.wikipedia.org/wiki?curid=277095", "title": "Edith Gonz\u00e1lez", "text": "Biografia.\nFiglia di Efra\u00edn Gonz\u00e1lez, ragioniere, e Ofelia Fuentes, casalinga, Edith nacque in un ospedale di Citt\u00e0 del Messico. La sua infanzia trascorse felice: coccolata dal fratello, amata dai genitori, crebbe in un ambiente sereno e tranquillo. \nAll'et\u00e0 di 5 anni Edith, accompagnata dalla madre, assistette al programma televisivo \"Siempre en domingo\". Qui venne notata dal produttore Antulio Jimenez Ponz, e dopo alcune prove Edith inizi\u00f2 la sua carriera di attrice bambina nel film \"Cosa juzgada\", con Rafael Baledon e Martha Roth. \nDopo la sua prima esperienza televisiva, l'infanzia artistica di Edith fu legata a programmi per bambini, film e telenovele.\nEdith continu\u00f2 gli studi nel collegio William Shakespeare lavorando nel contempo come attrice nei telefilm \"La maldicion de la blonda\", \"El edificio enfrente\", \"Las fieras\", \"Pacto de amor\", \"Manana ser\u00e0 otro dia\"; recit\u00f2 inoltre in film come \"El rey de los gorilas\", \"Ciclon\", e opere teatrali come \"Ricitos de oro\", \"Hansel e Gretel\", \"Los miserables\".\nNon aveva ancora compiuto 14 anni quando venne chiamata per girare la telenovela \"Anche i ricchi piangono\", nel ruolo di Marisabel, figlia adottiva di Mariana, la protagonista interpretata da Ver\u00f3nica Castro. In Italia e nel resto del mondo il successo fu grande e Edith decise di completare la sua formazione artistica dividendosi tra Los Angeles, Londra, New York e Parigi.\nTra il 1977 e il 1980 si produsse nel cinema partecipando a quattro film diretti da Ren\u00e9 Cardona Jr., accanto ad affermati attori hollywoodiani come Gene Barry, Lionel Stander e Joseph Cotten.\nA Los Angeles Edith studi\u00f2 recitazione all'accademia \"Lee Strasberg\" per pi\u00f9 di un anno, poi si spost\u00f2 a New York dove fu allieva del professore Richard Pintor del \"Neighborhood playhouse\"; quindi and\u00f2 a Parigi per studiare danza al Centro di danza del Marais e frequentare all'Universit\u00e0 della Sorbona i corsi di letteratura inglese e storia dell'arte. In Inghilterra segu\u00ec invece studi di musica jazz.\nPartecip\u00f2 in seguito a telenovelas di grande successo come \"Un uomo da odiare\", \"Rosa selvaggia\" (abbandonata a met\u00e0; le subentr\u00f2 nel ruolo Felicia Mercado), \"Anima persa\", fino ad arrivare nel 1993 a \"Cuore selvaggio\", che la consacrer\u00e0 definitivamente come la stella delle telenovele, grazie al ruolo di Beatrice.\nL'anno seguente, Edith recit\u00f2 nel film \"Salon Mexico\", nel ruolo di una prostituta, cambiando completamente la sua immagine.\nNel 1997 interpret\u00f2 a teatro \"Aventurera\", che poi lasci\u00f2 per girare \"Nunca te olvidar\u00e8\", ma vi torn\u00f2 a lavorare nel 2005. Nel 2008, dopo aver girato il film \"El deseo\", venne chiamata dalla catena americana Telemundo, per una coproduzione di Televisa, intrepretando il ruolo di Do\u00f1a Barbara nella telenovela omonima, che la rilanci\u00f2 a livello internazionale.\nRientrata in Messico, senza un attimo di riposo interpret\u00f2 \"Clara Fantasiosa\" per la serie tv \"Mujeres asesinas\", per poi iniziare la lavorazione di \"Camaleones\". Nel 2011 fu nel cast di un'altra telenovela, \"Cielo rojo\".\nNel 2012 condusse il programma \"Tiempos de Heroes\", in cui venivano mostrati atti di altruismo compiuti da uomini e donne semplici. Contemporaneamente torn\u00f2 a teatro con \"Purgatorio\". Concluso il tour di questo spettacolo, Edith fu ancora in palcoscenico con \"Los arboles mueren de pie\", accanto a Mauricio Islas.\nIl 2013 la vide protagonista della telenovela \"Amore senza tempo\", con Humberto Zurita e Ramiro Fumazoni.\nNel 2016 le fu diagnosticato un tumore alle ovaie, che inizialmente sembrava essere stato sconfitto dalla chemioterapia . Dopo tre anni il cancro si ripresent\u00f2, estendendosi anche all'utero. \nEdith Gonz\u00e1lez mor\u00ec nel giugno 2019, a 54 anni, lasciando una figlia, Constanza Creel Gonz\u00e1lez, nata nel 2004: il padre della figlia \u00e8 il senatore Santiago Creel Miranda, che all'epoca era sposato. Nel 2010 l'attrice si era unita in matrimonio con Lorenzo Lazo Marg\u00e1in, un altro uomo politico. "}
{"id": "277102", "revid": "1805885", "url": "https://it.wikipedia.org/wiki?curid=277102", "title": "Mirano", "text": "Mirano (\"Mir\u00e0n\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nIl territorio di Mirano \u00e8 pianeggiante (dai 6 a 12 metri s.l.m.) e si estende nell'area centro-occidentale della Provincia di Venezia, in una posizione baricentrica rispetto ai tre capoluoghi di provincia: a circa 18\u00a0km da Venezia (11 da Mestre), 22 da Padova e 27 da Treviso. Il capoluogo \u00e8 posto lungo l'antica strada \"Miranese\" (sp 32), storica direttrice di collegamento tra Mestre e Padova.\nSi trova nel cuore del comprensorio del Miranese, che comprende storicamente altri sei Comuni: Martellago, Noale, Salzano, Santa Maria di Sala, Scorz\u00e8 e Spinea. L'omonimo collegio elettorale comprende anche il confinante comune di Pianiga (a sud-ovest di Mirano).\nIl paesaggio si presenta con le caratteristiche del territorio pianeggiante della campagna veneta con i segni rurali ed urbani frutto dei secoli trascorsi: dalla urbanizzazione romana con il graticolato romano (grandi appezzamenti baulati divisi da siepi e percorso da lunghe strade rettilinee che s'intersecano ad angolo retto), alle opere di regolamentazione delle acque del fiume Musone del periodo della Repubblica di Venezia e alla presenza di ben 36 ville e parchi edificate dalla nobilt\u00e0 veneziana tra il Seicento e il Settecento.\nIl dialetto miranese tipico \u00e8 sostanzialmente padovano, con qualche piccola influenza veneziana. Ci\u00f2 \u00e8 molto probabilmente dovuto al fatto che Mirano, localizzata a met\u00e0 strada tra Venezia e Padova, dall'epoca romana e fino al Regno Lombardo-Veneto \u00e8 gravitata nell'orbita della citt\u00e0 del Santo, a cui \u00e8 sempre appartenuta anche amministrativamente. Soltanto nel 1853 \u00e8 stata compresa nella provincia di Venezia.\nDell'antica appartenenza al territorio padovano sono rimasti due toponimi. Il \"Borgo Padovano\", ossia il quartiere del centro storico di Mirano (oggi via XX Settembre) che insiste sul luogo da cui tuttora parte la strada per Padova (via Cavin di Sala) e dove, con ogni probabilit\u00e0, un tempo era collocata una delle porte delle mura cittadine (Porta Padovana, oggi \"quadrivio Ballarin\"). \"Fossa Padovana\" \u00e8 invece il nome della localit\u00e0 e del sottostante corso d'acqua che un tempo sanciva il confine tra le provincie di Venezia e di Padova e che, oggi, separa il comune di Mirano da quello di Spinea, lungo la strada Miranese.\nIdrografia e flora di interesse sovracomunale.\nI principali corsi d'acqua sono il Muson Vecchio, continuato dal Taglio Nuovo, e il Lusore. Altri canali minori: \"Balzana\", \"Caltressa\", \"Cognaro\", \"Menegon\", \"Veternigo\", \"Pionca\", \"Volpino\", \"Comunetta\", Ces\u00e8nego.\nBoschi.\nNel territorio comunale di Mirano insistono due boschi planiziali, creati dall'uomo a imitazione delle grandi foreste di latifoglie che un tempo ricoprivano l'intera Pianura Padana: il Bosco del Parauro, di propriet\u00e0 provinciale, situato a Nord del capoluogo, poco distante dal confine con il comune di Salzano e il Bosco \"Errera\", di propriet\u00e0 privata, posto nella campagna ad Est del capoluogo, poco distante dalla provinciale Miranese e dalla localit\u00e0 Crea di Spinea, confinante con il cimitero miranese. Entrambi sono caratterizzati dalla presenza di fauna selvatica indigena (lepre, volpe, riccio, uccelli di varie specie) e da alberi e cespugli a foglia caduca tipici della Pianura Padano-Veneta.\nStoria.\nEpoca Romana.\nIl toponimo, anticamente \"Miranum\", deriverebbe da \"mira\" cio\u00e8 \"specola\", \"osservatorio\" e condivide l'etimo con la vicina Mira. Il riferimento sarebbe ad una torre di avvistamento romana, posta a salvaguardia del territorio bonificato e poi segnato dal graticolato (31 a.C.) opera dell'imperatore Augusto. Testimonianza di ci\u00f2 \u00e8, oltre all'attuale impianto stradale che ricalca le antiche geometrie, il toponimo della strada \"Desman\" che indica l'antico decumano massimo, congiungente il territorio del comune di Mirano (frazione di Zianigo) a San Giorgio delle Pertiche. Dal punto di vista amministrativo, Mirano apparteneva al Municipium di Padova.\nMedioevo.\nDopo la caduta dell'Impero romano d'Occidente e le conseguenti distruzioni barbariche il territorio miranese fu riorganizzato da Vitaliano Primo da Padova, un legionario fedele all'impero romano d'Oriente.\nNel 588 vi fu l'assedio di Padova da parte dei Longobardi con il coinvolgimento di Mirano e successivamente il territorio pass\u00f2 in propriet\u00e0 ai Collalto, signori longobardi, che lo aggregarono ai loro possedimenti (zona di Susegana, provincia di Treviso).\nNel 972 l'imperatore Ottone I, elargisce al vescovo di Frisinga alcuni beni del miranese e concede il diritto di macellazione lungo le rive del fiume Musone da qui la probabile origine del toponimo \"Scortegara\" in localit\u00e0 della frazione di Zianigo.\nNel 1008 il territorio della frazione di Ball\u00f2 viene infeudato da vescovo di Treviso.\nNel 1117 l'abate Pietro dell'Abbazia Sant'Ilario di Venezia acquist\u00f2 dai Conti della Marca Trevigiana, Arsedisio e Vidotto di Collalto, alcune zone del miranese.\nNel 1152 la bolla di papa Eugenio III indirizzata al vescovo di Treviso attesta l'esistenza della chiesa San Michele di Mirano e la chiesa di Zianigo.\nNel 1170 le pievi di Ball\u00f2 e Scaltenigo risultano suffraganee dell'antica pieve Borbiago.\nNel periodo dello splendore comunale della citt\u00e0 di Padova, Mirano ritorn\u00f2 nuovamente sotto l'influenza patavina provvedendo alla costruzione di un castello a propria difesa.\nNel 1229 Mirano fu oggetto alle scorribande degli Ungari, e alle lotte fra Padova e Treviso.\nDal 1237 al 1256, fu sottomessa alla tirannia di Ezzelino III da Romano.\nNel 1272 Mirano torn\u00f2 sotto il governo del libero comune di Padova, che provvide a una nuova fortificazione del paese con un presidio di 300 fanti e 200 cavalieri.\nNel 1256 Bolzonella, unica figlia ed erede del conte Pietro da Peraga, port\u00f2 in dote a Marino Badoer vari possedimenti fra cui Mirano con il suo castello.\nPer tutto il tempo in cui Padova fu sotto la signoria dei Carraresi, Mirano continu\u00f2 ad essere soggetta alla famiglia Badoer da Peraga.\nPreziosa testimonianza di quel periodo \u00e8 l'antica torre di Zianigo (ora campanile della chiesa arcipretale), costruita dai Carraresi, dei quali rimane impresso lo stemma (carro rosso) sotto uno degli archetti pensili.\nTra il 1319 e il 1320 Cangrande della Scala, in guerra contro Padova, assal\u00ec e distrusse completamente il castello di Mirano. Le uniche tracce di quel periodo sono rimasti solo i toponimi \"Castellantico, Bastia Entro, Bastia Fuori\".\nNel 1325 il territorio di Mirano ritorna propriet\u00e0 della famiglia di Filippo da Peraga.\nNel 1331 il castello di Mirano viene occupato dai veneziani e distrutto il castrum il 6 febbraio, ma nel 1337 ritorna sotto il controllo di Padova.\nLa Repubblica di Venezia (1403-1797).\nNel 1403 Mirano cadde in mano alle milizie veneziane. Dal 1405, con la conquista di Padova da parte della Serenissima, Mirano e il suo territorio fu assoggettato alla Repubblica di Venezia fino alla sua caduta (1797).\nIl 6 settembre 1477 il Senato della Repubblica di Venezia decret\u00f2 e autorizz\u00f2 il \"mercato del luned\u00ec\" e la \"Fiera di San Matteo\" per i giorni di 21-22-23 settembre; oggi la \"Grande Fiera di S. Matteo\" viene svolta alla domenica seguente il terzo sabato del mese di settembre ed \u00e8 costituita da un famoso Luna Park che richiama annualmente decine di migliaia di visitatori anche dalle provincie limitrofe.\nLa tradizione vuole che un accordo intercorso tra i cittadini di Mirano e quelli di Mestre abbia stabilito di consentire a questi ultimi di continuare a svolgere la loro fiera principale nel giorno di S. Michele arcangelo (29 settembre), patrono comune di entrambe le citt\u00e0, mentre, al fine di evitare un'inopportuna concorrenza tra due manifestazioni di piazza contestuali tanto importanti quanto geograficamente vicine, Mirano avrebbe anticipato la propria fiera di una settimana, fissandola al giorno dedicato a San Matteo apostolo il 21 settembre (che, infatti, non \u00e8 il patrono cittadino).\nNel 1509 Mirano sub\u00ec le devastazioni dell'esercito imperiale durante le guerre della Lega di Cambrai. In questo periodo il miranese Alvise Dardani diede un contributo indispensabile alla riconquista di Padova da parte della Repubblica di Venezia e perci\u00f2 fu ricompensato dal Senato con l'onorificenza di Cancelliere Grando, massima carica della Serenissima per un cittadino non nobile.\nNel 1612 la Serenissima termin\u00f2 l'escavazione del Taglio Nuovo, detto anche \"Canale di Mirano\", un'opera di grande ingegneria idraulica: un canale pensile e rettilineo, per convogliare le acque, dal Bacino inferiore di Mirano del fiume Muson Vecchio a Mira nella Riviera del Brenta. Il Taglio ha consentito per secoli un collegamento fluviale diretto tra Mirano e le citt\u00e0 di Venezia e di Padova, con grandi benefici soprattutto commerciali.\nLa parola \u201cTaglio\u201d deriva dal fatto che il canale \u00e8 stato escavato con una direzione perpendicolare al naturale deflusso delle acque verso la laguna di Venezia dei canali Pionca, Comunetta, Ces\u00e8nego, Lusore, Menegon e il fiume Tergola, che furono convogliate con la costruzione di altrettanti sifoni in pietra sottostanti al letto del \u201cTaglio\u201d. Successivamente la Serenissima prosegu\u00ec i lavori, col nome di canale Taglio Nuovissimo, da Mira Taglio per tutta la conterminazione lagunare fino a Chioggia. Il canale Taglio rese cos\u00ec Mirano un importante capolinea della navigazione fluviale veneziana. Questo collegamento fluviale del Taglio favor\u00ec il suo sviluppo industriale e commerciale dal periodo successivo all'unione del Veneto (1866) al Regno d'Italia fino all'epoca dei trasporti su strada.\nNel 1766 la Serenissima censiva 5161 abitanti ripartiti su 1036 famiglie cos\u00ec suddivise: Mirano capoluogo (497), Campocroce (125), Scaltenigo (129), Vetrego (62), Ball\u00f2 (62), Zianigo (181).\nIl domino veneziano port\u00f2, soprattutto nel XVII - XVIII secolo, un lungo periodo di pace durante il quale Mirano divent\u00f2 \"Vicaria\" e raggiunse il suo massimo splendore. In quel periodo furono costruite, con un grande potenziamento dell'agricoltura, una trentina di ville aristocratiche, di case padronali e rurali, ancor oggi esistenti.\nRivoluzione Francese e Regno d'Italia (napoleonico) (1797-1814).\nNel 1797 Mirano, dopo la caduta della Repubblica di Venezia, venne occupata dalle truppe di Napoleone. I francesi abrogarono la Vicaria e istituiscono una municipalit\u00e0 rivoluzionaria. Su ordine della municipalit\u00e0 vennero abbattute tutte le insegne della Serenissima, compreso il leone di San Marco, che era innalzato su una colonna in piazza a Mirano nel XV ed era stato restaurato nel 1617.\nMirano divent\u00f2, secondo l'organizzazione napoleonica: Comune, sede di \"Cantone\" nel \"Distretto\" di Camposampiero, \"Dipartimento\" di Padova.\nRegno Lombardo-Veneto (1814-1866).\nDal 1814 al 1852 il Comune di Mirano diventa capoluogo dell'omonimo \"Distretto\", della nuova provincia di Padova, al quale vengono uniti i comuni di Salzano, Noale, Scorz\u00e8, e viene istituito un \"Regio Commissariato di Polizia\" e una \"Pretura\".\nNel 1842 venne costruita la ferrovia tra Padova e Mestre, creando cos\u00ec un'ulteriore divisione del territorio della frazione di Vetrego.\nDal 7 maggio 1853 il \"distretto\" di Mirano venne aggregato alla Provincia di Venezia.\nRegno d'Italia (1866-1946).\nDal 1866 al 1882 e dal 1892 al 1919 le leggi elettorali prevedevano un Collegio uninominale Mirano, che aggregava 15 comuni.\nTra le personalit\u00e0 politiche che furono elette in questo collegio si ricordano il conte veneziano Isacco Maurogonato Pesaro, il commerciante di Dolo Egisto Zabeo, il conte veneziano Piero Foscari.\nFino alla fine dell'Ottocento il centro di Mirano capoluogo era formato da un'isola. Un ramo minore del Muson fiancheggiava l'attuale \"Via Castelantico\", lambiva a sud il parco di \"villa Errera\" per ricongiungersi al \"Bacino di sotto\". Al fine di permettere l'arrivo del tram da Mestre questo ramo minore fu interrato e fu creata l'attuale grande piazza, con l'ovale pavimentato al centro, intitolata allora a Vittorio Emanuele II con un monumento.\nNel 1903 viene ricostruita e ricollocata al suo vecchio posto, in piazza a Mirano, la colonna con il leone di San Marco: la nuova statua \u00e8 opera dello scultore Urbano Bottazzo.\nNel 1933 viene inaugurata l'autostrada Venezia-Padova (attuale tratto della A4) creando cos\u00ec la terza divisione del territorio della frazione di Vetrego.\nLa lotta di Liberazione (25 luglio 1943-27 aprile 1945).\nTra il 25 luglio 1943 e il 27 aprile 1945 morirono per fucilazione o trucidati 15 partigiani. A loro \u00e8 stata dedicata la piazza principale, un tempo piazza Vittorio Emanuele II, ora piazza Martiri per la libert\u00e0.\nStemma.\nIl Bonamico riporta il brevetto rilasciato dall'Imperatore d'Austria:\n\"Dall'Imp. Regia Aulica Cancelleria riunita.\"\n\"Sua Maest\u00e0 I.R.A. con graziosissima risoluzione in data 20 ottobre 1846, si \u00e8 degnata di concordare al Comune di Mirano, Provincia di Padova nel regno Lombardo-Veneto, che possa far uso della antica sua arma.\"\n\"\u00c8 perci\u00f2 viene rilasciato il presente alla Comune di Mirano onde legittimare l'uso dell'arma di cui ha il diritto di servirsi e di cui appiedi si aggiunge la descrizione cio\u00e8:\"\n\"uno scudo rosso, che viene attraversato da una croce d'argento, nel quarto superiore a destra vi si trova una simile piccola croce d'argento; lo scudo viene contornato da una cornice d'oro lavorata ad arabesco\".\n\"Allorquando si adopera quest'arma per suggello di dovr\u00e0 far uso nel contorno della seguente legenda:\"\n\"Sigillo del Comune di Mirano\".\n\"Quest'arma non verr\u00e0 cambiata senza ulteriore approvazione.\"\n\"Vienna 23 giugno 1847\"\n\"(L.S.) Carlo Conte D'Hizaghi Cristino Ott. I.R. Console Aulico\".\nSecondo quanto riportato in bibliografia (10), lo stemma di Mirano ha la stessa simbologia araldica di quello della citt\u00e0 di Treviso: uno scudo rosso e la croce d'argento con l'aggiunta, nel quarto superiore di destra dello scudo (a sinistra per chi lo guarda) di una piccola croce sempre d'argento. Nell'araldica civica italiana la croce \u00e8 tipica delle citt\u00e0 aderenti al partito guelfo. L'uso del metallo argento \u00e8 di gusto francese perch\u00e9 furono i crociati francesi ad adottare la croce argentata negli scudi per distinguersi dagli altri crociati. La ripetizione dei simboli (la croce) non \u00e8 rara nella logica medioevale e, forse, potrebbe essere un omaggio agli antichi rapporti con la citt\u00e0 di Treviso.\nOnorificenze.\nMirano \u00e8 tra le citt\u00e0 decorate al valor militare per la guerra di liberazione, insignita il 28 giugno 1985 della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture civili.\nNel territorio del comune vi sono 79 ville venete censite. Molte di esse conservano ancora i monumentali parchi romantici risalenti per lo pi\u00f9 alla met\u00e0 dell'Ottocento. Il pi\u00f9 importante \u00e8 il parco pubblico di Villa Belvedere, di propriet\u00e0 comunale, costituito dall'unione dei parchi, attraverso un ponte ligneo sul Muson, delle ville Erizzo e Morosini. Censito nell'elenco dei giardini pi\u00f9 belli d'Italia, il parco di Villa Belvedere contiene, su una collinetta boscosa artificiale, un famoso castelletto neogotico con grotte sotterranee probabilmente progettato dallo Jappelli e costruito intorno al 1850: si tratta di una finta rovina medievale di ispirazione ossianica, realizzata secondo il gusto romantico dell'epoca.\nMolini di sotto.\nLa differenza del livello d'acqua (sembra un paio di metri) tra i due bacini (\"Molino di sopra\" con quello \"di sotto\"), alla fine dell'Ottocento ha permesso la realizzazione di un complesso edilizio ad uso molini di tipo industriale. Un edificio che rappresenta da allora la suggestiva \"porta est\" di Mirano, immortalata in tante cartoline.\nNel 1938 la \"Societ\u00e0 Anonima Oleifici e Molini Adriatici\" con sede in Venezia fu autorizzata ad ampliare l'impianto preesistente per la spremitura di semi oleosi mediante l'installazione di - tre presse continue Breda e tre presse idrauliche Biolchi Pagnoni.\nOra, dopo decenni di incuria e abbandono, l'edificio \u00e8 un rudere industriale in attesa di autorizzazioni per un riuso residenziale.\nGeografia antropica.\nFrazioni.\nLo Statuto del Comune, secondo l'ultima modifica (delibera di C.C. n. 34 del 23 maggio 2013 - art. 3, comma 1), precisa che \"il Comune di Mirano \u00e8 costituito dalle comunit\u00e0 delle popolazioni e dai territori del Capoluogo e delle frazioni di Ball\u00f2, Campocroce, Scaltenigo, Vetrego, Zianigo, nonch\u00e9 dagli aggregati rurali identificati storicamente nelle mappe catastali.\"\nSport.\nNel comune hanno sede le seguenti societ\u00e0 sportive:"}
{"id": "277105", "revid": "1458600", "url": "https://it.wikipedia.org/wiki?curid=277105", "title": "Paolo Meneguzzi", "text": "Nella sua carriera ha venduto oltre 2 milioni di dischi in tutto il mondo e realizzato pi\u00f9 di 500 concerti.\nPossiede la doppia cittadinanza svizzera e italiana.\nBiografia.\nCresciuto in una famiglia di artisti, figlio unico di due emigrati italiani (Gomez Meneguzzo e Loredana Pacchiani), ha in regalo dal nonno Franco la sua prima chitarra a 8 anni.\nDue anni pi\u00f9 tardi debutta in una trasmissione televisiva per bambini condotta da Ettore Andenna nella rete televisiva Antennatre con la canzone \"Attacca al chiodo quel fucile\" e poi partecipa al Concorso per bambini della citt\u00e0 di Lugano con la canzone \"Con l'amico Giacomino\" di Franco Renato Carenzio.\nCresciuto tra Stabio, Milano e Varese, consegue il diploma di Ragioneria in Svizzera e lavora a Lugano per l'istituto bancario UBS.\nLa svolta arriva nel 1994 quando, partecipando ad un concorso per artisti emergenti, incontra Massimo Scolari, produttore esecutivo e talent scout che lo seguir\u00e0 agli inizi della carriera.\nInizia quindi la registrazione in studio di brani inediti insieme al produttore esecutivo Scolari e al produttore artistico Dino Melotti che gli insegna il lavoro di musicista, dalla pre-produzione alla registrazione di un disco.\nVittoria a Vi\u00f1a del Mar e successo in Sudamerica.\nNel febbraio del 1996 invia, quasi per gioco, dopo essere stato scartato al Festival di Sanremo, il demo del brano \"Aria' Ario\"' al Festival di Vi\u00f1a del Mar in Cile, viene scelto in rappresentanza dell'Italia e vince la competizione internazionale. La vittoria lo catapulta nel mondo dei divi del continente latinoamericano.\nCrea un team composto da Rosario Di Bella, che lo aiuta nei testi, Dino Melotti, coautore, Luca Mattioni per gli arrangiamenti, e Massimo Scolari alla produzione esecutiva. Nel frattempo seguono tanti premi e concerti in tutto il Sudamerica dal Messico all'Argentina, dal Per\u00f9 all'Uruguay.\nDebutto in Italia al Festival di Sanremo.\nIl vero debutto italiano avviene al Festival di Sanremo 2001 con la canzone \"Ed io non ci sto pi\u00f9\" scritta da Roberto Zappalorto, che si classifica in settima posizione tra le \"Nuove Proposte\". Nello stesso anno pubblica con la Ricordi l'album \"Un sogno nelle mani\", che nella versione spagnola per il Sud America, intitolata \"Un sue\u00f1o entre las manos\", contiene la canzone \"Un condenado te amo\". Durante l'estate di quell'anno Meneguzzi in Italia vince Un disco per l'estate con la canzone \"Mi sei mancata\" e viene scelto dalla Coca-Cola per registrare, insieme a Carlotta, una pubblicit\u00e0 che verr\u00e0 in seguito trasmessa in Italia come spot della famosa bibita.\nSuccesso in Italia con \"In nome dell'amore\", \"Verofalso\" e l'album \"Lei \u00e8\".\nIl primo singolo di successo in Italia \u00e8 del 2002, \"In nome dell'amore\", registrato all'Olympic Studio e al Metropolis Studio di Londra (gli stessi di Craig David e Madonna) con Will Malon alla direzione degli archi (gi\u00e0 collaboratore di Dido, Verve, Kylie Minogue), mixato da Matt Howe (Westlife, Boyzone, 5ive, Elton John) e masterizzato da Miles Showell (All Saints, Ace of Base, UB 40, Faithless).\nNell'aprile del 2003 esce il singolo \"Verofalso\" che si rivela un buon successo radiofonico. A fine agosto 2003, con \nDopo un'estate come ospite fisso del Festivalbar e la partecipazione al Vodafone Live Tour, organizzato dalla radio RTL 102.5, Pablo (cos\u00ec chiamato dai suoi fan pi\u00f9 affezionati) pubblica il suo secondo album in italiano, \"Lei \u00e8\" e successivamente (dopo la riedizione del 2004) registra anche le versioni francesi e spagnole dei singoli. L'album \u00e8 prodotto dall'etichetta indipendente di Massimo Scolari \"Around the Music\" (che si occuper\u00e0 di Meneguzzi fino all'album \"Corro via\") e distribuito da Sony BMG/Ricordi.\nL'affermazione su grandi livelli con la hit \"Guardami negli occhi\".\nNel 2004 Meneguzzi partecipa nuovamente al Festival di Sanremo con il singolo inedito \"Guardami negli occhi (prego)\", classificatosi alla quarta posizione; nella serata dedicata alle cover il cantante ha interpretato \"Adesso tu\" di Eros Ramazzotti.\n\"Guardami negli occhi (prego)\" \u00e8 stato al centro di una controversia discografica: la Sony BMG, che distribuisce e ha i diritti sulle composizioni di Meneguzzi, decide di non concedere l'inclusione della canzone nella raccolta ufficiale del Festival pubblicata da Rai Trade e Universo, per supportare l'opposizione della FIMI all'edizione 2004 della kermesse. Meneguzzi, vittima di questa disputa, rinuncia comunque alle forme di protesta sul palco dell'Ariston annunciate prima della manifestazione e vede il suo brano pubblicato poco dopo il Festival da \"Around the Music\" come singolo e in una nuova edizione dell'album \"Lei \u00e8\", contenente, tra l'altro, anche un altro inedito (futuro singolo estivo), \"Baciami\", una nuova versione di \"Una regola d'amore\" e un remix di \"Lei \u00e8\".\nIl 27 giugno inizia il \"Lei \u00e8 Tour\", che parte da Bellinzona (Svizzera), e tocca durante tutta l'estate Italia e Svizzera. Durante l'estate \u00e8 nuovamente ospite fisso al Festivalbar, oltre che artista di punta del Vodafone Live Tour di RTL 102.5. A settembre esce il sesto singolo estratto dall'album \"Lei \u00e8\", \"Una regola d'amore\". Il 18 ottobre esce in Francia il singolo \"Au nom de l'amour\" (versione francese di \"In nome dell'amore\"), cantato in duetto con Oph\u00e9lie Cassy, e nel mese di novembre pubblica la versione francese dell'album \"Lei \u00e8\", \"Elle est\".\nAlbum \"Favola\" e altri successi.\nNel 2005 \u00e8 ancora al Festival di Sanremo con il brano \"Non capiva che l'amavo\", che nella terza serata viene proposto in duetto con Luca Dirisio. Il 4 marzo esce l'album \"Favola\", trainato dal successo del brano sanremese. L'album contiene il brano \"Da figlio a padre\", dedicato al genitore. Dall'album sono stati estratti come singoli anche i brani \"Sara\" e \"Lui e Lei\". Pochi mesi dopo viene pubblicata la versione spagnola dell'album \"Lei \u00e8\", \"Ella es\", in Sud America. Trascorre l'estate 2005 tra l'Italia e la Svizzera con il \"Favola Tour\", chiudendo anche il concerto delle Notti Bianche di Milano davanti al Duomo.\nSanremo con la hit \"Musica\".\nPartecipa al Festival di Sanremo 2007 con la canzone \"Musica\" classificandosi al sesto posto, raccogliendo consensi e l'approvazione del presentatore e direttore artistico del Festival Pippo Baudo, che la definisce \"Il manifesto del Festival di Sanremo\". Nella serata dei duetti, ripropone il brano con Nate James, e tale versione viene pubblicata anche nella nuova edizione del singolo \"Musica\" a maggio e nell'album \"Kingdom Falls\" dell'artista britannico.\nIl 9 marzo 2007 esce l'omonimo album \"Musica\", il quarto italiano di Paolo, dal quale verranno estratti anche il singolo estivo \"Ti amo ti odio\" e il successivo \"Ho bisogno d'amore\".\nIl 21 aprile parte il \"Musica Tour\", da Biasca, in Svizzera, del quale, durante tutta l'estate, realizza moltissime date in Italia. Durante il tour Paolo \u00e8 accompagnato da una band di quattro musicisti costituita da: Simone Bertolotti alle tastiere, Andrea Polidori alla batteria, Marco Mariniello al basso e Michele Quaini alle chitarre, e da quattro ballerini (l'impiego dei quali, dal 2003, caratterizza le sue esibizioni dal vivo): Roberto Archetti, Tiziana Vitto, Sara Merico e Mauro Marchese.\nA fine anno viene annunciata la sua partecipazione all'Eurovision Song Contest 2008 in rappresentanza del suo paese natale, la Svizzera, con la canzone \"Era stupendo\" (arriver\u00e0 in semifinale); la canzone, dovendo essere inedita solo nel momento della selezione ma non in quello della partecipazione all'evento, viene presentata in anteprima agli Swiss Awards.\nIl 30 novembre pubblica il suo primo DVD e cd dal vivo, \"Live Musica Tour\", registrato durante il concerto di Biasca.\nSanremo con \"Grande\", l'album \"Corro via\" e l'Eurofestival a Belgrado con \"Era stupendo\".\nNel 2008 partecipa al Festival di Sanremo con la canzone \"Grande\", scritta in collaborazione con il cantautore Gatto Panceri (nella terza serata del Festival la canter\u00e0 con Tony Hadley degli Spandau Ballet), classificandosi per la seconda volta alla posizione numero 6.\nIl 14 marzo dello stesso anno, due settimane dopo la fine del Festival, esce il suo quinto album in italiano \"Corro via\". Undici tracce dell'album (sulle dodici totali) sono state scritte, come il brano sanremese \"Grande\", insieme con Gatto Panceri.\nA giugno, un mese dopo la partecipazione alla semifinale dell'Eurofestival a Belgrado, esce il singolo \"Era stupendo\" e viene cantato da Paolo durante i TRL Awards 2008 svoltisi in Piazza del Plebiscito a Napoli.\nLa partecipazione all'Eurovision Song Contest permette a Meneguzzi e al suo brano, per la prima volta nella carriera, di avere visibilit\u00e0 e grande successo anche nel resto d'Europa.\nIl 6 giugno da Rende (Cosenza), parte il Corro via Tour, che riscuoter\u00e0 un discreto successo in Italia, nel quale Paolo \u00e8 accompagnato dalla stessa band che suonava con lui durante il Musica Tour, ma questa volta senza ballerini.\nDebutto statunitense e ritorno in Sud America.\nIl 29 luglio 2008 viene pubblicata in America \"M\u00fasica\", raccolta che contiene il meglio della produzione degli ultimi anni dell'artista cantata in lingua spagnola (contiene, infatti, le versioni spagnole di brani tratti da \"Lei \u00e8\" e \"Musica\"). L'album, supportato dall'etichetta \"RM Entertainment\" di Ricky Martin e Bruno Del Granado, \u00e8 anticipato dal singolo \"T\u00fa eres m\u00fasica\" (versione in spagnolo del successo \"Musica\") e, grazie alla collaborazione con l'artista portoricano, \u00e8 il primo album della carriera di Meneguzzi ad essere pubblicato anche negli Stati Uniti.\nNello stesso periodo, intervallando il \"Corro via Tour\" italiano, Paolo realizza dei concerti anche a Toronto (Canada) nell'ambito del \"Chin International Picnic\", accompagnato dai suoi ballerini.\nIl grande successo riscosso da \"T\u00fa eres m\u00fasica\" porta Meneguzzi a registrarne anche una versione cantata per met\u00e0 in lingua inglese, ispirata a quella incisa nel 2007 con Nate James: \"You are the music (T\u00fa eres m\u00fasica)\" e presente anche nella versione digitale dell'album \"M\u00fasica\".\nL'11 settembre esce il singolo italiano \"Vai via\", il terzo estratto dall'album \"Corro via\", ma non supportato da alcun videoclip musicale.\nIl 20 febbraio 2009 esce il cd \"L'Opportunit\u00e0\", che segue la partecipazione di Pupo, Paolo Belli e Youssou N'Dour al Festival di Sanremo di quell'anno, in cui i tre artisti interpretano, accompagnanti da membri della Nazionale italiana cantanti (di cui Meneguzzi fa parte), alcuni dei pi\u00f9 celebri brani della musica italiana.\nIl 26 febbraio ritorna al Festival di Vi\u00f1a del Mar in Cile come Presidente della Giuria Internazionale, e si esibisce cantando dopo artisti come Santana e Simply Red.\n\"Miami\" e la svolta elettropop.\nA partire da marzo 2010, Paolo mette due webcam nel suo studio di registrazione per rendere pi\u00f9 partecipi i suoi fan durante l'incisione del nuovo cd composto negli Stati Uniti. Inoltre il suo sito ufficiale diventa una community nella quale i fan possono incontrarsi e condividere foto, video, pensieri e notizie.\nDal 30 aprile \u00e8 in rotazione radiofonica e in digital download il singolo \"Imprevedibile\".\nIl 30 maggio, due giorni prima dell'uscita del nuovo album, parte da Lariano (Roma) il \"Miami Tour\", che si protrae per tutta l'estate portando Meneguzzi ad esibirsi in concerto in tutta Italia accompagnato dal collaboratore e coautore di molti dei suoi brani Renato Droghetti alle tastiere, con Nicola Cipriani alle chitarre, Andy Eynaud alla batteria e i ballerini Tiziana Vitto, Sara Merico e Mauro Marchese.\nIl 1\u00ba giugno esce l'album \"Miami\", il primo autoprodotto dall'artista (a nome di \"PM Productions\") e distribuito da Sony Music, interamente improntato sullo stile di \"Imprevedibile\".\nNello stesso anno viene pubblicato in Svizzera \"Stella Bianconera\", nuovo inno dell'Hockey Club Lugano, composto ed eseguito dallo stesso Meneguzzi e Leo Leoni, chitarrista del gruppo Gotthard, per celebrare i 70 anni del club.\nA partire dal 26 dicembre viene trasmesso dalle radio il secondo singolo estratto da \"Miami\", \"Se per te\", un brano sulla scia stilistica di \"Imprevedibile\".\n\"S\u00ec o no? Questo \u00e8 il problema\" e \"Best of: sei amore\".\nSempre a dicembre, Meneguzzi annuncia l'uscita del suo primo libro, un misto fra autobiografia e romanzo, scritto con la collaborazione di Mattia Bertoldi e intitolato \"S\u00ec o No? Questo \u00e8 il problema\". Il libro, pensato come regalo per i fan a quindici anni dall'inizio della carriera di Paolo con la partecipazione al Festival di Vi\u00f1a del Mar, esce il 10 dicembre in Svizzera (con Fontana Edizioni) e nel 2011, a maggio - inizialmente era stato previsto per febbraio -, in Italia (con Aliberti Editore).\nDal 6 maggio \u00e8 disponibile in Italia per il download digitale il singolo \"Sei amore\" (in airplay radiofonico in Svizzera gi\u00e0 dalla fine di aprile), scritto in collaborazione con il cantautore rock Simone Tomassini, che anticipa l'uscita della prima raccolta di Meneguzzi pubblicata il 24 aprile e intitolata, appunto, '. Questo disco contiene i suoi pi\u00f9 grandi successi (tra cui \"Aria' Ario, per la prima volta pubblicata in Europa) e 2 brani inediti, anche questa concepita per celebrare i 15 anni di carriera dell'artista.\nIl 23 aprile parte dal Palaghiaccio di Biasca il \"Sei amore Best of Tour\", che durante l'estate tocca tutta l'Italia. Durante il concerto vengono presentati i due inediti della raccolta, \"Sei amore\" e \"Love\". In questo tour Meneguzzi \u00e8 accompagnato da Renato Droghetti alle tastiere, Nicola Cipriani alle chitarre e Max Avesani alla batteria, con Mauro Marchese in veste di ballerino e coreografo ed Eugenia Goria e Maddalena Malizia (concorrente della nona edizione talent show \"Amici di Maria De Filippi\") nei ruoli di corsite e ballerine.\nDurante l'estate decide anche di tornare alla sua passione giovanile di DJ e, con la prestigiosa agenzia \"Sold Out Management\", realizza una serie di \"DJ set\" accompagnato dai ballerini Mauro Marchese e Maddalena Malizia nelle pi\u00f9 importanti discoteche italiane e ticinesi, attivit\u00e0 che proseguir\u00e0 sporadicamente anche durante l'anno successivo. Inoltre, a gennaio 2012, scrive e produce per Magdalena (nome d'arte di Maddalena Malizia) il brano dance \"Sex Game\".\n\"Mi misi\u00f3n\" per l'America e \"Fragile\" per l'Italia.\nIl 14 giugno negli Stati Uniti e in America latina viene pubblicato il singolo \"Mi misi\u00f3n\" (versione in spagnolo del brano \"La mia missione\" contenuto nell'album\" Miami\"), che anticipa l'omonimo album in uscita per il mercato americano. Il 5 agosto viene pubblicato dal canale Vevo di Meneguzzi su YouTube il videoclip del brano (del quale era stata girata anche una versione per il brano italiano, mai pubblicata).\nL'8 novembre esce l'album benefico \"Acqua di Natale\" di Enzo Iacchetti, che vede la partecipazione di artisti come Mina, Claudio Baglioni, Lucio Dalla, Roberto Vecchioni, Enrico Ruggeri, Maria De Filippi, Giobbe Covatta e lo stesso Meneguzzi, che interpreta, insieme con Iacchetti, L'Aura, Silvia Olari e i Madback, il brano \"Vorrei qualcosa in pi\u00f9\".\nDurante tutto l'inverno Meneguzzi lavora al nuovo album per il mercato italiano e il 15 aprile 2012 parte da Sternatia (Lecce) il \"Fragile Tour 2012\", con gli stessi musicisti e ballerini del \"Best of Tour\". La tourn\u00e9e sarebbe dovuta essere supportata dall'uscita del singolo \"Fragile\" e dell'omonimo album, le cui pubblicazioni sono state per\u00f2 improvvisamente rimandate a dopo l'estate, rendendo cos\u00ec di fatto il tour estivo una continuazione di quello dell'anno precedente. La tourn\u00e9e fa tappa anche a Sharm el-Sheikh, in Egitto.\nL'album \"Mi misi\u00f3n\", dopo alcuni ritardi, viene pubblicato in America il 1\u00ba maggio 2012 con la produzione esecutiva di Meneguzzi (per \"PM Production\") e Massimo Scolari, il management di Bruno Del Granado per l'etichetta di Ricky Martin \"RM Entertainment Group\" e la distribuzione di Sony Music Latin.\nIl 31 agosto, in un doppio evento speciale che vede i Mod\u00e0 esibirsi in concerto dopo di lui, tiene un \"live acustico\" a Biasca, in Svizzera, nel quale rende anche omaggio a Lucio Dalla, scomparso pochi mesi prima, interpretando la sua \"Caruso\".\nIl 21 settembre esce in Italia, Svizzera e Francia il singolo \"Fragile\", scritto con Tony Maiello, il cui videoclip era stato presentato in anteprima il giorno precedente sul sito di TGcom24. Meneguzzi presenta il brano anche il 28 ottobre allo Stadio Artemio Franchi di Firenze, cantandolo per l'associazione umanitaria Save the Children durante l'intervallo della partita di calcio Fiorentina-Lazio.\nNei mesi di novembre e dicembre 2012, intraprende il tour \"Paolo Meneguzzi In Live\", sponsorizzato da \"Casin\u00f2 Lugano\", che lo vede esibirsi per dieci date in dimensione acustica con la sua band (Renato Droghetti alle tastiere, Nicola Cipriani alle chitarre, Max Avesani alle percussioni ed Eugenia Goria ai cori) nei centri commerciali pi\u00f9 grandi della Lombardia. Durante i concerti Meneguzzi propone, oltre al singolo \"Fragile\", versioni rivisitate dei suoi pi\u00f9 grandi successi e di brani dei suoi album mai pubblicati come singoli, cover di canzoni di altri artisti (\"Come mai\" degli 883 e \"Questo piccolo grande amore\" di Claudio Baglioni) e gli inediti \"Balla l'oca\" (brano ironico che avrebbe dovuto essere pubblicato come singolo estivo per accompagnare l'uscita dell'album \"Fragile\" nel 2013) e \"Delirio\".\n\"La vita cos'\u00e8\" e l'album \"Zero\".\nNel periodo successivo, che porta a un ulteriore rinvio dell'uscita del nuovo album, Meneguzzi scrive con Renato Droghetti una nuova canzone che decide di pubblicare come singolo per l'estate al posto della prevista \"Balla l'oca\", ovvero \"La vita cos'\u00e8\".\nIl brano, che vanta le collaborazioni di Matt Howe (gi\u00e0 tecnico di Elton John, Michael Jackson e dello stesso Meneguzzi) e Max Marcolini (chitarrista, arrangiatore e braccio destro di Zucchero Fornaciari), viene pubblicato in digital download il 19 aprile. Il 2 maggio viene presentato sul sito di TGcom24 il videoclip del brano.\nIl 24 aprile parte da Morino (AQ) \"La vita cos'\u00e8 Tour\", in cui Paolo propone, accompagnato dalla band delle tourn\u00e9e precedenti e da Mauro Marchese ed Eugenia Goria in veste di ballerini e coristi, i suoi successi, brani del nuovo album gi\u00e0 cantati in occasioni precedenti e canzoni meno famose del suo repertorio.\nNell'album intitolato \"Zero\", uscito il 30 settembre 2013.\nIl 2014 per Paolo Meneguzzi si apre con una mini tourn\u00e9e e un ritorno in Cile con visita a Vi\u00f1a del Mar, per poi proseguire con un Fantastico Zero Tour nell'estate italiana e un finale di anno con un nuovo tour in Sud America e un singolo (\"Rosa sin espinas\") nelle radio sudamericane registrato in duetto con Marcos Llunas, scrittore e interprete di vari brani noti nell'ambito romantico latino.\nIl 15 giugno 2016 \u00e8 uscito il singolo \"Sogno d'estate\", disponibile in tre versioni (nato in spagnolo, tradotto in italiano e in un mix di spagnolo e italiano).\nNel 2018 collabora con il rapper ticinese Maxi B alla realizzazione di un nuovo singolo intitolato \"Lunapark\" e insieme al cantante Simone Tomassini alla realizzazione del singolo \"Estate Rock &amp; Roll\".\nNel 2019 pubblica il singolo \"Supersonica\". Nel 2020 \u00e8 la volta di un altro singolo, \"Il coraggio\".\nControversie e critiche.\nNel 2010 Paolo Meneguzzi \u00e8 stato criticato da alcuni siti gay per la frase: \u00abLa scelta sessuale poco conta\u00bb.\nSempre nel 2010 \u00e8 stato riscontrato dal programma televisivo \" Le Iene\" che la sua canzone \"Imprevedibile\" era molto simile a \"Womanizer\" di Britney Spears.\nNel 2015 ha dovuto rispondere alle accuse di aver condizionato le selezioni regionali dell'Eurovision Song Contest per la Svizzera, insieme all'altro giurato Simone Tomassini; entrambi avrebbero favorito due artisti."}
{"id": "277107", "revid": "125193691", "url": "https://it.wikipedia.org/wiki?curid=277107", "title": "Evoluzione del cavallo", "text": "L'evoluzione nella struttura dei denti, gli arti con numero di dita dispari, l'evidente mobilit\u00e0 del labbro superiore, e altre caratteristiche legano il cavallo alla linea evolutiva dei mammiferi con dita dispari e fornite di zoccolo: i Perissodattili. I tapiri e i rinoceronti rimasero adattati al loro stile di vita originario, conservando una corporatura adatta alla vita nelle foreste tropicali, ma la linea evolutiva del cavallo si adatt\u00f2 particolarmente alla vita nelle condizioni climatiche molto pi\u00f9 severe della steppa.\nUn solo zoccolo duro.\nI primi antenati del cavallo camminavano su pi\u00f9 dita allargate, un adattamento alla vita trascorsa sul suolo molle ed umido delle foreste primordiali. Man mano che il territorio diventava pi\u00f9 secco, cominciarono ad apparire le steppe, e con loro numerosi predatori delle terre asciutte. Questo a sua volta costrinse i progenitori del cavallo ad acquisire una maggiore velocit\u00e0 per sopravvivere. La capacit\u00e0 di correre pi\u00f9 velocemente fu acquisita con l'allungamento degli arti e con il sollevamento di alcune dita dal suolo, portando sempre pi\u00f9 peso sul pi\u00f9 lungo delle dita, il medio. Su suolo duro, usando un solo dito ed equipaggiato nell'ultimo passaggio evolutivo con uno zoccolo, il cavallo fu in grado di raggiungere velocit\u00e0 elevate.\nEvoluzione.\nL'evoluzione dei predecessori a dita dispari fino agli attuali cavalli a dito singolo \u00e8 documentata in Nordamerica, dove sono stati scoperti molti fossili ben conservati di questi animali. Gli zoologi hanno potuto ricostruire un quadro pi\u00f9 completo dell'evoluzione del cavallo rispetto a quello di qualsiasi altro animale.\nI primi equini.\nLa serie evolutiva del cavallo inizia nel basso Eocene, con una specie chiamata \"Sifrhippus\"; questa specie era davvero minuscola, e si suppone che alcuni esemplari adulti raggiungessero la taglia di un attuale gatto domestico. Un altro equide simile ma pi\u00f9 conosciuto \u00e8 \"Eohippus\", di poco pi\u00f9 recente. Questo \"cavallo\" era circa della grandezza di una volpe, e aveva varie caratteristiche che ricordano i suoi predecessori pi\u00f9 antichi: una testa relativamente corta, 44 denti con molari irregolari, smussati e robusti, una schiena elastica ed arcuata e l'articolazione del garretto ancora bassa sul piano del suolo. Le gambe erano relativamente lunghe, mostrando chiaramente l'inizio di un adattamento per ottenere una maggiore velocit\u00e0. Gli arti anteriori avevano cinque dita, solo quattro delle quali fornite di un piccolo zoccolo; il quinto dito era sollevato dal suolo. I posteriori avevano tre dita su cinque fornite di piccoli zoccoli, mentre il primo e il quinto dito non toccavano terra. Altri animali simili a questi \"cavalli\" primitivi, ma in realt\u00e0 posti su una differente linea evolutiva, furono il nordamericano \"Hyracotherium\" e l'europeo \"Propalaeotherium\".\nDurante l'Eocene, \"Eohippus\" e \"Sifrhippus\" si suddivisero in pi\u00f9 rami; si trattava di animali della grandezza di un piccolo cane (da 250 a 450 mm di altezza). Numerosi scheletri fossilizzati completi di questi animali sono stati trovati negli strati eocenici del Nord America, soprattutto nel bacino del Wind River in Wyoming, ma anche in Europa, con il genere \"Pliolophus\". I fossili dei discendenti di \"Propalaeotherium\", come \"Plagiolophus\" e \"Palaeotherium\", invece sono stati trovati solo in Europa; questa linea evolutiva non ha lasciato ulteriori discendenti.\n\"Orohippus\", il successore di \"Eohippus\", comparve nel medio Eocene; altri animali affini erano \"Protorohippus\" e i successivi \"Haplohippus\" ed \"Epihippus\". Questi animale erano ancora molto simili a \"Eohippus\"; di poco pi\u00f9 grandi, ma con corpo pi\u00f9 snello, testa allungata, anteriori pi\u00f9 snelli e posteriori pi\u00f9 lunghi, tutte caratteristiche di un buon saltatore. Le dita pi\u00f9 esterne di \"Eohippus\" non sono pi\u00f9 presenti in \"Orohippus\"; invece, su ogni anteriore ci sono quattro dita e su ogni posteriore tre dita, e il primo dei premolari era minuscolo.\nCambiamenti climatici.\nNelle prime fasi dell'Oligocene, l'ambiente nordamericano stava cambiando. A causa del clima caldo e secco, le foreste si stavano trasformando in pianure coperte di erba e di vari tipi di cespugli. In alcune aree. queste pianure erano coperte di sabbia; un tipo di paesaggio, quindi, che somigliava all'attuale prateria.\nL'inizio dell'Oligocene \u00e8 caratterizzato dalla presenza di \"Mesohippus\", che a quel tempo era uno dei mammiferi pi\u00f9 comuni nel Nord America. \"Mesohippus\" camminava su tre dita, sia negli anteriori che nei posteriori. Il terzo dito era pi\u00f9 forte degli altri, e quindi pi\u00f9 pesante. Il primo e il quinto dito erano ancora presenti, ma erano molto piccoli. A giudicare dai suoi lombi sottili, il \"Mesohippus\", che era alto circa 500\u00a0mm, era un animale veloce.\nFra la fine dell'Oligocene e l'inizio del Miocene, \"Mesohippus\" evolse in una specie conosciuta come \"Miohippus\". \"Miohippus\" aveva alcune parti del corpo pi\u00f9 grandi dei predecessori. La sua evoluzione si \u00e8 biforcata, con uno dei rami adattato alla vita nelle foreste primordiali, mentre l'altro rimaneva adattato alla vita nella prateria. La specie adatta alla vita nella foresta port\u00f2 alla nascita di \"Kalobatippus\", nella quale il secondo e il terzo dito si allungarono di nuovo per agevolare il movimento sul suolo morbido della foresta. \"Kalobatippus\" riusc\u00ec a spostarsi in Asia attraverso lo Stretto di Bering, e da l\u00e0 raggiunse l'Europa, dove diede origine a una forma nota come \"Anchitherium\". Si pensa che in Nordamerica \"Kalobatippus\" si sia evoluto in una specie nota coma \"Hypohippus\", che si estinse all'inizio del Pliocene.\nDa \"Miohippus\" rimasto nelle steppe sorse in Nord America \"Parahippus\". Questo piccolo \"cavallo\" aveva le dimensioni di un piccolo pony, con cranio allungato e una struttura facciale simile al cavallo attuale. Il terzo dito divent\u00f2 pi\u00f9 forte e pi\u00f9 grande, e portava quindi la gran parte del peso del corpo. I suoi quattro premolari sembravano i molari e il primo quasi scomparve. Gli incisivi di \"Parahippus\", come quelli dei suoi predecessori, avevano una corona come quelli umani; tuttavia, gli incisivi superiori avevano una traccia di una stretta doccia.\nEquini evoluti.\nA met\u00e0 del Miocene, apparve \"Merychippus\", che seguiva il \"Parahippus\". \"Merychippus\", \"rosicchiando\" piante erbacee sulla dura steppa, divent\u00f2 relativamente pi\u00f9 lungo. Aveva anche molari pi\u00f9 voluminosi dei predecessori. I posteriori, relativamente corti, avevano ancora le dita laterali fornite di piccoli zoccoli, nonostante che probabilmente toccassero il terreno solo durante la corsa. Dalle numerose variet\u00e0 di \"Merychippus\" evolsero tre nuovi tipi di equide: \"Hipparion\", \"Protohippus\" e \"Pliohippus\".\nPer quanto riguarda la taglia, il pi\u00f9 divergente dei tre era l\"Hipparion\". La maggiore differenza era nella struttura dello smalto dei denti. In confronto con gli altri equidi, il lato interno, o linguale, aveva un parapetto completamente isolato. Sulle sue gambe sottili, Hipparion aveva tre dita con piccoli zoccoli, ma quelle laterali non toccavano il suolo. Le specie americane di \"Hipparion\", conosciute anche sotto il nome di \"Neohipparion\", diedero origine poi a molti tipi di equidi che riuscirono a migrare in Asia e in Europa durante il Pliocene (gli \"Hipparion\" europei differivano dall\"Hipparion\" americano per la taglia minore); il pi\u00f9 noto giacimento di questi fossili \u00e8 nei dintorni di Atene. Lo scheletro completo e ben conservato di \"Hipparion\" nordamericano mostra un animale della taglia di un pony. Erano molto snelli, simili ad antilopi. Erano ben adattati alla vita nella prateria secca. Secondo le ricerche pi\u00f9 recenti, non si tratta di progenitori diretti del cavallo. A parte le differenze nella forma della testa, i cavalli, gli asini e le zebre attuali differiscono poco per la struttura dei denti e lo scheletro. Il ramo di \"Protohippus\", ritenuto la linea da cui discende direttamente il cavallo moderno, si estinse nel Pliocene. Sopravvisse invece il ramo costituito da \"Pliohippus\". Aveva ancora dita accessorie lunghe su entrambi i lati dello zoccolo, ma dall'esterno erano appena visibili come monconi callosi. Le gambe lunghe e snelle del \"Pliohippus\" ne fanno un veloce animale delle steppe. \"Pliohippus\" divenne \"Plesippus\" e poi \"Dinohippus\", e un'ulteriore evoluzione che gener\u00f2 il vero \"Equus\" avvenne durante il Pliocene superiore.\nMigrazione in Asia ed Europa.\n\u00c8 ancora incerto come questi cavalli abbiano potuto raggiungere l'Europa dalla loro sede di origine in Nord America.\nAlla fine del Pliocene, il clima nordamericano cominci\u00f2 a raffreddarsi in modo significativo. Gli animali furono costretti a migrare a sud. Una parte dei \"Plesippus\" sfugg\u00ec in Sud America, e gli altri attraversarono lo Stretto di Bering raggiungendo l'Asia e l'Europa. Una parte rimase anche nella zona pi\u00f9 meridionale del Nord America. Per cinque volte, una glaciazione si estese e si ritir\u00f2 in Nord America e in Europa. Naturalmente questo richiese vari millenni, e si stima che dall'Era glaciale (il Quaternario) ad oggi sia trascorso circa un milione di anni.\nLa specie pi\u00f9 antica di vero cavallo, chiamato \"Equus stenonis\", fu scoperto in Italia, e si ritiene originato dal \"Plesippus\" fra la fine del Terziario e l'inizio del Quaternario. \"Equus stenonis\" evolse rapidamente in due rami, uno pi\u00f9 leggero ed uno pi\u00f9 pesante. La forma originale di cavallo nordamericano recente \u00e8 chiamato \"Equus scotti\" e non era molto diverso dalla forma europea; tuttavia, alcuni tipi superavano in grandezza (\"Equus scotti\" var. \"giganteus\") il cavallo moderno.\nEstinzione in America.\nIn Sud America \"Plesippus\" si stava evolvendo in un animale chiamato \"Hippidion\". \"Hippidion\" aveva gambe relativamente corte, con un naso particolarmente lungo. Continu\u00f2 a vivere a lungo nelle pampa sudamericane, ma alla fine si estinse. Anche tutti gli altri cavalli nordamericani si estinsero, forse a causa di qualche malattia infettiva; tuttavia si sostiene che gli uomini possano averli cacciati fino all'estinzione, poich\u00e9 la comparsa dell'uomo in America \u00e8 avvenuta approssimativamente nello stesso periodo dell'estinzione della maggior parte degli altri grandi mammiferi americani. L'uomo in America \u00e8 presente da circa 15000 anni, ma in un sito dell'America centrale nasceva intorno al 1200 A.C. la civilt\u00e0 del popolo Anasazi che lasci\u00f2 delle pitture rupestri \u00c8 possibile, allora, che non fossero del tutto estinti o che per qualche motivo qualche viaggiatore per mare anticip\u00f2 gli spagnoli.\nI cavalli in Nord e Sud America in epoca storica.\nAlla fine del XV secolo, quando i primi europei raggiunsero l'America, non c'erano cavalli. I conquistatori importarono nelle Americhe i precursori di tutti i cavalli americani. I cavalli sfuggiti e il bestiame si inselvatichirono nelle praterie e formarono grandi branchi, per essere in seguito ricatturati e addomesticati.\nLa comparsa del vero \"Equus\".\nIl vero cavallo cammina solo sulla punta del terzo raggio, con il sostegno dei raggi laterali, come facevano i loro predecessori. Lo scheletro mostra un'evidente atrofia della porzione terminale dei metacarpi e dei metatarsi laterali, che persistono come strutture vestigiali, chiamate comunemente \"ossicini\". Sono i residui del secondo e del quarto raggio. Spesso si pensa che gli ossicini del cavallo moderno non abbiano alcuna funzione, ma in realt\u00e0 svolgono ancora un importante ruolo di supporto delle articolazioni carpali (il ginocchio degli anteriori) e tarsali (il garretto dei posteriori).\nL'occasionale nascita di puledri con tre raggi forniti di zoccolo \u00e8 conosciuta. Questo fenomeno \u00e8 noto come atavismo filogenetico, causato dall'arresto di sviluppo in una determinata fase dell'embriogenesi\nDurante la filogenesi, i denti del cavallo mostrarono modifiche significative. Il tipo originale di dente onnivoro, con molari corti e arrotondati, caratteristici dei primi elementi della linea evolutiva, si trasformarono progressivamente nei denti comunemente osservati negli erbivori. I molari si trasformarono in denti allungati (fino ai 10\u00a0cm), a sezione pressoch\u00e9 quadrata, con una superficie masticatoria piatta. Parallelamente alle trasformazione dei denti, il cavallo mostr\u00f2 anche un allungamento della parte facciale del cranio, accompagnata da uno spostamento all'indietro delle cavit\u00e0 orbitali. Inoltre, il collo relativamente corto degli antenati del cavallo si allung\u00f2, parallelamente all'allungamento delle gambe, a causa dell'adattamento a procurarsi il cibo brucando nelle praterie. Alla fine, il corpo crebbe in dimensioni, non solo per l'abbondanza di cibo, ma anche per l'aumento della sua variet\u00e0.\nStudi recenti di un gruppo di genetisti guidati da C. Vila indicano che la linea del cavallo si separ\u00f2 da quello dell'asino e della zebra da 2 a 4 milioni di anni fa. \"Equus ferus\", la specie progenitrice di \"Equus caballus\", comparve da 630.000 a 320.000 anni fa. \"Equus caballus\" fu ottenuto dall'allevamento selettivo prolungato di molte sottospecie di \"Equus ferus\" in Eurasia. I dettagli di questo processo sono un obiettivo corrente per le ricerche degli archeologi e dei genetisti."}
{"id": "277108", "revid": "171091", "url": "https://it.wikipedia.org/wiki?curid=277108", "title": "Valsavarenche", "text": "Valsavarenche (pronuncia fr. - \"Vassava\u00e8ntse\" in patois valdostano standard, \"Ouah\u00e8ntse\" nell'uso locale) \u00e8 un comune italiano sparso di 171 abitanti della Valle d'Aosta situato nell'omonima valle.\nOrigine del nome.\nIl toponimo latino \u00e8 \"Savarantia Vallis\". Il toponimo attuale, in lingua francese, deriva dal torrente Savara.\nIn epoca fascista, il toponimo fu italianizzato in \"Valsavara\", dal 1939 al 1946. Mantenne in seguito la grafia \"Valsavaranche\" dal 1946 al 1976, quando assunse la forma omofona attuale.\nGeografia fisica.\nIl territorio comunale raggiunge la massima altezza con la vetta del Gran Paradiso al confine con il territorio del comune di Cogne.\nClima.\nValsavarenche si trova in zona climatica F, con 4.544 gradi giorno. Il clima \u00e8 temperato-freddo, caratterizzato da inverni lunghi e rigidi, in cui la temperatura minima pu\u00f2 scendere anche sotto i -15\u00a0\u00b0C, ed estati fresche.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nIstituzioni, enti e associazioni.\nA Valsavarenche si trova la sede della Societ\u00e0 delle guide alpine del Gran Paradiso.\nEconomia.\nTurismo.\nLa Valsavarenche \u00e8 attraversata dall'Alta via n. 2 della Valle d'Aosta, pertanto sul territorio comunale il turismo \u00e8 soprattutto di tipo escursionistico. Sono presenti anche numerosi sentieri al di fuori dell'alta via.&lt;br&gt;\nIn questo senso \u00e8 importante sottolineare che l'intera Valsavarenche fa parte del parco nazionale del Gran Paradiso, di grande interesse faunistico, naturalistico e orografico.\nSul territorio comunale sono presenti i seguenti rifugi e bivacchi:\nAmministrazione.\nFa parte dell'Unit\u00e9 des Communes vald\u00f4taines Grand-Paradis.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano."}
{"id": "277115", "revid": "29834", "url": "https://it.wikipedia.org/wiki?curid=277115", "title": "Hq9plus", "text": ""}
{"id": "277117", "revid": "767487", "url": "https://it.wikipedia.org/wiki?curid=277117", "title": "Henry Hartsfield", "text": "Dati personali.\nHartsfield \u00e8 nato a Birmingham (Alabama) dove sua madre, la signora Norma Hartsfield, vive tutt'oggi. \u00c8 sposato con Judy Frances Massey nativa di Princeton in Carolina del Nord e padre di due figlie: Judy Lynn (nata il 29 maggio 1958) e Keely Warren (nata il 14 maggio 1959).\nEducazione.\nDopo aver frequentato la West End High School della sua citt\u00e0 natale, Birmingham in Alabama, nel 1954 consegu\u00ec il titolo di bachelor in fisica presso l'Universit\u00e0 di Auburn. Seguirono anni di lavoro nel campo della fisica collaborando con la Duke University e dell'astronautica collaborando con l'istituto di tecnologia dell'aeronautica militare, l'Air Force Institute of Technology della Wright-Patterson Air Force Base. Nel 1971 consegu\u00ec il titolo di \"master\" in scienza dell'ingegneria presso l'Universit\u00e0 del Tennessee.\nEsperienze.\nHartsfield ricevette il suo primo incarico passando attraverso il programma di addestramento di ufficiali di riserva (Reserve Officer Training Program -ROTC) dell'Universit\u00e0 di Auburn. Nel 1955 si arruol\u00f2 nell'aeronautica militare americana - U.S. Air Force - e tra i vari incarichi vi fu un impegno a Bitburg in Germania con lo squadrone di combattimento tattico numero 53 (Tactical Fighter Squadron). Concluse l'addestramento presso l'istituto per aspiranti piloti di collaudo dell'aeronautica, la U.S. Air Force Test Pilot School dell'Edwards Air Force Base in California. Prima che nel giugno del 1966 venisse scelto come uno dei cinque astronauti del secondo gruppo individuato dall'Air Force per il programma per il Manned Orbiting Laboratory (MOL), Hartsfield svolse il ruolo di istruttore di volo presso la predetta base militare. Tale programma venne sospeso e cancellato definitivamente nel 1969 e Hartsfield fu uno dei sette astronauti del programma che passarono alla NASA in quanto di et\u00e0 inferiore ai 35 anni - requisito indispensabile richiesto dalla NASA. \u00c8 interessante il fatto che il secondo gruppo pass\u00f2 in blocco alla NASA, mentre sia per il primo che per il terzo gruppo scelto, solo un pilota pot\u00e9 sperare in un successivo volo nello spazio.\nHa raggiunto un totale superiore alle 7.300 ore di volo, di cui 6.150 ore di volo sui seguenti tipi di aerei jet: North American F-86 Sabre, North American F-100 Super Sabre, Lockheed F-104 Starfighter, Republic F-105 Thunderchief, Convair F-106 Delta Dart, Lockheed T-33 Shooting Star e Northrop T-38 Talon.\nEsperienze alla NASA.\nHartsfield pass\u00f2 alla NASA nel settembre del 1969. Fece parte degli equipaggi di supporto per la missione dell'Apollo 16 nonch\u00e9 dell'equipaggio di supporto per tutte le missioni della stazione spaziale Skylab, cio\u00e8 le missioni Skylab 2, Skylab 3 e Skylab 4.\nNell'agosto del 1977 Hartsfield si conged\u00f2 dall'aeronautica militare dopo oltre 22 anni di servizio attivo, rimanendo comunque in carico alla NASA come collaboratore civile. Fece parte del gruppo incaricato dei primi voli di collaudo in orbita dello Shuttle e fu responsabile in particolare dello sviluppo dei sistemi di controllo della fase di rientro in atmosfera e delle attivit\u00e0 dipendenti da tale fase.\nHartsfield venne nominato pilota di riserva per le missioni STS-2 ed STS-3 il secondo e terzo test in orbita dello Space Shuttle Columbia. Ormai veterano di diverse missioni (pur essendo rimasto a terra), Hartsfield venne nominato pilota della missione STS-4 svoltasi nel 1982 e successivamente incaricato con il comando delle missioni STS-41-D nel 1984 ed STS-61-A nel 1985.\nLa missione STS-4, alla quale Hartsfield partecip\u00f2 quale pilota, fu il quarto ed ultimo collaudo di volo in orbita dello Shuttle Columbia. Venne lanciata dal Kennedy Space Center in Florida il 27 giugno 1982. L'equipaggio venne completato dal comandante Thomas K. Mattingly che gi\u00e0 precedentemente aveva volato nello spazio con l'Apollo 16. La missione ebbe una durata di sette giorni e l'obbiettivo primario fu l'ulteriore verifica delle capacit\u00e0 di ascesa e di rientro dello Shuttle, nonch\u00e9 della resistenza dei sistemi di bordo ed esterni dell'orbiter in situazioni di temperatura estreme. Vennero eseguiti pure dei collaudi della baia di carico dello Shuttle per futuri trasporti, obbiettivo per il quale tutto il programma era stato concepito. In aggiunta a quanto descritto, l'equipaggio dovette eseguire una serie di esperimenti scientifici, sia all'interno dell'abitacolo dell'orbiter, come pure nella baia di trasporto. Durante questi esperimenti venne attivato efficacemente per la prima volta il\ncontenitore \"Getaway Special\". La missione comp\u00ec 112 orbite terrestri prima di atterrare sulla pista dell'Edwards Air Force Base in California il 4 luglio 1982.\nSuccessivamente venne affidato a Hartsfield il comando della missione STS-41-D, lanciata dal Kennedy Space Center il 30 agosto 1984. Dell'equipaggio di questa missione fecero inoltre parte il pilota Mike Coats, gli specialisti di missione Judy Resnik, Steve Hawley e Mike Mullane, nonch\u00e9 lo specialista del carico di bordo Charlie Walker. Si tratt\u00f2 della prima missione eseguita con lo Space Shuttle Discovery. Durante la missione di sei giorni, venne attivato con successo l'esperimento con il pannello solare OAST-1, furono posizionati i tre satelliti artificiali SBS-D, SYNCOM IV-2 e TELSTAR 3-C nonch\u00e9 eseguiti diversi esperimenti di carattere scientifico. Pure la camera per la registrazione di immagini televisive IMAX, gi\u00e0 usata durante la missione precedente, venne utilizzata nel corso di questa missione. L'equipaggio venne soprannominato \"Icebusters\" (definizione in gergo per rompighiaccio) quando Hartsfield fu in grado di rimuovere con successo un blocco di ghiaccio che si era pericolosamente formato all'esterno dell'orbiter eseguendo una spavalda manovra con il \"Remote Manipulator System\", cio\u00e8 l'apposito \"braccio\" per spostare e posizionare i carichi di bordo. La missione comp\u00ec 96 orbite terrestri prima di atterrare il 5 settembre 1984 presso la Edwards Air Force Base.\nIl terzo volo nello spazio di Hartsfield fu la missione STS-61-A, nuovamente con l'incarico di comandante. La missione venne nominata \"Germania ovest D-1 Spacelab\" in quanto per la prima volta venne trasportato lo Spacelab europeo ed eseguita la missione dell'ESA, per l'appunto denominata \"D-1\". Pure i tre esperti del carico di bordo erano astronauti dell'ESA: due germanici ed uno olandese. Oltre al centro di controllo di Houston, che effettu\u00f2 esclusivamente la sorveglianza del volo, tutti gli esperimenti dello Spacelab vennero diretti e sorvegliati da un apposito centro di controllo dell'ESA, sito ad Oberpfaffenhofen in Germania. La missione venne lanciata dal Kennedy Space Center il 30 ottobre 1985. L'equipaggio era formato, oltre che da Hartsfield, dal pilota Steve Nagel, dagli specialisti di missione Jim Buchli, Guy Bluford e Bonnie Dunbar nonch\u00e9 dai citati esperti del carico di bordo tedeschi Reinhard Furrer e Ernst Messerschmid e dall'olandese Wubbo Ockels. La missione di sette giorni fu la prima con un equipaggio composto da otto membri nonch\u00e9 la prima che pure dal punto di vista scientifico fosse stata esclusivamente pianificata, programmata e controllata da personale esterno alla NASA. Vennero eseguiti oltre 75 esperimenti di carattere scientifico. Dopo 111 orbite terrestri, il 6 novembre 1985, la missione STS 61-A si concluse con l'atterraggio presso la Edwards Air Force Base in California.\nAl termine di questo volo, Hartsfield aveva raggiunto 483 ore di volo nello spazio.\nHartsfield assunse successivamente diversi incarichi direttivi all'interno dell'ufficio degli astronauti, nonch\u00e9 al quartier generale della NASA. Fu particolarmente coinvolto nello sviluppo e nello studio di operazioni per stazioni spaziali, sempre assumendo un importante ruolo nei vari direttivi di programma. Tra questi incarichi sicuramente spicca la posizione di coordinatore per l'equipaggiamento ed assetto individuale della Stazione Spaziale Internazionale (ISS) assunto nel 1993. In tale posizione gli vennero affidate ulteriori responsabilit\u00e0 e a tutt'oggi Hartsfield partecipa alla ricerca per futuri programmi ed attivit\u00e0 riferentesi all'esplorazione umana dello spazio.\nHartsfield \u00e8 pluridecorato di onorificenze nazionali ed internazionali sia nel campo militare che in campo civile.\nMuore nel 2014 e venne sepolto nel Cimitero nazionale di Arlington, Virginia."}
{"id": "277120", "revid": "1718925", "url": "https://it.wikipedia.org/wiki?curid=277120", "title": "KTM", "text": "La Kronreif und Trunkenpolz Mattighofen (KTM) \u00e8 un'azienda austriaca costruttrice di motocicli. Fu fondata nel 1934 dall'ingegnere Hans Trunkenpolz a Mattighofen.\nStoria.\nInizialmente nel 1934 la KTM era nata come un'officina per auto e motocicli gestita da Hans Trunkenpolz. Migliorando di anno in anno, anche con l'introduzione della produzione di bici, nel 1951 realizz\u00f2 il primo progetto di moto della sua storia, la \"R 100\", un motociclo leggero da 98\u00a0cm\u00b3. Due anni dopo un importante uomo d'affari, Ernst Kronreif, si offr\u00ec di amministrare l'azienda che ormai stava prendendo piede nel mercato motoristico austriaco. Da quel momento la fabbrica prese ufficialmente il nome \"KTM Motorfahrzeugbau AG\".\nLa prima grande vittoria arriv\u00f2 alla Sei Giorni del 1956, nella quale Egon Dornauer e Kurt Statzinger furono medaglia d'oro nella classe 125. A partire dal 1957 si iniziarono a produrre altri due modelli: la \"Trophy 125\" per le competizioni, e lo scooter \"Mirabell\". Intanto altri buoni risultati nelle competizioni fuoristrada arrivavano con il pilota Erwin Lechner, con i motori progettati dall'ingegnere austriaco Ludwig Apfelbeck.\nA causa della crisi la produzione di motocicli viene sospesa ma vengono introdotti lo scooter \"Ponny\" e la prima bicicletta a motore. L'azienda inizia a specializzarsi nel settore fuoristradistico e nel 1964 forma la prima squadra ufficiale. Inoltre diventa una multinazionale e lancia alcuni modelli per il mercato negli Stati Uniti d'America. A partire dal 1970 inizia a produrre motori in proprio. Nello stesso anno Manfred Klerr conquista il campionato di motocross austriaco. All'alba del 1974 la fabbrica offre una gamma di 42 diversi modelli, tra motocicli da motocross, enduro e scooter. Inoltre il russo Gennadij Moiseev raggiunge il primo posto al mondiale di cross 250\u00a0cm\u00b3. Il mercato principale si sposta in Italia, e l'importatore italiano crea il Team Farioli per seguire l'attivit\u00e0 sportiva.\nLa nuova tecnologia del radiatore raffreddato a liquido viene integrata sui veicoli, con i primi 125\u00a0cm\u00b3. \u00c8 il 1981 quando pi\u00f9 di tre quarti dei veicoli prodotti viene esportato. Il continuo sviluppo delle moto porta la KTM ad essere la prima a fornire mezzi con freni a disco anteriori e posteriori. Nel 1987 un ulteriore passo avanti porta l'azienda a produrre motori a quattro tempi, tuttavia viene interrotta la produzione di ciclomotori e scooter.\nA partire dal 1986 l'azienda inizi\u00f2 a trovarsi in difficolt\u00e0 finanziarie, aggravate da problemi di consegna agli importatori e a problemi tecnici sui mezzi da competizione. La situazione miglior\u00f2 nel biennio 1987-88, con la trasformazione in societ\u00e0 per azioni, ma peggior\u00f2 nuovamente dal 1990; dall'anno precedente la famiglia Trunkenpolz aveva ceduto la propriet\u00e0 alla \"GIT Trust Holding\" dell'ex politico austriaco Josef Taus. La nuova propriet\u00e0 punt\u00f2 tutto sul settore biciclette, trascurando le moto, con risultati disastrosi: nel 1991 furono registrate perdite per 25 milioni di scellini austriaci, tanto da spingere la GIT Trust Holding a chiedere la liquidazione della societ\u00e0 nel dicembre di quello stesso anno. L'anno successivo l'azienda fu salvata procedendo alla suddivisione della stessa in tre societ\u00e0 distinte:\nLa propriet\u00e0 del ramo moto fu assunta da professionisti del settore, ex soci e collaboratori KTM, che procedettero al rilancio dell'azienda rivoluzionando la gamma creando il concetto di \"Hard Enduro\", ovvero modelli a quattro tempi da competizione destinati ai piloti privati. Primo frutto della nuova KTM \u00e8 la rinnovata \"LC4\" (1993).\nNonostante la crisi la KTM ha continuato ad ottenere vittorie. Grazie anche all'organizzazione di importanti eventi motoristici insieme alla Red Bull torna attiva e nel 1995 acquista il gruppo Husaberg.\nLa SX-F 450 \u00e8 stata la prima moto da cross a montare l'avviamento elettrico eliminando la pedivella per l'avviamento manuale. \u00c8 fornita di due tipi di batteria per l'avviamento elettrico: una pi\u00f9 piccola per le competizioni e l'altra pi\u00f9 grande. Questa accensione permette di accendere tempestivamente la moto anche dopo varie cadute grazie all'avviamento a caldo mentre gli avversari pedalano accendendo la moto con pi\u00f9 difficolt\u00e0 e di conseguenza perdendo pi\u00f9 tempo.\nNegli anni 2006-2007 KTM ha sviluppato un nuovo progetto nell'ambito automobilistico presentando in anteprima al Salone di Ginevra del 2007 la KTM X-Bow.\nGli alti costi di sviluppo della X-Bow uniti ad altri investimenti sbagliati hanno messo la KTM in grave crisi nel biennio 2008-2009, ed il fantasma di un nuovo fallimento aleggiava sulla compagnia, che si \u00e8 vista costretta a cercare un socio industriale forte.\nIl supporto \u00e8 infine arrivato da parte di Bajaj, societ\u00e0 Indiana costruttrice di Motocicli che \u00e8 arrivata a possedere il 49% delle azioni KTM.\nAttualmente il 50% circa delle parti dei motocicli prodotti a Mattighofen \u00e8 sviluppato ed industrializzato in India dalla Bajaj, grazie al solido \"Know-How\" tecnologico della stessa.\nImpegni agonistici.\nMotomondiale.\nClasse 125.\nNel motomondiale \u00e8 stata presente nella classe 125 dal 2003 fino alla sua abolizione nel 2011, ottenendo come miglior risultato il titolo costruttori nel 2005, con i piloti Mika Kallio, G\u00e1bor Talm\u00e1csi e Juli\u00e1n Sim\u00f3n. Nel Motomondiale 2006 ha partecipato alla classe 125 con il modello 125 FFR condotto dal finlandese Mika Kallio e dallo spagnolo Juli\u00e1n Sim\u00f3n, entrambi riconfermati.\nClasse 250.\nNella classe 250 esordisce nel GP d'Inghilterra 2005 con Anthony West (2\u00ba posto e record sul giro in gara all'esordio), nel 2006 ha partecipato con il giapponese Hiroshi Aoyama (che ha dato la prima vittoria nella classe), e con il sammarinese due volte campione del mondo Manuel Poggiali. Continua a partecipare anche in questa categoria vincendo delle gare ma senza mai vincere un titolo fino alla stagione 2009.\nMoto3.\nKTM ritorna ufficialmente nel Motomondiale 2011 per correre l'ultimo anno della Classe 125 con un team nato dalla collaborazione tra la Caretta Technology e il Forward Racing, prima di passare, nel Motomondiale 2012 nella nuova classe Moto3 sia con una propria moto, la KTM M32, ma anche come fornitore del motore alla Kalex (con la moto che prende la denominazione di Kalex KTM). Con la nuova moto ottiene subito il doppio titolo Piloti e Costruttori nella categoria nascente con il pilota tedesco Sandro Cortese, che stacca di oltre 100 punti il secondo classificato. La stagione del Motomondiale 2013 \u00e8 ancora migliore per la casa Austriaca che rivince il doppio mondiale Moto 3 con la nuova KTM RC 250 GP aggiudicandosi 17 gare su 17; il titolo piloti viene vinto da Maverick Vi\u00f1ales. La Stagione 2014 del motomondiale nella moto 3 vede la KTM rivincere (per il terzo anno consecutivo) il titolo costruttori, conquistato, nonostante l'arrivo a pari punti con la Honda, in virt\u00f9 del maggior numero di vittorie nei singoli gran premi (10 per la moto austriaca e 8 per la Honda).\nDopo un 2015 avaro di successi, nel 2016 la casa austriaca torna a vincere un titolo nella classe Moto 3 con il sudafricano Brad Binder che vince il campionato con quattro gare d'anticipo sulla fine della stagione. Al termine della stagione, si aggiudica anche il titolo costruttori di categoria. Nel 2017 KTM giunge seconda nella classifica di categoria, andando a cogliere l'unico successo stagionale al Mugello con il pilota italiano Andrea Migno in forza allo SKY Racing Team VR46. Nel 2018 la RC 250 GP risulta essere pi\u00f9 competitiva della stagione precedente, permettendo all'italiano Marco Bezzecchi di competere per il titolo lungo tutta la stagione, andando a cogliere tre successi. Nel 2019 KTM lotta per il titolo piloti con Ar\u00f3n Canet dello Sterilgarda Max Racing Team, chiudendo la stagione con cinque successi nei singoli Gran Premi. Nel 2020, dopo aver conquistato otto delle quindici gare in calendario, vince il titolo piloti con Albert Arenas. Nel 2021 conquista il titolo costruttori e il titolo piloti con Pedro Acosta.\nMoto2.\nNel 2016 viene dato l'annuncio del prossimo esordio in Moto2 per KTM, andando a costruire un prototipo attorno al motore, unico per tutti i costruttori, dello storico rivale Honda. La KTM Moto2, nome scelto per il prototipo della classe intermedia del motomondiale, si dimostra fin da subito molto competitiva, andando a cogliere il primo podio di categoria in Argentina, alla seconda gara dal debutto assoluto in pista. Nella stagione 2017 le moto austriache sono affidate al solo team Ajo Motorsport, storico collaboratore, che opta per due piloti che avevano gi\u00e0 corso a lungo con KTM in Moto3: il portoghese Miguel Oliveira e il sudafricano Brad Binder. Le prestazioni crescono costantemente durante l'anno, arrivando a vincere le ultime tre gare in calendario, con entrambi i piloti a festeggiare sul podio. Nel 2018, oltre alla confermata collaborazione con Ajo, vengono messe in pista altre tre motociclette, destinate ai Team Swiss Innovative Investors e Kiefer Racing. Oliveira rimane in lizza per il titolo fino alla penultima gara stagionale, mentre Binder chiude la stagione al terzo posto, vincendo tre Gran Premi. Al termine della stagione il Team Ajo si aggiudica la prima edizione della classifica a squadre della Moto2. Nel 2019 la classe Moto2 cambia fornitore di motori. Il nuovo propulsore \u00e8 un tre cilindri in linea di 765 centimetri cubici di marca Triumph. KTM, dopo un inizio difficoltoso, migliora le proprie prestazioni ottenendo cinque successi con Brad Binder, il primo dei quali in occasione del Gran Premio d'Austria, all'indomani dell'annuncio ufficiale del ritiro dalla categoria.\nMotoGP.\nKTM fa il suo esordio in MotoGP in occasione della Gara conclusiva della stagione 2016 a Valencia. A portare in pista la nuova RC16 \u00e8 il collaudatore finlandese Mika Kallio. La gara si conclude con un ritiro. Nel 2017 KTM disputa l'intera stagione in MotoGP attraverso il team ufficiale KTM Factory Racing. Due moto sono affidate ai piloti ufficiali Pol Espargar\u00f3 e Bradley Smith inoltre, il collaudatore Kallio disputa qualche gara come wild card. la stagione si chiude al quinto posto tra i costruttori con sessantanove punti ottenuti, davanti ad Aprilia. Nel 2018 KTM si schiera con gli stessi piloti della stagione precedente ed ancora con Kallio a disputare delle gare come wild card. Espargar\u00f3, costretto a saltare alcune gare per infortunio, conquista il primo podio di categoria terminando al terzo posto la gara conclusiva della stagione a Valencia. La stagione si conclude nuovamente al quinto posto tra i costruttori. Nel 2019 vengono messe in pista quattro moto\u02d0 con il team Red Bull KTM Tech3 oltre alle due ufficiali concludendo al quinto posto tra i costruttori con 111 punti ottenuti. Nel 2020 arrivano i primi successi\u02d0\nin occasione del Gran Premio Repubblica Ceca con Brad Binder, e successivamente in Stiria e Portogallo con Miguel Oliveira. La stagione si chiude al quarto posto tra i costruttori. Nel 2021 arrivano altri due successi, conquistati dai piloti del team ufficiale Binder e Oliveira chiudendo al quinto posto tra i costruttori.\nDerivate dalla Serie.\nMondiale Supersport 300.\nIn questa categoria KTM fa il suo esordio nella gara finale della stagione 2017 mettendo in pista due RC390R affidate ai piloti del Team Runner Bike Omar Bonoli e Jan-Ole J\u00e4hnig. I risultato ottenuti da entrambi non vengono omologati. Nel 2018 undici piloti, tra titolari sostitutivi e wild card utilizzano la RC390R. La stagione si apre con due vittorie nei primi due Gran Premi. Alcune modifiche in corso d'opera al regolamento ne limitano le prestazioni nel prosieguo della stagione. Al termine dell'ultima gara, KTM \u00e8 terza in classifica costruttori con 110 punti ottenuti. Conferma il terzo posto anche nel 2019 ottenendo un podio ad Assen ed una Pole position a Jerez. Nel 2020, partecipando solo ad alcune gare, KTM chiude al terzo posto tra i costruttori conquistando qualche punto. Nel 2021 prende parte all'intera stagione fornendo la RC390R a tre piloti wild card ed al titolare Victor Steeman che conquista due pole position e la vittoria in gara 1 a Most. La stagione si chiude al terzo posto tra i costruttori con 80 punti.\nSuperstock 1000 FIM Cup.\nKTM fa il suo esordio in questa categoria nella stagione 2008. La moto messa in gioco \u00e8 la 1190 RC8 R, una bicilindrica con architettura a V di 75 gradi con la struttura del telaio in traliccio di tubi. Durante questa prima stagione la casa austriaca fornisce la motocicletta al team italiano VB Squadra Corse con Lorenzo Baroni come pilota e il team austriaco KTM Maehr Superstock che corre con Ren\u00e9 M\u00e4hr e Pauli Pekkanen. In occasione del Gran Premio di Gran Bretagna ottiene i primi punti col tredicesimo posto di M\u00e4hr. Chiude la prima stagione in Superstock 1000 al sesto posto in classifica costruttori. Nel 2009 KTM fornisce le proprie motociclette in esclusiva al team Go Eleven - PMS che si schiera con lo spagnolo Pere Tutusaus e l'italiano Denis Sacchetti. Le prestazioni non sono in linea con quelle della stagione precedente tanto che, al termine della stagione, KTM non ottiene punti validi per la classifica costruttori. Nel 2010 continua la collaborazione con Go Eleven. Al confermato Tutusanus viene affiancato Nico Vivarelli. Nel corso della stagione correranno, in qualit\u00e0 di wild card altri tre piloti: Kyle Smith, Marco Rosini e Denis Sacchetti. Con il settimo posto ottenuto da Tutusanus in occasione del Gran Premio di Spagna a Valencia si registra la miglior prestazione assoluta in Stock 1000. La stagione si conclude con il settimo posto in classifica costruttori, con trentanove punti ottenuti, davanti ad Aprilia.\nEuropean Junior Cup.\nLa European Junior Cup, manifestazione progettata per i giovani desiderosi di cimentarsi nel mondo delle derivate dalla serie, ha visto KTM svolgere il ruolo di fornitore unico delle moto nella stagione 2012. Il mezzo utilizzato fu la KTM Duke 690 con cui l'austriaco Lukas Wimmer si aggiudic\u00f2 la seconda edizione di questo campionato.\nCompetizioni su sterrato.\nLa casa \u00e8 impegnata con team ufficiali nei Campionati Mondiali di Motocross, Enduro, Motorally e supporta team semi-ufficiali nel Campionato Mondiale Supermoto. Nel 2007 KTM ha partecipato con team ufficiali ai mondiali di cross MX1 sotto l'egida del nuovo direttore sportivo Stefan Everts con David Philippaerts e Jonathan Barragan, MX2 con il \"Rookie of the Year 2006\" Tommy Searle e Tyla Rattray\ned MX3 con Sven Breugelmans.\nHa partecipato inoltre ai mondiali di Enduro in tutte le classi (E1, E2 ed E3) avendo vinto tutti e 3 i titoli nel 2006.\nPalmar\u00e8s Rally Dakar.\nAl Rally Dakar, la casa austriaca si \u00e8 aggiudicata le ultime 18 edizioni (nel 2008 la corsa non fu disputata), ininterrottamente dal 2001.\nRisultati in gara.\nRisultati MotoGP.\n\"Il punteggio finale \u00e8 dato dalla somma dei punti ottenuti da piloti titolari e sostitutivi e la posizione finale si riferisce al team e non al costruttore.\""}
{"id": "277122", "revid": "122429672", "url": "https://it.wikipedia.org/wiki?curid=277122", "title": "Stadio Dossenina", "text": "Lo stadio Comunale Dossenina \u00e8 un impianto sportivo di Lodi; inaugurato nel 1920, prende il nome dall'omonima cascina che sorgeva nelle vicinanze. \u00c8 l'impianto interno del Fanfulla.\nStoria.\nAl termine del primo conflitto bellico il Fanfulla non riusc\u00ec a riprendere l'attivit\u00e0 calcistica, fino a quando, il 26 giugno 1920 la polisportiva non riusc\u00ec ad assimilare lo Sport Club Edera, nel quale erano confluiti molti ex giocatori bianconeri. \nIl campo Due Chiavi, precedente impianto di gioco del Fanfulla, era stato utilizzato durante la guerra come parco buoi e, successivamente, era stato trasformato in terreno edificabile. Il sodalizio lodigiano dovette pertanto rintracciare una superficie per realizzare un nuovo impianto. Con un impegno di spesa di 100.000 lire venne acquistato un appezzamento di terreno di 15.000 metri quadrati, lungo via Sant'Angelo (attuale viale Pavia), nei pressi della cascina Dossenina. \nVenne inaugurato il 3 ottobre 1920 con una partita amichevole tra Fanfulla e Crema. Il match venne sospeso sul risultato di 0 a 0 al 30' del primo tempo, a causa del maltempo. \nIl 20 settembre 1921 venne fondata la Societ\u00e0 Anonima Stadio Fanfulla, con capitale iniziale di 75.000 lire, che avrebbe provveduto a realizzare la tribuna in legno da 500 posti, lo chalet per il guardiano, una pista per l'atletica, una per lo skating e un campo da tennis. \nOspita sin dalla sua costruzione le gare casalinghe del Fanfulla."}
{"id": "277123", "revid": "1632387", "url": "https://it.wikipedia.org/wiki?curid=277123", "title": "Architecture in Helsinki", "text": "Gli Architecture in Helsinki sono un gruppo musicale di musica indie australiano, formatosi nel 2000.\nStile.\nLa loro musica si avvale di una vasta gamma di strumenti, dai pi\u00f9 rari come sintetizzatori analogici, campionatori e glockenspiel, fino agli strumenti classici come tromba, tuba, trombone, clarinetto e flauto dolce, e alle pi\u00f9 convenzionali chitarra, basso e batteria.\nStoria del gruppo.\nIl gruppo si forma a Melbourne dall'iniziativa di alcuni amici studenti di arte. Nel febbraio 2003 viene pubblicato il primo disco \"Fingers Crossed\", registrato tra il 2001 e il 2002 proprio a Melbourne e pubblicato dall'etichetta indipendente Trifekta. Sempre nel 2003 il gruppo si esibisce dal vivo con The Go-Betweens, Yo La Tengo, m\u00fam e Arab Strap. Collabora con diversi artisti di musica elettronica per l'EP \"Kindling\". Dal febbraio 2004 il gruppo intraprende un tour in Europa, Stati Uniti e Giappone e nell'aprile dello stesso anno il disco d'esordio viene pubblicato in Nord America attraverso la Bar/None Records.\nNell'aprile 2005 pubblicano il secondo album, \"In Case We Die\", che riceve tre nomination agli ARIA Awards e che viene prodotto dai The Carbohydrates.\nVerso la met\u00e0 del 2006 il gruppo annuncia una modifica della line-up e nell'ottobre dello stesso anno pubblica un album di remix dal titolo \"We Died, They Remixed\", a cui partecipano tra gli altri Hot Chip, New Buffalo e Safety Scissors.\nNel luglio 2007 viene diffuso il disco \"Places Like This\" (Polyvinyl Record Co.), registrato da Dave Sitek (TV on the Radio) a Brooklyn e a Sydney. Il primo singolo estratto dall'album \u00e8 \"Heart It Races\". Nell'agosto 2007 si esibiscono per la prima volta ad Helsinki, citt\u00e0 contenuta nel nome del gruppo.\nNel 2008 il gruppo produce e pubblica il singolo \"That Beep\".\nNell'aprile 2011 esce il quarto album intitolato \"Moment Bends\".\nNel marzo 2014 esce \"NOW + 4EVA\" (Casual Workout).\nTour.\nLa band \u00e8 stata protagonista di diversi tour, nazionali e internazionali; fra gli altri, negli Stati Uniti hanno suonato con i Death Cab for Cutie ed i Clap Your Hands Say Yeah e hanno aperto i concerti di David Byrne, The Polyphonic Spree, Yo La Tengo e Belle &amp; Sebastian."}
{"id": "277125", "revid": "47767", "url": "https://it.wikipedia.org/wiki?curid=277125", "title": "Sant'Anatolia (Borgorose)", "text": "Sant'Anatolia (o Santa Anatolia) \u00e8 una frazione di circa 380 abitanti del comune italiano di Borgorose (RI), nel Lazio.\nGeografia fisica.\nTerritorio.\nIl paese della valle del Salto \u00e8 situato nella regione storico-geografica laziale dell'alto Cicolano; sorge alle pendici del gruppo montuoso delle montagne della Duchessa a 753 La bocca di Teve, oltre il territorio del limitrofo borgo di Cart\u00f2re, segna il confine della regione Lazio con l'Abruzzo e il massiccio montuoso marsicano del Velino.\nStoria.\nSituata non distante dalla citt\u00e0 antica di Alba Fucens, colonia romana sorta in territorio equicolo, Sant'Anatolia \u00e8 stato un villaggio abitato fin dalle origini da contadini e pastori.\nIn questa localit\u00e0, secondo alcuni storici, sorgeva l\u2019antica citt\u00e0 di Thora, riportata da Dionigi di Alicarnasso, e nota per un oracolo di Marte nel quale vaticinava un picchio sacro. \nNel nucleo centrale di Sant'Anatolia si troverebbero dunque le tracce archeologiche della citt\u00e0 antica di Thora. \nNei pressi della chiesa di Sant'Anatolia si conservano circa venti metri di costruzioni in opera poligonale della terza maniera, databili al II secolo a.C. \nAltre murature in opera poligonale della seconda maniera, datate al III secolo a.C. sono note localmente come \"Ara della Turchetta\", una terrazza lunga circa 40 metri, con blocchi di calcare appena sbozzati. Queste tracce archeologice sono state messe in relazione al santuario di Marte riportato da Dionigi.\nIn epoca romana, durante il breve impero di Decio (249\u2013251 d.C.), \u00e8 riportato il martirio dei santi Anatolia e Audace \"in civitate Thora\". Il culto locale della santa ha poi mutato il nome del sito da Thora a Sant'Anatolia. Nella chiesa di Sant'Anatolia \u00e8 presente una cappellina altomedievale dell'VIII secolo che, secondo la tradizione, conserv\u00f2 le spoglie della santa fino al X secolo.\nNell'Alto Medioevo la citt\u00e0 di Thora lasci\u00f2 il nome al fondo agricolo noto come Massa Torana. Allo stesso periodo risale anche la prima citazione della chiesa come \"ecclesia Sanctae Anatholiae de Turano\". In un documento del 1153, quando il borgo risult\u00f2 incluso nella contea di Albe, risulta menzionata come \"plebem (pieve) Sanctae Anatoliae in Tore\". \nIn epoca contemporanea, nella seconda met\u00e0 dell'Ottocento, il territorio fu al centro delle vicende del brigantaggio postunitario, quando il capobanda Berardino Viola, insieme ad altri briganti del Cicolano e dei territori contermini della Marsica e dell'aquilano, fond\u00f2 nel 1862 la cosiddetta \"banda di Cart\u00f2re\" con base nella fitta boscaglia. La cattura dei briganti e la presa di Roma del 1870 decretarono la fine dello Stato Pontificio e anche del brigantaggio.\nIl 13 gennaio 1915 il terremoto della Marsica segn\u00f2 la fine del villaggio medievale di Sant'Anatolia, e per circa un ventennio i sopravvissuti vissero per lo pi\u00f9 in baracche poste nella convalle denominata \"(ac-)cantu 'u riu\" (rivo d'acqua che in passato andava ad ingrossare il corso del fiume Salto) finch\u00e9 in epoca fascista furono costruite nuove abitazioni asismiche. Le case antiche, ridotte a ruderi, vennero dichiarate inagibili, e per ricostruirle i proprietari furono costretti ad abbatterle o a ricorrere a ristrutturazioni poco fedeli alle architetture originali. Sono poche le abitazioni che si salvarono, ancora riconoscibili lungo la via principale che porta alla chiesa parrocchiale dedicata a san Nicola; altre si possono ammirare lungo la vecchia strada che da l\u00ec conduce nella localit\u00e0 localmente detta \"aju terrone\" (dov'era situato il palazzo allora appartenente alla famiglia Placidi) e nell'area indicata come \"Stalliscure\", laddove \u00e8 possibile ancora vedere i cantoni in pietra che facevano da sostegno a una delle porte di accesso al paese. Dopo la seconda guerra mondiale si diede inizio a un'ulteriore attivit\u00e0 edilizia di ricostruzione che origin\u00f2 nuove aree popolate come \"u quarticciolu\". L'emigrazione del secondo dopoguerra verso centri pi\u00f9 grandi come la vicina Avezzano, Rieti, capoluogo provinciale dal 1927, ma anche L'Aquila, Roma e in altre zone d'Italia e all'estero ha causato il parziale spopolamento del paese.\nMonumenti e luoghi d'interesse.\nSiti archeologici.\nNel territorio di Sant'Anatolia si trovano diverse aree d'interesse archeologico come Ara della Turchetta e valle Canturiu dove si trovano le tracce di mura in opera poligonale di insediamenti di epoca italica e romana che alcuni storici e studiosi hanno ricondotto all'antica citt\u00e0 di Thora. Nei pressi della contemporanea chiesa di San Nicola, dove era collocato il palazzo signorile dei Placidi distrutto a causa del terremoto del 1915, si trovano alcuni resti forse relativi al castello di epoca medievale. Altre emergenze archeologiche sono collocate nella localit\u00e0 detta Stalliscure, nell'area di Cart\u00f2re e a Pi\u00e9 di Castello a nord-ovest della bocca di Teve. Nel sito della distrutta chiesa rurale di Santa Maria del Colle, nei pressi del contemporaneo cimitero di Sant'Anatolia e Torano, furono rinvenuti un cippo, che molto probabilmente indicava il confine geografico dell'ager della colonia romana di Alba Fucens (CIL IX, 3930) contenente l'iscrizione \"Albensium fines\", e un'epigrafe con dedica agli d\u00e8i Mani sul sepolcro di Lucio Callio Restituto, membro della gens Claudia (CIL IX, 4120), entrambi donati al museo lapidario di Avezzano.\nAree naturali.\nNon distante dal paese si trovano il bosco di Cart\u00f2re, area d'interesse naturalistico inclusa unitamente ai pascoli d'alta quota della riserva regionale Montagne della Duchessa tra i siti di interesse comunitario del Lazio, le grotte di San Costanzo e di Sant'Anatolia e le convalli di Cart\u00f2re e di Fua, attraversate dal cammino dei Briganti. Sulle montagne della Duchessa \u00e8 situato l'omonimo lago a I rifugi \"Gigi Panei\" e \"Fonte Le Vene\" sono collocati rispettivamente a e \nSociet\u00e0.\nTradizioni e folclore.\nAnnualmente il 10 luglio si celebra la festa patronale in onore di Anatolia, santa patrona del paese.\nInfrastrutture e trasporti.\nStrade.\nA breve distanza dal paese si trovano gli innesti sulla strada statale 578 Salto Cicolana, arteria di collegamento interregionale tra Rieti ed Avezzano e sul casello \"Valle del Salto\" dell'autostrada A24 Roma-L'Aquila-Teramo."}
{"id": "277127", "revid": "123496095", "url": "https://it.wikipedia.org/wiki?curid=277127", "title": "Lorenzo 1997 - L'albero", "text": "Lorenzo 1997 - L'albero \u00e8 il settimo album in studio del cantautore italiano Jovanotti, pubblicato il 30 gennaio 1997 dalla SoleLuna e dalla Mercury Records.\nL'album \u00e8 costato circa 600 milioni di lire, diventando cos\u00ec il disco pi\u00f9 costoso realizzato dall'artista fino al 1997. Lo stesso Jovanotti, parlando del disco, ha affermato che \u00e8 \u00ablo specchio sonoro della mia vita [...] un disco confuso [...] il mio disco pi\u00f9 bello. Di sicuro\u00bb.\nAll'album \u00e8 legato anche un film omonimo, diretto dal regista Eros Puglielli e trasmesso da Rai 2 il 1\u00ba maggio 1997, nel quale lo stesso Jovanotti recita nel ruolo di s\u00e9 stesso, accanto a Claudio Cecchetto e Red Ronnie.\nDescrizione.\nL'album \u00e8 stato descritto dallo stesso cantautore come un lavoro che vuole portare un messaggio positivo, che cerca di \u00abestremizzare le pulsioni della vita\u00bb, nonostante lo \u00absbandamento dell'epoca senza valori\u00bb in cui il disco \u00e8 stato scritto e pubblicato.\nA dominare sono quindi le canzoni d'amore, come il singolo di lancio, \"Bella\", caratterizzato da un forte ottimismo. Al contrario degli altri album di Jovanotti, questa volta \u00e8 presente un solo brano a sfondo politico nel disco che \u00e8 \"Occhio non vede cuore non duole\"."}
{"id": "277128", "revid": "47767", "url": "https://it.wikipedia.org/wiki?curid=277128", "title": "Rita", "text": "Origine e diffusione.\nSi tratta di un ipocoristico del nome Margherita originatosi gi\u00e0 durante il Medioevo per aferesi (caduta di una o pi\u00f9 silabe) che ha ormai assunto valenza di nome proprio. \"Margherita\" \u00e8 tratto dal termine greco antico \u03bc\u03b1\u03c1\u03b3\u03b1\u03c1\u03b9\u03c4\u03b7\u03c2 (\"margarites\"), passato poi al latino \"margarita\", che significa \"perla\". \nL'affermarsi del nome con valenza autonoma si deve alla vasta popolarit\u00e0 del culto di santa Rita da Cascia, monaca agostiniana e mistica, invocata come taumaturga e santificata nel 1900 da papa Leone XIII. Dall'inizio del Novecento inizia in Italia l'ascesa della popolarit\u00e0 del nome, che raggiunge la maggiore diffusione intorno al 1950 (rango 7 nel 1951), in concomitanza con il successo di Rita Hayworth, attrice statunitense di origini spagnole (il cui vero nome era Margarita Cansino), protagonista del film \"Gilda\". Il nome Rita mantenne la sua popolarit\u00e0 per tutti gli anni Sessanta, probabilmente sostenuto dalla simpatia verso la cantante e attrice Rita Pavone. Dagli anni Settanta inizia il lento declino: si passa dalle 6341 occorrenze del 1950 alle 4223 nel 1967 fino alle 466 del 1994. Per quanto riguarda le differenze regionali, Rita appare distribuito su tutto il territorio italiano, con una leggera prevalenza nel centro-sud e picchi massimi in Umbria (patria della Santa) e in Trentino-Alto Adige.\nOltre che in italiano, ha ampia diffusione anche in altre lingue, fra le quali inglese, svedese, norvegese, danese, tedesco, ungherese, spagnolo e lingua portoghese.\nOnomastico.\nL'onomastico si festeggia in genere il 22 maggio, in onore di santa Rita da Cascia, monaca agostiniana, morta nel 1457, detta \"la santa degli impossibili\". Con questo nome si ricordano anche, alle date seguenti:"}
{"id": "277129", "revid": "314354", "url": "https://it.wikipedia.org/wiki?curid=277129", "title": "Pieve a Nievole", "text": "Pieve a Nievole \u00e8 un comune italiano di abitanti della provincia di Pistoia in Toscana.\nGeografia fisica.\nIl comune si trova nella parte centro-orientale della Valdinievole, congiungendo i centri di Montecatini Terme e Monsummano Terme.\nOrigini del nome.\nL'etimologia del toponimo \u201cPieve a Nievole\u201d risulta ancora oggi incerta. Se infatti il nome \u201cPieve\u201d rimanda inevitabilmente all'esistenza di un'antica chiesa da secoli meta di pellegrinaggi, la derivazione dell'altra met\u00e0 del toponimo \u201cNievole\u201d \u00e8 stata per lungo tempo oggetto di diverse speculazioni, che l'hanno collegata alle pi\u00f9 svariate, e talvolta fantastiche, spiegazioni. Il vero significato di tale termine si perde nella notte dei tempi, o meglio nella foschia della nebbia (nebulae) che in passato aleggiava su tutta la vallata e in cui alcuni storici hanno voluto vedere la vera etimologia del nome \u201cNievole\u201d.\nLa pieve di S. Pietro a Neure sorge su un preesistente pagus romano nelle vicinanze del tracciato dell'antica via Cassia Minor , che conduceva da Lucca a Firenze, e possiamo ipotizzare che essa sia stata la prima fonte battesimale della Valdinievole. A questa chiesa si riferisce, infatti, un documento del 21 maggio 700 e un altro ancora del 716, secondo i quali tale pieve esisteva gi\u00e0 al tempo dei Longobardi e quindi risale a prima della loro occupazione della Valdinievole, avvenuta intorno al 570. Altri scritti del 1354 accennano ad una visita del cardinale di Lucca Berengario, alla \u201c\u2026plebs Sancti Petri ad Nebulam de Montecatino\u2026\u201d, l'attuale Pieve di San Pietro apostolo e Marco evangelista\u201d.\nSe quindi l'origine della parola \"pieve\" risulta di chiara provenienza, ci\u00f2 non \u00e8 altrettanto vero per la parola \"Nievole\". Le teorie sono infatti controverse e contrastanti tra loro. Alcuni studiosi ne collegano l'origine al corso d'acqua che attraversa il territorio. Giuseppe Ansaldi afferma infatti che la cittadina \u201c\u2026prese il nome dal fiume che la determina a levante\u2026\u201d, avvalorando la tesi gi\u00e0 esposta da Emanuele Repetti, secondo cui il termine neura o niure indica la \u201c\u2026fiumana che d\u00e0 il suo nome ad una valle\u2026\u201d, vista la loro derivazione da radici greche (rew = scorrere), semitiche o accadiche (nahr o naru = corso d'acqua, fiume).\nMolti documenti antichi riportano frequentemente la dicitura Vallis Nebulae , riferendosi a questa zona geografica. Ci\u00f2 ha dato vita ad un'altra corrente di pensiero, secondo la quale il toponimo ha origine dalle condizioni climatiche dovute alla presenza di nebbia che si formava sopra l'acquitrino paludoso, soprattutto nella stagione invernale. Quest'ultima ipotesi \u00e8 per\u00f2 in contrasto con uno studio relativamente recente, secondo il quale un toponimo non deriva di norma da una caratteristica fisico-meteorica non permanente ma piuttosto da elementi costanti presenti sul territorio, come ad esempio un corso d'acqua.\nStoria.\nPieve a Nievole \u00e8 un piccolo comune ricco di storia e famoso per il casolare di caccia della famiglia Medici sorto in epoca rinascimentale e nel quale oggi trova sede il Palazzo Comunale.\nPieve a Nievole si costitu\u00ec Comune il 29 giugno 1905, con la Legge n. 353, pubblicata sulla Gazzetta Ufficiale del Regno il 15 luglio successivo, dopo un lungo e faticoso processo culminato con l'acquisizione della propria autonomia dall'allora Comune di Montecatini Valdinievole, del quale rappresentava una frazione insieme a Bagni di Montecatini, ma soprattutto dopo il superamento di un notevole ostacolo legislativo, che proibiva la nascita di comuni aventi una popolazione inferiore a 4000 abitanti.\nIl borgo, da sempre oscurato dalle vicende dei pi\u00f9 importanti castelli e centri limitrofi, si form\u00f2 gradualmente attorno all'unica pieve esistente, sviluppandosi lungo un'importante via di comunicazione, la Cassia Minor. Il territorio fu comunque spesso teatro di battaglie tra Guelfi e Ghibellini; non a caso la tradizione vuole che il Sommo Poeta, aspettando di conoscere l'esito della battaglia tra le due opposte fazioni nei pressi del centro di Pieve a Nievole, in un luogo oggi detto \u201cIl Ponte di Dante\u201d, abbia risposto al soldato che gli domand\u00f2 se mai avesse visto un certo Dante Alighieri: \"C'era quando c'ero\". Ancora oggi il ponte \u00e8 presente in via dei Tanelli.\nIl documento pi\u00f9 antico che si riferisce a Pieve a Nievole \u00e8 quello pubblicato da Lodovico Antonio Muratori e si riferisce ad una vertenza sorta fra il vescovo di Lucca e quello di Pistoia per questione di giurisdizione. Il documento \u00e8 dell'anno 716 ed \u00e8 ,fra le altre cose, il primo documento certo nel quale compaia la nozione di vescovo e diocesi di Pistoia.\nMonumenti e luoghi d'interesse.\n\u00c8 presente un mezzobusto di Francesco Colzi nell'omonima piazzetta posto il 31 luglio 1904.\nSulla rete, in Google Maps, \u00e8 disponibile una mappainterattiva, pubblica, nella quale sono indicate tutta una serie di notizie e curiosit\u00e0 su Pieve a Nievole, la sua storia, l'architettura, l'ambiente, leggende e tradizioni e molte altre informazioni, piccole e grandi, utili anche per ricerche scolastiche.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 783 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nStrade.\nIl comune \u00e8 servito dall'autostrada A11 la cui uscita di Pieve a Nievole serve anche Montecatini Terme.\nL'abitato si estende lungo la strada regionale 435 Lucchese, svolgendosi in parte lungo la ex Strada statale 436 Francesca, che proprio in corrispondenza di Pieve a Nievole si dirama. Tali arterie sono servite da autocorse CTT Nord.\nFerrovie e tranvie.\nLa stazione ferroviaria pi\u00f9 vicina \u00e8 situata in localit\u00e0 Bagni di Montecatini, sulla ferrovia Viareggio-Firenze, dove fermano i treni del servizio regionale Trenitalia che ricade nell'ambito del contratto di servizio con la Regione Toscana.\nFino al 1938 la localit\u00e0 era attraversata dalla tranvia Lucca-Monsummano, che svolgeva servizio passeggeri e merci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "277130", "revid": "1305772", "url": "https://it.wikipedia.org/wiki?curid=277130", "title": "L'albero", "text": ""}
{"id": "277135", "revid": "209113", "url": "https://it.wikipedia.org/wiki?curid=277135", "title": "Calascibetta", "text": "Calascibetta \u00e8 un comune italiano di abitanti del libero consorzio comunale di Enna in Sicilia.\nOrigine del nome.\nIl nome di Calascibetta non \u00e8 chiaro in tutte le sue parti.\nLa parte iniziale deriva probabilmente dall'arabo \"qal\u02beat\" (\u0642\u064e\u0644\u0652\u0639\u064e\u0629) che significa \"castello\" o \"fortezza\". Quanto alla restante parte del nome \u2015 scritta \"\"xibetta\" (o \"scibetta\") e pronunciata \u2015 viene comunemente collegata ad una non ben specificata parola di origine araba che farebbe tradurre il toponimo come \"il castello sulla vetta\".\nAlcune fonti per questa seconda parte rimandano invece ad una radice semitica comune all'arabo \u0628\u064e\u064a\u0652\u062a (\"bayt\") o all'ebreo \u05d1\u05b5\u05bc\u05d9\u05ea (\"b\u0113\u1e6f\"\"), entrambi con il significato di \"casa\".\nQuel che \u00e8 certo \u00e8 che in siciliano questa viene chiamata correntemente \"Calascibbetta\" o \"Calaxibbetta\" (in base all'antica grafia siciliana); mentre gli abitanti della vicina Enna sono soliti chiamarla \"Sciurbi\" (anche \"Xurbi\"), derivante dal latino \"ex urbe\", perch\u00e9 si trova semplicemente \"fuori dalla citt\u00e0\" e usano chiamare i suoi abitanti \"sciurbisi\" o \"casciubbittisi\". Quindi insieme al demonimo siciliano \"calascibbittisi\" troviamo anche l'italiano \"xibetani\", il quale \u2015 data la presenza di una grafica \"x siciliana\" \u2015 sembrerebbe essere il prestito di precedente \"scibbitani\".\nGeografia fisica.\nCalascibetta dista 6\u00a0km da Enna, 39\u00a0km da Caltanissetta, 75\u00a0km da Catania e 111\u00a0km da Agrigento. \u00c8 situata sui monti Erei, in una zona collinare interna; sullo spartiacque fra i bacini dei fiumi Simeto e Imera Meridionale. \u00c8 posta a 880 metri sopra il livello del mare, come si rileva dalla cartina dell'I.G.M.. A nord-est, in direzione di Leonforte si trova il Lago Nicoletti mentre a ovest il Lago Morello.\nStoria.\nSi presume che Calascibetta sia nata nel IX secolo come accampamento militare musulmano, sulla rocca antistante Henna, per tentare l'assedio della roccaforte bizantina. Il territorio fu abitato gi\u00e0 in epoca antichissima, come testimoniano le necropoli della Calcarella (XI-X secolo a.C.), di Realmese (con tombe dei secoli IX e VI secolo a.C.), di Valle Coniglio (sec. X-VII a.C.) e di Malpasso (et\u00e0 del rame).\nFrequentata in epoca bizantina come attestano documenti ottocenteschi relativi a grotte basiliane affrescate, si ritiene che una vera e propria fondazione di Calascibetta sia avvenuta con la conquista normanna dell'isola, dove appare menzionata nel 1062, quando fu fortificata da Ruggero I, che fece costruire il castello denominato \u201cMarco\u201d, la prima cinta muraria, il primo borgo, durante l'assedio di Castrogiovanni, e il grande duomo dedicandolo alla Vergine Maria e all'Apostolo San Pietro.\nIn seguito rimasta citt\u00e0 demaniale, conosce un periodo di ineguagliato splendore, favorita e preferita come fu dai re aragonesi, tra cui Pietro II che durante un soggiorno vi spir\u00f2, che la dotarono, sull'esempio dei normanni, di templi e monumenti. I suoi abitanti sono chiamati xibetani.\nSiti archeologici.\nLa Necropoli di Realmese \u00e8 un sito archeologico dell'Et\u00e0 del Ferro, a tre chilometri da Calascibetta. Questo sito \u00e8 una necropoli di tipo pantalicano, costituita da 288 tombe a \"grotticella\" molto particolari, risalenti al periodo compreso tra il IX e il'VI secolo a.C. \u00c8 facilmente raggiungibile dall'autostrada A19 uscita Enna. Per trovarlo ci sono molte indicazioni stradali a partire dall'uscita dell'autostrada in poi, \u00e8 raggiungibile anche dai pullman, all'interno del parco archeologico vi \u00e8 un ampio parcheggio. I reperti rinvenuti dall'archeologo Luigi Bernab\u00f2 Brea tra il 1949 ed il 1951 sono esposti presso il Museo Paolo Orsi di Siracusa ed il museo Varisano di Enna.\nEconomia.\n\u00c8 basata sull'agricoltura: cereali, agrumi, mandorle, uve per vino e sull'allevamento di ovini e bovini. Sono presenti talune industrie di trasformazione; sono inoltre presenti miniere di zolfo (ormai chiuse) e cave di sabbia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "277137", "revid": "2138021", "url": "https://it.wikipedia.org/wiki?curid=277137", "title": "Emilio Colombo", "text": " Esponente di spicco della Democrazia Cristiana, \u00e8 stato pi\u00f9 volte ministro della Repubblica (in particolare Ministro degli affari esteri, Ministro delle finanze, Ministro del tesoro e Ministro del bilancio), deputato alla Camera dal 1946 al 1992, europarlamentare dov'\u00e8 stato Presidente del Parlamento Europeo e ha presieduto la Commissione per gli affari esteri del Parlamento europeo.\n\u00c8 stato senatore a vita dal 2003 fino alla sua morte. Nei suoi ultimi mesi di vita (dal 6 maggio 2013, giorno della morte di Giulio Andreotti, suo ex compagno di partito e anch\u2019egli senatore a vita) \u00e8 stato l'ultimo membro ancora in vita dell'Assemblea Costituente.\nBiografia.\nGiovinezza ed educazione.\nColombo nasce a Potenza l'11 aprile 1920, in una famiglia borghese, quarto di sette figli (tre maschi e quattro femmine) di Angelo Colombo, funzionario della pubblica amministrazione originario di Reggio Calabria, e dalla casalinga Rosa Silvia Elvira Tordela, di origini avellinesi. Cresciuto sia nella sua citt\u00e0 natale che in quella del padre, da ragazzo entra nella scia spirituale e organizzativa di due monsignori che segneranno la storia recente della chiesa lucana, Augusto Bertazzoni e prima ancora Vincenzo D\u2019Elia, di cui \u00e8 chierichetto.\nNel 1935 fond\u00f2 a Potenza la prima sezione locale di Azione Cattolica, un'associazione cattolica, tra le poche organizzazioni non fasciste ammesse dal regime di Benito Mussolini.\nNel 1937 fu presidente di Azione cattolica della Diocesi di Potenza e componente del Consiglio nazionale della Giovent\u00f9 di Azione cattolica; consegue la maturit\u00e0 classica presso il Liceo \"Quinto Orazio Flacco\" di Potenza.\nStudi e servizio militare.\nNel 1941, a soli 21 anni, si laurea in giurisprudenza all\u2019Universit\u00e0 degli Studi di Roma \"La Sapienza\" con una tesi in diritto ecclesiastico. Orientato inizialmente verso la carriera accademica, infatti s'iscrisse alla Pontificia Universit\u00e0 Lateranense con l\u2019intento di specializzarsi in diritto canonico, fu chiamato alle armi, prima di frequentare il corso per allievi ufficiali di complemento, il 1\u00ba agosto 1942 e destinato al Deposito 39\u00ba Fanteria, per il successivo avviamento al 32\u00ba Battaglione d\u2019Istruzione in Nocera Inferiore per frequentarvi il 4\u00ba Corso preparatorio di addestramento.\nInizio della carriera politica.\nNel 1943, dopo l'armistizio dell'8 settembre, rientr\u00f2 in Basilicata, iniziando ad intraprendere il suo impegno politico, nell'ottica di una ricostruzione da fondare sulle basi dell\u2019antifascismo e dei principi cattolici e democratici. Dal 1944 al marzo 1947 \u00e8 stato segretario generale della Giovent\u00f9 di Azione Cattolica.\nIl 2 e 3 giugno 1946, Colombo fu eletto all'Assemblea Costituente come capolista della Democrazia Cristiana (DC) per la circoscrizione Potenza-Matera, risultando uno dei membri pi\u00f9 giovani del Parlamento italiano, da poco 26enne, ed ottenendo circa 26.000 voti di preferenza; in seguito a questo successo elettorale Francesco Saverio Nitti, che in passato aveva definito il giovane Colombo un \"sagrestanello\", sar\u00e0 costretto ad ammettere: \u00ab\"\u00e8 un colombo che voler\u00e0\"\u00bb. Durante la fase costituente ha ricoperto il ruolo di componente e segretario della \u00ab4\u00aa commissione per l\u2019esame dei disegni di legge\u00bb. Emilio Colombo \u00e8 stato uno dei pi\u00f9 giovani padri costituenti, e da allora \u00e8 stato riconfermato alla Camera dei deputati in tutte le legislature per la DC nella circoscrizione Potenza-Matera, che rester\u00e0 la sua roccaforte fino alle dimissioni da deputato il 9 settembre 1992. Membro storico della Democrazia Cristiana, fu anche europarlamentare dal 1976 al 1980 e dal 1989 al 1992.\nSottosegretario di Stato all'Agricoltura.\nDopo essere stato rieletto alle politiche del 1948, con pi\u00f9 di 43.000 preferenze nella sua roccaforte, il 27 maggio diventa Sottosegretario di Stato all'Agricoltura e alle foreste, incarico che mantiene fino al 26 luglio 1951, nei governi De Gasperi V e VI. In questi anni Colombo svolse una proficua mediazione a Melissa, in Calabria, nel 1949, durante gli scontri per l'occupazione delle terre da parte dei contadini. Collabor\u00f2 inoltre con l'allora Ministro dell'agricoltura e delle foreste Antonio Segni all'approvazione della Riforma agraria, che venne approvata dal Parlamento nell'ottobre 1950, finanziata in parte dai fondi del Piano Marshall varato dagli USA nel 1947 e considerato da alcuni studiosi come la riforma pi\u00f9 importante dell'intero dopoguerra.\nNel 1950, in qualit\u00e0 di onorevole, venne incaricato dal Presidente del Consiglio Alcide De Gasperi di studiare un disegno di legge finalizzato al risanamento dei Sassi di Matera. La proposta di legge di Colombo venne consegnata a De Gasperi nel 1951, presentata in parlamento come disegno di legge n. 2141 \u201c\"Risanamento dei Sassi di Matera\"\u201d, ed infine approvata all'unanimit\u00e0 il 17 maggio del 1952 come la \u201cLegge speciale per il risanamento dei Sassi\u201d (n. 619) che, in virt\u00f9 del suo propositore, divenne nota anche come \"Legge Colombo\".\nSottosegretario ai Lavori pubblici e Ministro dell'agricoltura.\nDopo aver rivestito l'incarico di sottosegretario di Stato ai Lavori pubblici dal 17 luglio 1953 al 6 luglio 1955 in numerosi governi (De Gasperi VIII, Pella, Fanfani I e Scelba), con la nascita del primo governo Segni il 6 luglio 1955 divenne ministro dell'Agricoltura, ricoprendo anche l'incarico di Alto Commissario per l'alimentazione, venendo poi riconfermato nel successivo governo Zoli e passando quindi, nel secondo governo Fanfani, al Commercio con l'Estero.\nContemporaneamente, negli anni al Ministero, iniziarono i primi impegni europeisti di Colombo.\nSindaco di Potenza.\nAlle elezioni comunali del 25-26 maggio 1952 viene eletto al consiglio comunale di Potenza con 7.479 preferenze, dove il 14 giugno \u00e8 stato eletto sindaco di Potenza con 25 voti su 38, incarico che lascer\u00e0 nel dicembre 1954.\nDurante questo periodo si \u00e8 occupato del varo di alcune importanti opere, facendo s\u00ec che il consiglio comunale deliberasse la costruzione di edifici scolastici, acquedotti, case popolari, linee elettriche per le zone rurali, affront\u00f2 anche il tema del risanamento delle finanze comunali, prevedendo una revisione a rialzo di alcune imposte e tariffe, e l\u2019implementazione del servizio di nettezza urbana nelle periferie. Sotto la sua amministrazione comunale furono anche deliberate la ricostruzione del Rione Libert\u00e0 e l\u2019allargamento di \u00abPiazza 18 agosto\u00bb, attraverso la costruzione della terrazza belvedere.\nMinistro dell'Industria e Commercio.\nCon la nascita del governo presieduto da Antonio Segni, il 16 febbraio 1959 giura nelle mani del Presidente della Repubblica Giovanni Gronchi come Ministro dell'Industria e Commercio nel secondo governo Segni della DC con appoggio esterno del Partito Liberale Italiano.\nVenne riconfermato in tale incarico nei successivi governi Tambroni, Fanfani III e IV.\nDurante il suo mandato da ministro dell'Industria e del commercio, nel 1959 costitu\u00ec una commissione di giuristi e alti funzionari, della quale fu presidente avendo come vice Francesco Santoro Passarelli, con l'incarico di redigere una proposta di riforma del diritto delle societ\u00e0. A questa commissione ne seguiranno altre due nominate dal ministro di Grazia e Giustizia e il cammino della riforma si concluder\u00e0 quindici anni pi\u00f9 tardi con l'emanazione della legge n. 216 del 7 giugno 1974.\nIn quegli anni da ministro si consolid\u00f2 in lui la visione volta ad assicurare, nelle scelte compiute, l\u2019armonizzazione tra questioni sociali ed esigenze legate al mercato e alle logiche del profitto: quella che, nelle letture di Colombo, sarebbe tornata pi\u00f9 volte con i termini di \u00abeconomia sociale di mercato\u00bb. In quella scia si colloc\u00f2 innanzitutto la Legge per le piccole e medie industrie, con la quale furono concessi incentivi a favore delle medie e piccole industrie dell\u2019artigianato.\nNel 1962 giunse a compimento il piano di nazionalizzazione dell\u2019energia elettrica, con la nascita dell\u2019Enel. Contestualmente, procedette alla fondazione del Comitato per l\u2019energia nucleare e dei Centri di ricerca di Frascati e Ispra, in provincia di Varese. Durante l'elezione del Presidente della Repubblica Italiana del 1962, fu uno dei maggiori artefici dell'elezione alla Presidenza della Repubblica di Antonio Segni, del quale era stato uno dei principali collaboratori in occasione della riforma agraria del 1950.\nIndustrializzazione dell'Italia meridionale.\nInoltre, agli inizi degli anni '60, \u00e8 stato impegnato in un piano organico di industrializzazione nel Mezzogiorno, il quale avrebbe dovuto mettere a sistema risorse e investimenti. Durante il quale fu colta l\u2019occasione delle scoperte dei giacimenti di petrolio a Gela e di metano a Pisticci per avviare un vasto piano di sviluppo con l'Eni di Enrico Mattei in Val Basento (per le industrie chimiche a Ferrandina e Pisticci); contestualmente furono avviati gli investimenti a Brindisi con la Montecatini, ma anche a Pomigliano D\u2019Arco con l'Alfa Romeo e a Termoli con lo stabilimento FIAT.\nMinistro del tesoro.\nCon la nascita del governo presieduto da Giovanni Leone, il 22 giugno 1963 giura nelle mani del Presidente della Repubblica Antonio Segni come Ministro del tesoro nel governo Leone monocolore DC. Mantenne il ministero fino al 6 agosto 1970, riconfermato nei governi Moro I, II, III, Leone II, Rumor I, II e III. Nel governo Leone bis ha rivestito anche l'incarico di Ministro del Bilancio e Programmazione Economica \"ad interim\".\nIn tale veste, oper\u00f2 a stretto contatto con la Banca d'Italia governata da Guido Carli, che non si discost\u00f2 ad applicare una linea politica di ortodossia finanziaria (opposta alla linea keynesiana preconizzata da Antonio Giolitti, Ministro del bilancio dal 4 dicembre 1963 al 22 luglio 1964). Questa scelta non lo mise a riparo da dure polemiche, anche interne alla DC, circa i possibili risvolti politici e sociali di un tale orientamento, ma tuttavia nell'estate del '63, la linea intransigente del Tesoro e della Banca d'Italia riusc\u00ec ad arginare in breve tempo l'improvvisa e vertiginosa impennata dell'inflazione, che rappresenter\u00e0 un primo inquietante segnale di quello che avverr\u00e0 dieci anni pi\u00f9 tardi, in occasione della prima crisi petrolifera.\nNel gennaio del 1966, Colombo presiedette la riunione del Consiglio dei Ministri delle Comunit\u00e0 Europee, in cui venne raggiunto il compromesso di Lussemburgo, che reintegr\u00f2 la Francia nel mercato europeo comune, dopo il periodo detto della \"sedia vuota\".\nPresidente del Consiglio dei ministri.\nFu presidente del Consiglio tra il 6 agosto 1970 e il 17 febbraio 1972 (il primo proveniente dalla Basilicata dall'avvento della Repubblica, il secondo dall'Unit\u00e0 d'Italia dopo Francesco Saverio Nitti).\nFatti di Reggio e Piano Colombo.\nNel 1970, la decisione di assegnare alla citt\u00e0 di Catanzaro la funzione di capoluogo della Regione Calabria, innesc\u00f2 moti di piazza a Reggio Calabria. La rivolta, che dur\u00f2 da luglio 1970 a febbraio 1971, \u00e8 stata caratterizzata da un ricorso costante alla violenza con uso di armi e di esplosivo. Il gruppo promotore, inizialmente, si \u00e8 contraddistinto da una sostanziale eterogeneit\u00e0: in esso vi erano esponenti locali della DC, dell\u2019associazionismo cattolico e popolare, dei partiti laici di governo, dei sindacati CISL e UIL e persino della Chiesa. Anche il locale PCI reggino assunse verso i moti un atteggiamento non sempre lineare, avvicinandosi alla protesta, seppure per un brevissimo periodo, nell\u2019ottobre del '70. Ad assumere, per\u00f2, una funzione nevralgica nell\u2019organizzazione dei moti furono comitati civici egemonizzati dalla destra. In sede giudiziaria \u00e8 stato poi denunciato il contributo delle mafie all\u2019organizzazione degli atti terroristici, nei quali vi \u00e8 stato un uso massiccio del tritolo, come nel caso del deragliamento della Freccia del Sud avvenuto il 22 luglio 1970, che provoc\u00f2 sei morti e settanta feriti.\nLa risposta, di Colombo e del governo, alla rivolta di Reggio Calabria non \u00e8 stato solo di tipo militare, ma anche, e soprattutto, di tipo politico ed economico. La consapevolezza che dietro l\u2019adesione di massa alle proteste vi fossero problematiche di tipo sociale e occupazionale, spinse il governo a varare un nuovo piano di sviluppo della Calabria, attento ad assegnare a ciascuna provincia un ruolo strategico e a industrializzarne alcune aree.\nStabilimento di Pomigliano d\u2019Arco.\nIl 30 ottobre 1971 ha inaugurato lo stabilimento dell\u2019Alfasud di Pomigliano d\u2019Arco. Nel corso della cerimonia \u2013 e in particolare durante il discorso inaugurale tenuto da Colombo \u2013 vi furono imponenti contestazioni dovute, in primo luogo, al piano assunzioni, ridimensionato di circa cinquemila unit\u00e0. Al momento dell\u2019apertura dell\u2019industria, infatti, gli occupati furono circa settemila a fronte dei circa dodicimila previsti.\nIntroduzione del divorzio.\nSotto il suo governo, il 1\u00ba dicembre 1970, nonostante l'opposizione del suo partito la Democrazia Cristiana, il Movimento Sociale Italiano, la S\u00fcdtiroler Volkspartei e dei monarchici del Partito Democratico Italiano di Unit\u00e0 Monarchica, e con i voti favorevoli del Partito Socialista Italiano, del Partito Socialista Italiano di Unit\u00e0 Proletaria, del Partito Comunista Italiano, del Partito Socialista Democratico Italiano, del Partito Repubblicano Italiano, del Partito Liberale Italiano, viene approvata la (la cosiddetta \"legge Fortuna-Baslini\"), risultato della combinazione del progetto di legge di Loris Fortuna con un altro pdl presentato dal deputato liberale Antonio Baslini, che istituisce per la prima volta il divorzio in Italia.\nAl Parlamento europeo.\nL'8 marzo 1977 \u00e8 stato eletto Presidente del Parlamento Europeo, il quinto italiano a ricoprire la carica, rimanendo in carica per tre mandati, fino al 17 luglio 1979. Sempre nel '79 ricevette il Premio Carlo Magno: fu il terzo italiano a ricevere questa onorificenza dopo Alcide De Gasperi e Antonio Segni.\nAnni '80 e '90.\nMinistro degli affari esteri nel Governo Forlani, nel primo e nel secondo Governo Spadolini nonch\u00e9 nel quinto Governo Fanfani, divenne fautore di una linea di chiaro orientamento atlantista, anche se non sempre in totale accordo con l'amministrazione americana, come nel caso della cosiddetta \"guerra dell'acciaio\", quando l'Italia respinse le richieste statunitensi di sanzioni economiche verso l'Unione Sovietica.\nColombo partecip\u00f2 attivamente alla trasformazione della Democrazia Cristiana nel nuovo Partito Popolare Italiano (PPI), avvenuta nel 1994. In occasione del primo congresso del partito, nel luglio del 1994, fu tra i principali sostenitori della candidatura alla segreteria di Rocco Buttiglione. Tuttavia, nella competizione che nel 1995 divise il PPI tra i favorevoli a un'alleanza di centro-destra con Berlusconi (guidati dal segretario Rocco Buttiglione) e i favorevoli a un'alleanza di centro-sinistra con Prodi (guidati da Gerardo Bianco e Giovanni Bianchi), sostenne quest'ultima posizione, prendendo le distanze da Buttiglione e venendo scelto come uno dei due relatori contro il segretario durante il congresso popolare del 1995 che sfiduci\u00f2 Buttiglione. Furono quelli anche gli anni del processo per mafia a Giulio Andreotti, che rappresent\u00f2 un pesante contraccolpo per la Democrazia Cristiana, favorendone la fine.\nDal 1993 al 1995 fu presidente dell'Internazionale Democratico-Cristiana.\nPur senza incarichi di partito e uscito dal Parlamento dall'agosto 1992 per effetto della decisione del partito di rendere incompatibili le cariche di ministro e di parlamentare, milit\u00f2 nel PPI fino al 2001, quando abbandon\u00f2 il partito in polemica con la dirigenza che non gli aveva riservato un collegio al Senato per le elezioni politiche del 2001. Pass\u00f2 quindi a Democrazia Europea di Sergio D'Antoni che lo candid\u00f2 al Senato in un collegio della Basilicata, dove tuttavia non venne eletto.\nSenatore a vita.\nNel febbraio 2003 viene nominato senatore a vita dal Presidente della Repubblica Carlo Azeglio Ciampi. Nello stesso anno \u00e8 stato coinvolto in un'ampia inchiesta che ha portato all'arresto di numerose persone accusate di traffico di stupefacenti. In particolare furono arrestati due finanzieri della sua scorta in quanto \"si erano prestati a farsi consegnare da uno spacciatore romano la sostanza stupefacente di cui il senatore faceva uso\". Colombo confermer\u00e0 alla magistratura di essere assuntore di cocaina, ma non fu indagato in quanto il consumo non costituisce reato, mentre i finanzieri sono stati processati e condannati in primo grado a un anno e un mese e a un anno e tre mesi di reclusione.\nDal 1986 al 2003 fu presidente dell'Istituto Giuseppe Toniolo di Studi Superiori, ente fondatore della Universit\u00e0 Cattolica del Sacro Cuore. Fu nominato senatore a vita nel 2003 da Carlo Azeglio Ciampi.\nDopo le elezioni politiche del 2006, Colombo sostenne con il suo voto il secondo governo Prodi. Nella XVI legislatura ha aderito al gruppo dell'UDC-SVP-Autonomie al Senato, insieme con i colleghi senatori a vita Francesco Cossiga e Giulio Andreotti. Il 7 ottobre 2011 a Losanna ricevette la medaglia d'oro della Fondazione Jean Monnet in riconoscimento dei suoi meriti nella nascita e nello sviluppo della Comunit\u00e0 Economica Europea e dell'Unione europea.\nIn un articolo de \"L'Espresso\" del 27 febbraio 2007 Eugenio Scalfari ha criticato la sua contrariet\u00e0 alle unioni di fatto, considerandola incoerente con la sua omosessualit\u00e0.\nUltimi anni e morte.\nIl 15 marzo 2013, a seguito della rinuncia del senatore Giulio Andreotti, Colombo ha svolto le funzioni di presidente provvisorio del Senato della Repubblica in quanto senatore pi\u00f9 anziano. Ha quindi diretto le votazioni che hanno portato all'elezione del senatore Pietro Grasso alla seconda carica dello Stato.\nDal 6 maggio 2013 (giorno della scomparsa di Giulio Andreotti) fino alla sua morte fu l'unico padre costituente ancora in vita. Muore a Roma il 24 giugno 2013, e viene sepolto nel cimitero comunale di Potenza.\nInchieste giudiziarie.\nIl 24 novembre 2003 Emilio Colombo fu coinvolto nell'inchiesta sul giro di cocaina e prostituzione detta \"operazione Cleopatra\", sostenendo che il suo consumo avveniva per fini terapeutici; il politico porger\u00e0, in seguito, le sue scuse alla Nazione.\nNella cultura di massa.\nCinema.\nNel 1972 Lucio Fulci diresse il film \"Nonostante le apparenze... e purch\u00e9 la nazione non lo sappia... All'onorevole piacciono le donne\", commedia satirica in cui vi sono dei chiari riferimenti a Colombo, allora Presidente del Consiglioi Lando Buzzanca fu infatti truccato appositamente per somigliare al politico, anche se Fulci ha sempre dichiarato che la somiglianza era del tutto casuale.\nCanzoni popolari.\nIl gruppo di canto popolare Terracanto spiega cos\u00ec come il Ministro Colombo sia stato un personaggio spesso citato da Giuseppe Miriello nei testi delle canzoni che ha scritto:\nUna canzone di Miriello porta come titolo proprio Lu menestre Colombe. \u00c8 stata interpretata, fra gli altri, da Giovanna Marini."}
{"id": "277138", "revid": "834", "url": "https://it.wikipedia.org/wiki?curid=277138", "title": "De morgan", "text": ""}
{"id": "277140", "revid": "292162", "url": "https://it.wikipedia.org/wiki?curid=277140", "title": "Campobello di Licata", "text": "Campobello di Licata (\"Campube\u1e0d\u1e0du\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nCampobello di Licata \u00e8 un comune collinare della provincia di Agrigento, situato su un altopiano della valle del fiume Salso a 316 m sul livello del mare. Il territorio, che ha un'estensione di circa 80\u00a0km\u00b2, confina con Ravanusa, Naro e Licata; la popolazione residente \u00e8 di 9.616 abitanti; dista dal capoluogo di provincia 51\u00a0km.\nI suoi confini sono delimitati ad ovest dal torrente del Canale ad est dal torrente del Milici.\nInoltre Campobello di Licata dista da Ravanusa solamente 4\u00a0km.\nStoria.\nEt\u00e0 contemporanea.\nSono della fine del secolo XIX, ad opera soprattutto del sindaco Salvatore Ciotta, importanti opere pubbliche: fontanelle di acqua potabile, biblioteca, banda municipale, aule scolastiche, illuminazione a petrolio, la facciata della chiesa madre, l'orologio comunale, i marciapiedi delle strade, il cimitero e la villa comunale.\nDal 1980 inizia a Campobello di Licata una grande ristrutturazione del centro abitato, vengono realizzati monumenti dall'artista argentino Silvio Benedetto e servizi e strutture di un paese moderno con visione coerente e stilisticamente unitaria.\nSimboli.\nLo stemma e il gonfalone del comune di Campobello di Licata sono stati concessi con il regio decreto del .\nCultura.\nCucina.\nCampobello di Licata \u00e8 anche un centro enogastronomico di notevole importanza: il suo piatto tipico \u00e8 \"lu mpurnatu\" (l'infornato), un gustoso timballo di \"ziti\" (formato di pasta) con rag\u00f9, carne di maiale, cavolfiori, uova, pecorino ed altre essenze che sono il segreto della ricetta che si tramanda di madre in figlia. Dal 2011, questo piatto, insieme alla \"mpanata\", \u00e8 protagonista della \"Sagra di lu mpurnatu e la mpanata\" che si svolge ogni anno in aprile.\n\u00c8 tradizionalmente accompagnato dai vini locali prodotti in casa conservati nelle classiche botti di legno.\nTradizioni ed eventi.\nLe tradizioni del paese sono legate ad antichi riti di origini agricole, talvolta con connessioni simboliche tra riti cristiani e altri riconducibili a quelli pagani dell'antichit\u00e0. Prevalentemente trattasi di manifestazioni religiose.\nEconomia.\nL'attivit\u00e0 principale del paese era l'agricoltura: grano duro, legumi, mandorli, olivi, uva. Prima che i vigneti fossero distrutti dalla fillossera nel 1883, Campobello era un grosso centro di produzione vinicola. Altre attivit\u00e0 rilevanti, fino alla met\u00e0 del secolo, furono le miniere di zolfo, che contribuirono a formare vaste maestranze operaie.\nNegli ultimi decenni del secolo XIX e fino agli anni settanta del XX secolo si manifesta un intenso movimento migratorio interrotto dalle due guerre. Notevoli sono ancora le comunit\u00e0 di Campobellesi a Buffalo (Stato di New York), Saint-\u00c9tienne (Francia), Desio (Lombardia).\nDopo la seconda guerra mondiale si svilupp\u00f2 un fortissimo movimento contadino che port\u00f2 all'occupazione delle terre di molti feudi incolti: le terre furono lottizzate ed assegnate ai braccianti che si trasformarono in piccoli proprietari che in quegli anni aumentarono notevolmente di numero.\nSono da ricordare l'introduzione, dagli anni settanta in poi, dalle colture intensive specializzate, in primo luogo l'ottima uva da tavola \"Italia\". Questa coltura, anche se ridimensionata, caratterizza ancora oggi l'economia di Campobello che per\u00f2 possiede gi\u00e0 una buona produzione di ortofrutta: pesche, mele, susine, peperoni, pomodori. Anche la coltivazione del vitigno Nero d'Avola ha avuto un'ampia diffusione nel territorio dagli anni 80 in poi, permettendo la produzione di un ottimo vino rosso che viene molto apprezzato sulle tavole sia italiane che estere.\nIl territorio del comune \u00e8 compreso nella zona di produzione del Pistacchio di Raffadali D.O.P..\nInfrastrutture e trasporti.\nStrade.\nLa cittadina \u00e8 raggiungibile da Canicatt\u00ec e da Licata attraverso la SS 123 tramite quattro entrate, situate una a nord, due a est, e una a sud del centro abitato. Attraverso questa si pu\u00f2 facilmente raggiungere la SS 640, attualmente soggetta ad interventi di raddoppio, che la collegano con il capoluogo di provincia, con Caltanissetta e, quindi, l'Autostrada A19. \nLa SS 557 la collega con il vicino paese di Ravanusa e da qua \u00e8 possibile raggiungere facilmente Riesi e Licata (in alternativa al tortuoso percorso della SS 123) tramite la SS 626 dir Licata-Braemi.\nInfine, la Strada Provinciale 12 consente un collegamento diretto con Naro.\nFerrovie.\nNel territorio comunale \u00e8 presente anche una stazione ferroviaria, in comune con il vicino paese di Ravanusa, posta sulla linea Caltanissetta Xirbi-Gela-Siracusa. Inaugurata nel 1880, un tempo nodo importante per il trasporto dello zolfo verso i porti della Sicilia meridionale, negli ultimi decenni ha visto ridursi il traffico di viaggiatori. Tre coppie di treni la mettono in comunicazione con le stazioni di Caltanissetta e di Modica, in coincidenza con i treni diretti a Palermo, Catania e Siracusa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Campobello di Licata fa parte delle seguenti organizzazioni sovracomunali: regione agraria n.4 (Colline del Salso e di Naro)."}
{"id": "277141", "revid": "1652635", "url": "https://it.wikipedia.org/wiki?curid=277141", "title": "Avisio", "text": "L'Av\u00ecsio (\"La Veisc\" in ladino, La V\u00e9s in fiemmese, La V\u00eds in cembrano e \"Eveys\", \"Efeis\" o \"Laifserbach\" in tedesco antiquato) \u00e8 un torrente trentino, affluente di sinistra dell'Adige, e ha una lunghezza di 89,4 chilometri. Il bacino si estende per una superficie di e alimenta 4 centrali idroelettriche con una potenza nominale complessiva di 106,18 megawatt.\nEtimologia.\nIl nome \"Avisio\" \u00e8 documentato nel 1050 circa come \"supra fluvium qui vocatur Auis\", e nel 1200 \"ponte Avisi\". Con ogni probabilit\u00e0 deriva dal gallico \"abisjo\" che significa \"corso d'acqua\", a sua volta dalla radice protoindoeuropea \"ab\u00ec\", \"acqua\".\nCorso dell'Avisio.\nIl corso d'acqua nasce dalla Marmolada, per poi attraversare la val di Fassa, la val di Fiemme e la val di Cembra.\nVal di Fassa.\nIl primo tratto dell'Avisio \u00e8 in val di Fassa, dove nasce presso il passo Fedaia () come emissario del lago di Fedaia, formato dalle acque di fusione del ghiacciaio della Marmolada. Subito dopo si immette nel lago artificiale di Fedaia, che a scopi idroelettrici ne devia parte delle acque nel bacino del Cordevole.\nIl torrente scorre velocemente con una pendenza elevata fino al paesino di Penia, dove riceve il suo primo affluente, il ruf de Contrin dalla valle omonima. Dopo Penia la valle si allarga improvvisamente, descrivendo un'ampia curva verso sud e la diminuita pendenza fa s\u00ec che il torrente riduca la sua velocit\u00e0 e allarghi il suo alveo.\nA Canazei riceve il ruf d'Antermont dal gruppo del Sella. Nel tratto di Campitello di Fassa aumenta notevolmente la sua portata grazie al ruf de Duron, e successivamente con le affluenze del ruf de Dona, del ruf de Udai e del ruf de Soal, tutti provenienti dal Catinaccio. Presso Pozza di Fassa si unisce al corso d'acqua anche il rio di San Nicol\u00f2 che arriva dalla val San Nicol\u00f2. Dopo Soraga di Fassa il torrente \u00e8 sbarrato dalla diga di Pezz\u00e9 e forma il lago di Soraga (dal quale una conduttura alimenta la centrale idroelettrica di Predazzo). In corrispondenza dell'abitato di Moena confluiscono dell'Avisio il rio San Pellegrino e il rio Costalunga dal Latemar.\nDopo quest'ultimo paese l'Avisio lascia la val di Fassa per entrare in val di Fiemme.\nVal di Fiemme.\nIn val di Fiemme il corso del torrente segue un andamento est-ovest ed il suo bacino idrografico si estende nella sua massima ampiezza ricevendo l'apporto copioso di numerosi ruscelli e torrenti soprattutto dal versante sinistro provenienti dalla catena del Lagorai. Tra i principali affluenti in sinistra orografica, si ricordano nell'ordine:\nGli affluenti di destra sono generalmente pi\u00f9 brevi e a carattere pi\u00f9 irregolare; fra essi, il rio Valsorda a Forno, rio Gardon\u00e9 a Predazzo, il rio di Valaverta a Ziano, il rio Bianco a Panchi\u00e0, il rio Stava a Tesero (famoso per la tragedia del 19 luglio 1985), il rio Gamb\u00ecs presso Cavalese e il rio Predaia a Molina di Fiemme.\nA valle dell'abitato di Molina il torrente viene sbarrato dalla diga di Stramentizzo creando l'omonimo lago; parte delle acque viene convogliata alla centrale idroelettrica di San Floriano di Egna (BZ) e quindi immessa nell'Adige.\nIn val di Fiemme l'Avisio abbandona progressivamente la regione dolomitica (con rocce calcaree permeabili) per entrare nella piattaforma porfirica atesina (con rocce silicee impermeabili) e ci\u00f2 ne cambia l'idrologia.\nVal di Cembra.\nIn val di Cembra, subito dopo il lago di Stramentizzo, il torrente riduce sensibilmente la sua portata per via dei prelievi a scopo idroelettrico, sprofonda in un caratteristico e tortuoso canyon scavato nella roccia porfirica e piegando nuovamente in direzione sud-ovest scorre in un ambiente rimasto pressoch\u00e9 inalterato rispetto al passato e solo a brevi tratti \u00e8 visibile dai paesi della parte alta della valle.\nGli affluenti maggiori in questo tratto di corso sono quelli di sinistra provenienti dalla catena del Lagorai, tra i quali il rio Brusago presso Sover e il rio Regnana presso Piazzo. Tra quelli di destra pi\u00f9 brevi e a carattere torrentizio il rio del Molino presso Grauno e il rio Scorzai presso Cembra.\nTra il comune di Giovo e quello di Lavis il torrente passa per la serra di San Giorgio, una grande briglia idraulica costruita a fine Ottocento; superata Lavis, confluisce nell'Adige con un'ampia foce (larghezza di circa ), formando una zona paludosa che \u00e8 diventata area protetta, il biotopo Foci dell'Avisio, istituito nel 1994.\nData la conformazione geologica del territorio (rocce impermeabili) e i ripidi versanti questo tratto di territorio conferisce all'Avisio un carattere torrentizio, con portate minime di e piene di oltre .\nPresso Lavis si ricordano in passato episodi di secca totale del torrente, dovuti a prelievi idrici eccessivi in periodi siccitosi, ed episodi di rovinose piene con notevole trasporto di detriti, come l'alluvione del 1882 con portata di e quella del 1966 durante la quale si misur\u00f2 una portata di (dato particolarmente significativo se confrontato con la portata di dello stesso Adige misurata a Trento, quindi a valle della confluenza con l'Avisio)."}
{"id": "277157", "revid": "767487", "url": "https://it.wikipedia.org/wiki?curid=277157", "title": "Zack de la Rocha", "text": "Biografia.\nPrimi anni.\n\u00c8 di origini inglesi, irlandesi, olandesi, tedesche, spagnole e native messicane.\nLa sua storia ha inizio ad Irvine, in California, dove si ritrov\u00f2 ad essere un giovane ispanico in un'area che durante gli anni settanta e ottanta era popolata prevalentemente da bianchi. Suo padre, Roberto de la Rocha, detto \"Beto\", era un conosciuto artista visuale messicano-americano, famoso soprattutto per i suoi murales che ritraevano in maggior parte agricoltori dell'era Zapatista, mentre sua madre era invece una dottoressa in antropologia di origini tedesco-irlandesi. I suoi genitori si separarono quando lui aveva sei anni e inizi\u00f2 a dividere il tempo fra i due fino all'et\u00e0 di 13 anni, quando suo padre sub\u00ec un tremendo esaurimento nervoso che port\u00f2 le sue idee religiose cristiane agli estremi. Zack si ritrov\u00f2 quindi, in un momento di follia del padre, a dover distruggere i suoi lavori. Non riuscendo a sopportare questo stato di cose, si trasfer\u00ec in pianta stabile a vivere con la madre a Irvine, in California, che in seguito descriver\u00e0 come \"una delle citt\u00e0 pi\u00f9 razziste immaginabili\".\nDurante gli anni successivi, Zack ritrov\u00f2 il senso di rabbia e isolamento che lo pervadeva, ascoltando gruppi hardcore punk come Minor Threat, Black Flag e Bad Religion. Fu cos\u00ec che entr\u00f2 a far parte della sua prima band, gli Hardstance, nella quale oltre a cantare suonava anche la chitarra. La band successivamente mut\u00f2 il nome in Inside Out, e inizi\u00f2 ad avere un discreto seguito nell'ambito locale. La band pubblic\u00f2 anche un EP, \"No Spiritual Surrender\", su Revelation Records nel 1990.\nCresciuto in un'area dove vivevano tanti bianchi ma pochissimi messicani, Zack fu segnato fin dall'infanzia dalle ingiustizie subite per via di discriminazioni e razzismo. Crescendo, sviluppa forti ideali politici tendenti al radicalismo che influenzeranno parecchio i suoi testi.\nRage Against the Machine.\nPi\u00f9 avanti inizi\u00f2 ad interessarsi all'hip hop, seguendo artisti come KRS-One e Run DMC. Nello stesso periodo conobbe Tom Morello, con il quale inizi\u00f2 una collaborazione sia musicale che intellettuale, e da qui prese vita nel 1991 il progetto dei Rage Against the Machine, esperienza che porter\u00e0 de la Rocha e il resto del quartetto a diventare uno dei gruppi musicali pi\u00f9 impegnati politicamente, tra quelli trasmessi dalle radio e da MTV.\nInfatti, subito dopo la formazione della band, de la Rocha divent\u00f2 uno dei \"combattenti\" per le cause libertarie pi\u00f9 in vista di tutto il mondo. Il video di \"Freedom\" tratto dal primo album dei RATM, espone la situazione di Leonard Peltier, un nativo americano accusato dell'omicidio di due agenti dell'FBI. Successivamente de la Rocha diventa il portavoce del movimento Free Mumia Abu-Jamal, movimento nato per la liberazione appunto di Mumia Abu-Jamal, giornalista e attivista politico, condannato per l'omicidio di un poliziotto. Si fece anche carico di portare avanti la causa del padre, in supporto ai ribelli dell'EZLN in Messico.\nQuesta attivit\u00e0 lo porter\u00e0 fino a testimoniare alle Nazioni Unite contro il trattamento riservato dagli Stati Uniti a Mumia Abu-Jamal. La musica e i messaggi espressi dalla band, diventano per lui cos\u00ec importanti, che non considerer\u00e0 un successo un album se esso non porter\u00e0 a tangibili cambiamenti dal punto di vista politico. Nonostante i due album successivi a quello di esordio si posizionino alla prima posizione nelle classifiche, non riescono a portare secondo lui a nessun cambiamento politico.\nLa separazione dal gruppo.\nNegli anni successivi divent\u00f2 sempre pi\u00f9 irrequieto, per il fatto di non essere riuscito ad ottenere quello che sperava. Inizi\u00f2 quindi a stringere collaborazioni con artisti come KRS-One e Chuck D. Verso la fine del 2000, arriv\u00f2 quindi a separarsi dai Rage Against the Machine, per motivazioni sempre legate agli obiettivi che si era prefissato.\nAttivismo, carriera solista.\nSuccessivamente al distacco dai RATM, ha continuato la sua attivit\u00e0 per le cause libertarie.\nIn ambito musicale, da solista ha pubblicato solo un singolo inciso con DJ Shadow, dal titolo \"March of Death\", pezzo scritto per protesta contro la guerra in Iraq, e ha partecipato con il pezzo \"We Want it All\" alla compilation \"Songs and Artists that Inspired Fahrenheit 9/11\". Ha inoltre collaborato su album di artisti hip hop, come Saul Williams e i Blackalicious.\nNel settembre del 2016 pubblica il singolo \"Digging for windows\".\nRiunione dei Rage Against the Machine.\nIl 29 aprile 2007 i Rage Against The Machine parteciparono al Coachella Valley Music and Arts Festival. La reunion fu seguita da altri sette concerti negli Usa durante il 2007, e da varie partecipazioni a grandi festival in Europa e negli Usa nel corso del 2008, incluso il Lollapalooza che si tenne al Grant Park di Chicago in agosto."}
{"id": "277159", "revid": "4175", "url": "https://it.wikipedia.org/wiki?curid=277159", "title": "Newcastle Falcons", "text": "Il Newcastle Falcons \u00e8 un club professionistico di rugby a 15 di Newcastle upon Tyne che milita, nella stagione 2020-2021, nella Premiership Rugby, prima divisione rugbistica inglese.\nStoria.\nQuesta squadra \u00e8 stata fondata nel 1877.\nNella stagione 2005-2006 \u00e8 stata eliminata in semifinale dell'European Challenge Cup dai London Irish 3 a 15.\nIl 20 marzo 2011 i Falcons perdono la finale della Coppa Anglo-Gallese, sconfitti dal Gloucester per 34 a 7."}
{"id": "277160", "revid": "124519239", "url": "https://it.wikipedia.org/wiki?curid=277160", "title": "Hugues de Payns", "text": "Biografia.\nHugues De Payns, secondo alcuni studiosi, nacque a Payns, a circa 10\u00a0km da Troyes, in Champagne-Ardenne, Francia. Era un signore della media aristocrazia e , la famiglia della madre di San Bernardo. \nPartecip\u00f2 forse alla prima crociata (1096-1099), servendo nell'esercito di Goffredo di Buglione e torn\u00f2 in Francia nel 1100, ma \nL'Ordine dei Templari viene fondato, secondo lo storico tedesco R. Hiestand, tra il gennaio e il settembre del 1120, da lui e da Goffredo di Saint-Omer e, secondo la tradizione, da altri sette cavalieri, per un totale di nove. I nomi degli altri cavalieri fondatori furono Payen de Montdidier, Archambaud de Saint-Amand, Andr\u00e9 de Montbard, Geoffrey Bison e due altri riportati solo con i nomi di Rossal e Gondemar. Il nome del nono cavaliere resta sconosciuto. Si tratta probabilmente di un numero di carattere simbolico, che non va preso alla lettera.\nNel 1126 il suo signore, il conte Ugo di Champagne, compie il suo terzo pellegrinaggio in Terrasanta ed entra a far parte dei Templari abbandonando le sue propriet\u00e0 in Francia, Nel 1127 ritorna in Francia quale inviato del re insieme ad altri cinque cavalieri Templari e a diversi religiosi per far conoscere l'Ordine, reclutare nuovi adepti o combattenti per la Terra Santa e dare all'ordine una regola approvata dagli ecclesiastici; il viaggio \u00e8 probabilmente finanziato da re Baldovino II che invia una lettera a San Bernardo incitandolo affinch\u00e9 l'Ordine abbia la protezione della Chiesa.\nNel 1128 Ugo incontra Folco d'Angi\u00f2, signore d'Angi\u00f2, Turenna e Maine e gli espone la proposta di Baldovino II di sposare sua figlia Melisenda poich\u00e9 non aveva figli maschi. Folco era noto al re di Gerusalemme poich\u00e9 aveva preso la croce nel 1120, era stato il primo autore di una donazione all'Ordine dei Templari ed era un abile amministratore e diplomatico, costretto a destreggiarsi poich\u00e9 vassallo di Enrico I d'Inghilterra e di Luigi VI di Francia. Folco accetta la proposta di Baldovino II e Ugo lo aiuta a risolvere l'annoso conflitto con un suo vassallo, Ugo d'Amboise, che a sua volta prende la croce. Ugo prosegue il suo viaggio in Francia giungendo nel Poitou e poi in Normandia dove viene ricevuto da Enrico I, il quale lo invia in Inghilterra e in Scozia, poi giunge nelle Fiandre, Durante il suo viaggio Ugo, come d'altronde gli altri templari suoi compagni che compivano viaggi simili in altre regioni della Francia e dell'Europa, ricevette diverse donazioni a favore dell'Ordine che ne costituirono una solida base in Occidente; ad esse si aggiungono i possedimenti lasciati dagli stessi templari fondatori tra cui lo stesso Ugo.\nIl 13 gennaio 1129, su sua richiesta, si riunisce il Concilio di Troyes che stabilisce la Regola dell'Ordine in base alle parole di Ugo, come d'altronde viene riportato nel testo della regola. San Bernardo di Chiaravalle consacr\u00f2 l'Ordine, diventandone cos\u00ec il fondatore, scrisse la regola (il celebre \"De laude novae militiae\") insieme al resto del Concilio, la quale prevedeva povert\u00e0, castit\u00e0 e obbedienza tra le altre cose, doveri di tutti i canonici. Nel 1130 Ugo \u00e8 nel sud della Francia, presso il Rodano, accompagnato da Folco d'Angi\u00f2 e dal figlio Tebaldo, divenuto nel frattempo abate di Saint-Colombe a Troyes, poi giunge ad Avignone, quindi a Marsiglia dove si imbarca per Gerusalemme.\nUgo condusse l'Ordine dei Templari quale Maestro per 16 anni fino alla propria morte, avvenuta nel 1136, ponendo i fondamenti di quella che sarebbe divenuta anche un'influente organizzazione militare e finanziaria. Gli succedette Robert de Craon.\nUno storico del Seicento, Marco Antonio Guarini, riporta in un suo scritto che Hugues de Payns \u00e8 stato sepolto nella chiesa di San Giacomo a Ferrara."}
{"id": "277161", "revid": "125058440", "url": "https://it.wikipedia.org/wiki?curid=277161", "title": "Marmolada", "text": "La Marmolada (detta \"la Regina delle Dolomiti\", \"Marmol\u00e8da\" in ladino e \"Marmolata\" in tedesco) \u00e8 un gruppo montuoso delle Alpi orientali (Dolomiti) al confine tra la provincia di Trento e la provincia di Belluno, il pi\u00f9 alto delle Dolomiti stesse, raggiungendo la quota massima con la Punta Penia (3.348 m), delimitata ad oriente dalla Val Pettorina e ad occidente dalla Val di Fassa, con altre importanti vallate interne al gruppo (da est a ovest): la Val Contrin, la \"Val di Grepa\" e la Val San Nicol\u00f2. \nNon composta a rigore da dolomia (come le Dolomiti vere e proprie) bens\u00ec per lo pi\u00f9 da calcari grigi molto compatti derivati da scogliere coralline (calcare della Marmolada), con inserti di materiale vulcanico, importante \u00e8 anche la presenza al suo interno del pi\u00f9 grande ghiacciaio delle Dolomiti, il Ghiacciaio della Marmolada.\nToponimo.\nIl nome Marmolada, qualora non fosse connesso con il latino \"marmor\" \"marmo\", potrebbe derivare da una radice indoeuropea attestata in greco \"marmar-\", che significa \"splendere\", \"scintillare\". Il riferimento \u00e8 ovviamente al ghiacciaio sulla cui origine e formazione una leggenda narra che una vecchietta, invano sgridata dai suoi compaesani, raccolse il fieno nel giorno della festa votiva del 5 agosto (\"Madonna della Neve\"). La notte seguente cominci\u00f2 a nevicare, e nevic\u00f2 tanto sino a formare il ghiacciaio che tuttora esiste, e sotto il quale chi sa da quanti secoli, giace ancora la povera vecchietta col suo fieno nel \"tabi\u00e8\" (fienile).\nGeo-morfologia.\nClassificazione.\nLa SOIUSA vede il Gruppo della Marmolada come un gruppo alpino e vi attribuisce la seguente classificazione:\nLimiti geografici.\nIl gruppo della Marmolada ha approssimativamente la forma di un trapezio, con la base maggiore a sud (valle di San Pellegrino, passo San Pellegrino, Valle del Biois) e la base minore a nord (Passo Pordoi). Nel dettaglio e ruotando in senso orario i limiti geografici restano: Passo Pordoi, torrente Cordevole, torrente Biois, Passo San Pellegrino, Val San Pellegrino, Val di Fassa, Passo Pordoi.\nL'agenzia del territorio, applicando il decreto presidenziale firmato nel 1982 da Sandro Pertini, il 6 luglio 2018 ha stabilito che il confine passa sulla linea di displuvio; per cui la cima pi\u00f9 alta (Punta Penia) \u00e8 condivisa tra la Provincia di Trento e quella di Belluno. La strapiombante parete sud, la cosiddetta \"parete d'argento\", con le sue innumerevoli vie di arrampicata, ricade in territorio bellunese. Il ghiacciaio, posto sul versante nord ed oggetto di contese territoriali tra Trentino e Veneto \u00e8 stato assegnato quasi interamente alla provincia di Trento, con esclusione degli accessi di Punta Penia e Punta Serauta.\nSuddivisione.\nLa SOIUSA suddivide il gruppo in sei sottogruppi\nDescrizione.\nAl suo interno spicca il massiccio della Marmolada, che presenta una lunga cresta con numerose elevazioni, tra le quali da ovest a est: Gran Vernel (3.205\u00a0m), Piccolo Vern\u00e8l (3.098\u00a0m), Punta Penia (3.348\u00a0m s.l.m.), Punta Rocca (3.309\u00a0m), Marmolada d'Ombretta (3.230\u00a0m), Marmolada di Serauta con Monte Serauta (3.069\u00a0m) e Piz Serauta (3.035\u00a0m).\nSul versante nord del massiccio della Marmolada si estende il ghiacciaio omonimo, il pi\u00f9 esteso delle Dolomiti. Mentre a sud, sopra la val Ombretta, si erge l'imponente parete d'argento, seconda solo alla nord ovest del monte Civetta. A sud del massiccio principale si ergono altre importanti cime quali: Cima Ombretta (3.011\u00a0m), Sasso Vernale (3.058\u00a0m), Sasso di Valfredda (3.009\u00a0m), Cima dell'Uomo (3.010\u00a0m), e le Cime d'Auta (2.622\u00a0m) sopra Falcade.\nAlla base del versante nord, alla quota di circa 2.030 metri, \u00e8 situato il lago Fedaia, lungo circa 2\u00a0km. Il lago \u00e8 sbarrato ad ovest da una diga artificiale in calcestruzzo, dall'altezza massima di 60 metri e con uno sviluppo del coronamento di 620. La diga permette, a partire dal 1956, la produzione di circa 20 MW di energia idroelettrica. Nella parte est del lago i resti di uno sbarramento morenico segnano invece il luogo del preesistente lago naturale, lungo circa 180 metri, che segnava il confine tra il Principato vescovile di Bressanone (Impero d'Austria) e la Repubblica di Venezia. Dal lago di Fedaia ha origine il torrente Avisio.\nVette principali.\nLe vette principali del gruppo della Marmolada sono:\nPassi e valichi.\nNella tabella sottostante sono elencati i passi e valichi del gruppo montuoso in ordine di altezza.\nStoria.\nDurante la prima guerra mondiale, la Marmolada segnava un tratto del fronte italo-austriaco, e la montagna fu teatro di scontri, come confermano le postazioni ancora visibili sui versanti est e nord. Gli austriaci per difendersi scavarono addirittura un labirinto di gallerie all'interno del ghiacciaio chiamate \"La citt\u00e0 di ghiaccio\" (ora scomparse a causa del naturale movimento della calotta verso valle). \nOggi, la Marmolada \u00e8 meta di sciatori ed alpinisti, e le localit\u00e0 circostanti (come Canazei e Malga Ciapela) sono dei rinomati centri turistici attivi tutto l'anno.\nSport.\nAlpinismo.\nLa prima salita alla vetta pi\u00f9 alta del gruppo, la Punta Penia, risale al 28 settembre 1864. Il primo salitore fu il viennese Paul Grohmann, il pioniere dell'alpinismo dolomitico, con le guide ampezzane Angelo Dimai e Fulgenzio Dimai, lungo l'attuale via normale o \"del ghiacciaio\". Due anni prima lo stesso Grohmann con P. Pellegrini aveva raggiunto la Punta di Rocca, di pochi metri pi\u00f9 bassa. Entrambe le salite si svolsero lungo il versante settentrionale, occupato dal ghiacciaio, il pi\u00f9 esteso delle Dolomiti. Le difficolt\u00e0 lungo queste vie di salita sono poco pi\u00f9 che escursionistiche, anche se l'ambiente in cui si svolgono richiedono sempre e comunque prudenza ed un po' di esperienza.\nAlpinisticamente, il versante pi\u00f9 importante \u00e8 quello meridionale, che precipita con una lunga parete (chiamata \"la parete d'argento\") di altezza compresa fra i 600 ed i 1.000\u00a0m sulle valli di Ombretta e Contrin. Molte delle numerose vie che la percorrono hanno segnato dei punti fermi nell'evoluzione alpinistica e nella progressione delle difficolt\u00e0.\nLa prima ascensione della Marmolada \u00e8 del 1862, a Punta Rocca, da parte di Pellegrino Pellegrini con il grande pioniere Paul Grohmann e nel 1864 quest'ultimo con Angelo e Fulgenzio Dimai sale Punta Penia. La parete invece, se si esclude una via indiretta trovata dall'agordino Tom\u00e8, fu effettuata nel 1901 dalla cordata guidata da Michele Bettega e Bortolo Zagonel, con la cliente inglese Beatrice Tomasson. Al tempo la via, che sbuca quasi direttamente sulla vetta principale, rappresentava il massimo della difficolt\u00e0 su roccia. Sebbene oggi si collochi nelle ascensioni di quarto grado, \u00e8 una via ancora rispettabile ed impegnativa.\nUn altro momento importante \u00e8 rappresentato dalla prima ascensione del pilastro sud della Punta Penia nel 1929 ad opera della cordata di Luigi Micheluzzi, una delle prime ascensioni di VI grado. Gli anni trenta rappresentarono uno dei periodi d'oro dell'alpinismo dell'epoca \"eroica\" del sesto grado. Sulla Marmolada nel 1936 furono tracciate due vie che subito acquisirono una meritata fama di impegno e bellezza: la Sold\u00e0-Conforto sulla parete sud-ovest della Punta Penia e la Vinatzer-Castiglioni sul versante sud della Punta di Rocca. Quest'ultima fu considerata per lungo tempo l'ascensione pi\u00f9 difficile delle Dolomiti.\nA partire dagli anni sessanta le ascensioni lungo nuove e sempre pi\u00f9 impegnative vie lungo la parete si sono moltiplicate, raggiungendo oggi un numero ragguardevole, tantoch\u00e9 sono stati occupati quasi tutti gli spazi disponibili.\nIn questo contesto rappresenta un punto importante la via dei cecoslovacchi Koller e Sustr, che nel 1981 aprirono la famosissima via \"Attraverso il Pesce\", un vero banco di prova per l'arrampicata estrema che qui sfiora i limiti del IX grado. Nel 1982 l'austriaco Heinz Mariacher traccia l'altrettanto celebre via \"Tempi Moderni\", che segna, assieme a quella dei cecoslovacchi, un ritorno in grande stile all'arrampicata libera dopo i decenni precedenti segnati dall'evoluzione dell'arrampicata artificiale. Oggi si contano 180 vie sulla parete della Marmolada.\nDal versante orientale della Marmolada d'Ombretta scende un complesso montuoso chiamato Serauta. Esso \u00e8 costituito da 4 elevazioni: il Serauta, Piz Serauta, Monte Serauta (sulla cresta nord) ed antecima. Il Piz Serauta e l'antecima presentano una vasta parete verso sud che \u00e8 stata teatro anch'essa di una vera e propria gara per la sua conquista. In particolare la parete dell'antecima \u00e8 rotta sul lato sinistro da enormi camini detti strisce di Melafiro.\n1982\nVia Rovereto - prima salita\n1983\nVia don Quixote e via Hatschi Bratschi - prima invernale\nVia S. Pertini, via Irreale e via Ali Bab\u00e0 - prima salita\n1984\nVia Moby Dick e via Speedy Gonzales - prima salita\n1985\nVia Ezio Polo - prima solitaria invernale e via Maria Assunta - prima invernale\nVia Olimpo, via Estasi, via Futura, via Athena e via Fortuna - prima salita\nVia Ideale, via Meteora, via Medusa e via Tempi Moderni - Free solo\n1986\nVia Attraverso il pesce - prima invernale\n1988\nVia Specchio di Sara - prima salita\n1989\nVia Abrakadabra - prima invernale\nVia Andromeda - prima salita\n1990\nVia attraverso il pesce - prima solitaria\n1993\nVia Excalibur - prima salita\n1995\nVia Fantasia - prima salita\n1997\nVia Mercanti di sogni - prima salita\n2001\nVia Placca del Beppe - prima salita \n2006\nVia Colpo di coda e via Incompiuta - prima salita\n2012\nVia Piacevolissima e via 6 Pilastri - prima salita\n2017\nVia Verso il Pescione - prima salita\nLe ricerche di Giordani si concretizzano anche nella pubblicazione di un libro sulla storia dell'alpinismo (Marmolada - sogno di pietra - Reverdito editore 1986) e di tre guide sugli itinerari della parete sud (Marmolada - parete d'argento - Edizioni mediterranee 1986, Marmolada - parete sud - Versante sud 2006 e aggiornamento 2017).\nEscursionismo.\nLa \"Via ferrata della Marmolada\" \u00e8 un classico itinerario che, in estate, consente di raggiungere la vetta senza troppe difficolt\u00e0. Raggiungibile comodamente sia dal versante sud dalla val Ombretta (dove come punto d'appoggio si pu\u00f2 usufruire del rifugio Onorio Falier), oppure dalla Valle del Contrin (dove sorge l'omonimo rifugio), che dal versante nord (dal lago Fedaia), parte dalla Forcella Marmolada e consente l'ascesa ai 3.342 metri della cima in circa 5 ore. La parete meridionale della Marmolada \u00e8 una delle pi\u00f9 maestose delle Dolomiti.\nLa via normale a Punta Penia parte direttamente da Pian dei Fiacconi, attraversa il ghiacciaio fin sotto una rampa rocciosa che supera (I UIAA) fino alla cresta sommitale. Qualche crepaccio lungo il tratto ghiacciato. La Punta Rocca si raggiunge in pochi minuti dalla funivia e la traversata da questa a Punta Penia \u00e8 un itinerario con difficolt\u00e0 di III UIAA e passaggi in roccia molto spesso ghiacciati.\nSci.\nIn inverno la Marmolada offre varie opportunit\u00e0 sciistiche con il collegamento al comprensorio di Arabba. La pista pi\u00f9 rilevante, detta \"la Bellunese\" \u00e8 quella che parte da Punta Rocca (3.269\u00a0m) e arriva a Malga Ciapela (1.446\u00a0m) per un totale di ben 12\u00a0km di pista (nonch\u00e9 la pista pi\u00f9 lunga delle Dolomiti). Da Malga Ciapela \u00e8 inoltre possibile raggiungere con gli sci il paesino di Sottoguda, attraverso la meravigliosa gola dei Serrai di Sottoguda un canyon lungo 2\u00a0km con pareti a picco di oltre 100 metri. Dal 2006 \u00e8 stata riproposta la gara del Super Gigantissimo della Marmolada (6\u00a0km di lunghezza, 1.400\u00a0m di dislivello e 110 porte) inserita nel contesto dello Ski Challenge Dolomiti Stars; tre gare di fine stagione per campioni dello sci e appassionati, durante i quali confrontarsi su tracciati fuori dal comune in termini di lunghezza.\nFino a qualche anno fa le condizioni del ghiacciaio permettevano la pratica dello sci estivo lungo 2 o 3 piste alle quali era possibile accedere tramite la funivia e 2 skilift con partenza a quota 2.850\u00a0m e arrivo attorno ai 3.000. Le piste sono state chiuse nel 2003 per lavori di ammodernamento degli impianti: l'attuale situazione non favorevole del ghiacciaio rende impraticabile lo sci estivo."}
{"id": "277165", "revid": "729019", "url": "https://it.wikipedia.org/wiki?curid=277165", "title": "Arteria iliaca comune", "text": "Larteria iliaca comune \u00e8 un vaso sanguigno di grandi dimensioni che si trova nella regione pelvica del corpo umano. A ciascuna arteria iliaca comune fa capo l'irrorazione dei visceri e delle pareti pelviche, nonch\u00e9 dell'intero arto inferiore corrispondente.\nDescrizione.\nL'arteria iliaca nasce dall'aorta addominale a livello della quarta vertebra lombare; si dirige in basso e in fuori, fino all'articolazione sacro-iliaca, dove termina dividendosi in:"}
{"id": "277167", "revid": "23", "url": "https://it.wikipedia.org/wiki?curid=277167", "title": "C plus plus", "text": ""}
{"id": "277171", "revid": "15808", "url": "https://it.wikipedia.org/wiki?curid=277171", "title": "Laura Solera Mantegazza", "text": "Biografia.\nLaura Solera, che spos\u00f2 giovanissima Giovan Battista Mantegazza, fu con Teresa Confalonieri e Adelaide Cairoli una delle donne pi\u00f9 attive per il progresso civile d'Italia.\nSolera visse varie identit\u00e0: fu patriota, filantropa politica, educatrice.\nNel corso delle cinque giornate di Milano si distinse nel soccorrere i feriti. Accolse nella casa di Cannero i feriti della battaglia di Luino (16 agosto 1848), primo scontro armato in Italia di Garibaldi, dopo quattordici anni di esilio (era sbarcato a Nizza il 23 giugno), curando insieme garibaldini e austriaci. Fu infermiera di guerra insieme alla figlia Costanza, e il figlio, l'ingegnere, Emilio Mantegazza fu volontario con Garibaldi. Raccolse fondi e selezion\u00f2 giovani volontari, in collaborazione con Adelaide Cairoli, per tutte le guerre di indipendenza e per la spedizione dei Mille.\nDopo la battaglia di San Martino del 24 giugno 1859, durante la Seconda guerra di indipendenza, Solera lanci\u00f2 il \"Proclama alle donne italiane\":\n\u201c \"Care amiche, gli uomini che abbiamo mandato a combattere contro gli austriaci (i nostri mariti, figli, fidanzati) hanno bisogno di armi. Se noi, perch\u00e9 siamo donne, non possiamo impugnarle e combattere al loro fianco, almeno compriamole per offrirle all\u2019esercito. Facciamolo a costo di essere disapprovate dai familiari, di intaccare il patrimonio, di impoverire la nostra casa. Perch\u00e9 l\u2019Italia \u00e8 la casa di tutti e la sua unit\u00e0 \u00e8 pi\u00f9 importante dei nostri interessi...E facciamolo perch\u00e9 gli uomini la smettano di relegarci in cucina, casalinghe e modeste, e capiscano che possiamo essere loro compagne\"\u201d (Redaelli S.-Teruzzi R., 1992, pp.96-97).\nIl 22 maggio 1850 fond\u00f2 una Pia Associazione per istituire in Milano i ricoveri pei bambini lattanti nominato a partire dal 1866 il Pio Istituto di Maternit\u00e0..Giuseppe Sacchi e Solera furono i due primi co-presidenti. Il Pio Istituto di Maternit\u00e0 di Milano, ancora attivo, ha continuato a svolgere attivit\u00e0 per bambini e per le madri.\nLa Chiesa di Milano non approvava i nuovi asili nido: in una lettera a Marianna Rocca Crivelli, Solera scrive: \u201c\"L\u2019Autorit\u00e0 ecclesiastica sconsigli\u00f2 al consiglio comunale la fondazione del pio istituto di maternit\u00e0 affermando immorale l\u2019agglomero di donne intente al doveroso compito di nutrici\"\u201d\"\u201d\" (Redaelli S.-Teruzzi R., 1992, pag. 88).\nVolker Hunecke sottolinea il ruolo delle ricerche sociali effettuate sulle abitudini delle madri milanesi e dei ricoveri per i bambini per una nuova consapevolezza delle pubbliche autorit\u00e0 e della societ\u00e0 civile sul fenomeno dell\u2019abbandono: \u201c\"Le prime inchieste sulle abitudini delle madri milanesi all\u2019allattamento furono intraprese da una piccola cerchia di donne e di uomini\u2026i protagonisti di questa impresa , Laura Solera Mantegazza, Giuseppe Sacchi e i medici Mos\u00e9 Rizzi e Federico Castiglioni\u2026Addirittura unico nel suo genere , per l\u2019Italia di allora, fu lo sforzo dei riformatori di venire a conoscere da vicino le persone e le famiglie che essi consideravano bisognose di aiuto\"\u201d (Hunecke V., 1989, pp. 186-187). Sempre Hunecke sottolinea l\u2019innovativit\u00e0 delle note biografiche redatte da Solera (ne riporta sette nel suo testo): \u201c\"La sostenitrice pi\u00f9 eloquente delle madri espositrici era Laura Solera Mantegazza, fondatrice e prima ispettrice dei ricoveri per bambini lattanti\u2026le sue biografie, caratterizzate dalla profonda simpatia per le madri \u201cpentite\u201d, sono le uniche che possediamo e anche per questo meritano di essere riportate per esteso\":\u2026 (Hunecke V., 1989, pag.190, il corsivo \u00e8 nel testo)\nIl 1\u00ba luglio 1868, grazie al cambiamento di visione di assistenza alle madri lavoratrici legato all\u2019iniziativa dei ricoveri, venne abolita a Milano la ruota degli esposti dell\u2019ospedale di Santa Caterina (a Ferrara la ruota era stata abolita l\u2019anno precedente, primo esempio in Italia).\nNel 1862 fond\u00f2 l'Associazione nazionale operaia femminile, con fondi privati. L'associazione aveva una sala di allattamento, organizzava corsi di alfabetizzazione. Promosse le prime pensioni per la vecchiaia in Italia.Scrive Massimo Rossi: \"Nel 1862 Solera fond\u00f2 l\u2019\"Associazione Generale di mutuo soccorso delle operaie di Milano\" e, ricordandolo, elogio oggi il ruolo dei sindacati come fa \"Le Monde diplomatique\" in prima pagina (Halimi Serge, 2015), annotando che il capitale sociale \u00e8 alimentato non solo da legami familiari e amicali, ma anche da adesione a gruppi pi\u00f9 ufficiali nei quali le relazioni sono governate da regole e norme accettate (associazioni, sindacati, organizzazioni professionali\" (Rossi M. Introduzione a Mantegazza P. 2018. pag.43)\nSolera non solo promosse istituzioni formative, ma insegn\u00f2 lei stessa per tutta la vita. Istitu\u00ec una scuola per operaie nel 1852. Era convinta che si dovesse promuovere, al di l\u00e0 della trasmissione di singole conoscenze, \u201c\"la curiosit\u00e0, la passione del sapere\" (Mantegazza P., 2018, \"La mia mamma\", pag. 163), preparando \u201c\"a bramare, ad amare lo studio\"\u201d (Mantegazza P., 2018, pag.163 ).\nNel 1870, fond\u00f2 a Milano la prima scuola professionale femminile d'Italia, laica e con finanziamenti pubblici. La Fondazione Laura Solera Mantegazza-Scuola Professionale Femminile ha continuato la tradizione di insegnamento della prima Scuola organizzando un\u2019offerta formativa, in una diversa sede nella stessa via Ariberto a Milano, rivolta alla specializzazione in vari settori. I primi corsi, della durata di quattro anni, erano articolati su tre indirizzi: commerciale, artistico e industriale. I corsi pi\u00f9 recenti sono stati per maestre, per stenodattilografe, per operatori socio-sanitari e per tate. Inoltre, sul sito della Fondazione \u00e8 stata pubblicata nel 2015 (e poi non pi\u00f9 pubblicata) \"La storia di Laura Solera Mantegazza\", un approfondimento articolato in sette sezioni.\nSolera cos\u00ec visse varie identit\u00e0: \"Solera visse con convinzione e responsabilit\u00e0, agendo in direzione di utopie concrete: non si \u00e8 limitata all\u2019identit\u00e0 e al ruolo tradizionale legati alla sua origine di nascita e al suo matrimonio con un borghese lombardo. Ha detto no al vivere in una sola dimensione, abbandonandosi al \"geniessen\" come flusso di un agiato presente, ma ha agito con volont\u00e0 di cambiamento, con \"streben\", osando vivere identit\u00e0 plurali e diverse, e senza alcuna contraddizione, come auspica Amartya Sen presentando in \"Identit\u00e0 e violenza\" l\u2019illusione e i rischi dell\u2019identit\u00e0 unica\" (Rossi M., Introduzione a Mantegazza P, 2018, pag. 27).\nGisela Bock ha esaminato il contributo delle donne negli ultimi cinque secoli della storia europea. Nel terzo capitolo della sua opera \"Le donne della storia europea\" (Block G., 2003), in una sezione di tredici pagine dal titolo \u201cPrefemminismo e protofemminismo\u201d, delinea alcune figure femminili dell\u2019Ottocento in dieci paesi europei: Inghilterra, Germania, Norvegia, Finlandia, Olanda, Polonia, Francia, Spagna, Italia, Grecia. Scrive Gisela Block: \u201c\"L\u2019attivit\u00e0 caritatevole delle donne nei confronti dei poveri, e soprattutto delle donne e dei bambini, richiedeva una notevole forza individuale, si scontrava con la visione della debolezza e della vita ritirata femminile e ovunque in Europa fu uno dei punti di partenza del movimento delle donne.\u201d(Block G.,2003,pag.188). Pi\u00f9 oltre aggiunge: \u201cE allora le femministe accrebbero ulteriormente i loro sforzi, sia in Inghilterra che nel continente, per diffondere nuove concezioni, problematizzare le barriere imposte dalle classi sociali e sostituendo il concetto di \u201cassistenza sociale\u201d a quello di \u201cbeneficenza\u201d.\" (Block G., 2003, pag.191). Per l\u2019Italia, una sola donna viene cos\u00ec citata: \u201c\"A Milano Laura Solera Mantegazza fond\u00f2 nel 1850 un \u201cricovero pei bambini lattanti\u201d che venne preso a modello per molti altri, e nel 1862, un\u2019associazione di mutuo soccorso e di istruzione per le operaie\"\u201d. (Block G., 2003, pag.191).\nHovard Judith Jeffrey ricorda un nuovo profilo di donna che si stava sviluppando: \u201c\"Mazzini contribu\u00ec alla versione femminista della madre patriota politicizzando l\u2019 \u201dangelo del focolare\u201d, trasformando il passivo, domestico riferimento della religione e della morale tradizionale in una rivoluzionaria materna e anticlericale nel suo proprio diritto, compagna e madre per uomini e donne che divisero i loro ideali. Queste donne promossero una nuova moralit\u00e0 di impegno sociale e giustizia sociale\"\u201d (Jeffrey H. J.,1980, pag.2).\nSempre Jeffrey mette in rilievo, dopo aver presentato il diffondersi di una rete di donne attive per la rivoluzione nazionale, che \u201c \"Le due donne che erano al centro di tale rete erano Laura Solera Mantegazza (1815-1873) e IsmeneSormani Castelli (1811-1903), ambedue attive in Milano. Mantegazza si spos\u00f2 a diciassette anni e dedic\u00f2 molta energia nell\u2019educazione dei propri figli. ...durante la Rivoluzione del 1848, organizz\u00f2 un comitato e raccolse fondi per aiutare i feriti. I suoi sforzi finanziari ebbero successo, e con fondi in sovrappi\u00f9 fond\u00f2 il primo day-care center per bambini a Milano. Mantegazza fu seguita in questo lavoro da Sormani, un\u2019altra donna che aveva raccolto fondi per la rivoluzione nazionale nel passato, e che us\u00f2 i suoi collegamenti politici del Risorgimento per appoggiare il suo attivismo in nome delle donne per decenni. Nel 1852 il day care center fu seguito da una scuola per analfabeti, dove Mantegazza insegn\u00f2. Con la ripresa della guerra nel 1859, ambedue le donne di nuovo curarono i feriti. Dopo l'unificazione italiana nel 1860,ritornarono alle questioni femminili, e nei primi anni sessanta si unirono con le donne lavoratrici per formare l\u2019Associazione di mutua assistenza per donne lavoratrici\" \u201d (Jeffrey H.J.1980, pag.3).\nFiorenza Taricone, analizzando il percorso dell\u2019associazionismo femminile italiano, annota: \u201c\"Si possono infine citare casi di discendenza verticale non parentale, ma basata sulla comunanza di idee, sulla trasmissione generazionale di patrimoni ideali. Laura Solera Mantegazza\u2026.. ebbe come tirocinanti sia Ersilia Bronzini Majno sia Alessandrina Ravizza, la quale collabor\u00f2 personalmente con la Mantegazza nelle scuole professionali femminili; ambedue, in seguito, appoggiarono le iniziative del partito socialista collegate all\u2019emancipazione femminile\".\u201d (Taricone F., 2008, pp.43-44) . Pi\u00f9 oltre, Taricone specifica: \u201c \"Nel 1905 l\u2019Unione si era costituita come societ\u00e0 cooperativa a responsabilit\u00e0 limitata sotto la denominazione Unione Femminile Nazionale per l\u2019apertura di altre sezioni in varie citt\u00e0 italiane. La fondatrice, Ersilia Bronzini Majno, ereditava certamente da Laura Solera Mantegazza uno spirito assistenziale non pi\u00f9 basato sulla diretta elargizione di denaro in forma elemosiniera, ma su un\u2019azione di respiro sociale diretta e continua dove si poneva tra i primi obiettivi la prevenzione\"\u201d (Taricone F., 2008, pag. 259).\nIl figlio Paolo Mantegazza scrive: \u201c\"L\u2019elemosina \u00e8 la forma arcaica della carit\u00e0. Sente ancora il feudatario che umilia e il frate che corrompe, ha movenze medievali e indirizzo arcadico; morr\u00e0 col cattolicesimo, e cadr\u00e0 con le altre rovine del passato. La carit\u00e0 preventiva ed educativa \u00e8 l\u2019ultimo frutto di quella democrazia sana, che attinge le sue ispirazioni e il suo indirizzo dalle scienze sperimentali e dalla conoscenza intima e profonda della natura umana. La mia mamma incominci\u00f2 con l\u2019elemosina e fin\u00ec con la scuola; intese i tempi e segu\u00ec la coerente del progresso\"\u201d (Mantegazza P, 2018, pag, 40)\nDopo la sua morte, avvenuta nel 1873, le sue seguaci, come Alessandrina Ravizza, e la figlia Costanza, continuarono ad aprire scuole e ricoveri per aiutare le ragazze lavoratrici. Nel 1906 le sue ceneri vennero solennemente trasportate al Famedio del Cimitero Monumentale di Milano: era il primo nome di donna che compariva nella lista dei \u201ccittadini benemeriti nella storia patria\u201d.\nNella sua casa milanese di corso Garibaldi 73 il municipio fece murare una lapide di marmo con la seguente scritta: \u00abIn questa casa abit\u00f2 molti anni e istitu\u00ec il primo ricovero dei bambini lattanti Laura Solera Mantegazza.\u00bb\nLa sua prima biografia \u00e8 stata scritta dal figlio Paolo Mantegazza (Mantegazza P. 1876) e la stessa \u00e8 stata riedita nel 2018 (Mantegazza P, 2018), con saggi introduttivi di Gianna Parri e Massimo Rossi. Dopo un lungo periodo di scarsit\u00e0 di pubblicazioni sulla figura di Solera, nel 1992 (Terruzzi R., Redaelli S.) sono riprese, in Italia, le iniziative editoriali (Bossi Fedrigotti I., 2003, Gibelli A., 2004, Cepeda Fuentes M., 2011,Molteni A., Parri G., 2016, PIM, 2017). Il Dizionario Biografico degli Italiani ha pubblicato una voce Laura Solera Mantegazza (Tafuro A., 2018), che presenta imprecisioni e aspetti non chiaramente illustrati."}
{"id": "277172", "revid": "135224", "url": "https://it.wikipedia.org/wiki?curid=277172", "title": "Frank Rijkaard", "text": "Ritenuto uno dei migliori mediani della storia, insieme con Ruud Gullit e Marco van Basten fece parte del celebre trio olandese del Milan tra la fine degli anni 1980 e i primi anni 1990. Ha giocato per l', il Real Saragozza e il Milan, e ha rappresentato la sua nazionale 73 volte, segnando 10 gol.\nHa vinto complessivamente 4 Coppe dei Campioni/Champions League, tre da giocatore (nel 1988-1989 e 1989-1990 con il Milan e nel 1994-1995 con l\u2019Ajax) e una da allenatore del Barcellona (2005-2006). Con la nazionale olandese \u00e8 stato campione d'Europa nel 1988.\nCaratteristiche tecniche.\nGiocatore.\nNato difensore centrale, si afferm\u00f2 nel Milan di Sacchi e Capello come incontrista prima e rifinitore poi. Le sue proiezioni offensive furono decisive in particolare per la conquista della Coppa dei Campioni 1989-1990: la rete decisiva da lui messa a segno nella finale di Vienna \u00e8 il frutto di un inserimento nella difesa avversaria dopo un rapido fraseggio con i compagni di squadra.\nCarriera.\nGiocatore.\nClub.\nAjax, Sporting Lisbona e Real Saragozza.\nFiglio di Herman (1935-2010), un ex calciatore originario del Suriname, Rijkaard aveva solo 17 anni quando l'allenatore dell'Ajax Leo Beenhakker lo fece debuttare da titolare in prima squadra nel 1980. Il suo esordio ebbe un impatto immediato, avendo segnato per la sua squadra nel 4-2 contro i Go Ahead Eagles. Gioc\u00f2 ancora 23 volte per l'Ajax nella sua prima stagione, segnando un totale di 4 gol in campionato, pi\u00f9 uno al debutto in Coppa dei Campioni nella gara degli ottavi di finale persa contro il Bayern Monaco. Nel 1982 vinse la sua prima Eredivisie con l'Ajax, e difese il titolo l'anno successivo.\nNel 1987, dopo essere ormai diventato una colonna portante della squadra e aver contribuito in modo decisivo alla vittoria della Coppa delle Coppe 1987, firm\u00f2 un contratto con lo Sporting Lisbona, ma venne preso troppo tardi dai portoghesi per poterlo iscrivere alle coppe europee in quella stagione. Fu immediatamente girato in prestito al Real Saragozza, ma la stagione in Spagna si rivel\u00f2 deludente (complice un infortunio) e dopo poche gare giocate firm\u00f2 un contratto con il Milan.\nMilan.\nAcquistato dal Milan per 5,8 miliardi di lire, si afferm\u00f2 come uno dei calciatori chiave della forte squadra allenata da Arrigo Sacchi, che in cinque anni di militanza lo trasform\u00f2 da difensore centrale a centrocampista. Il tecnico romagnolo da sempre stravedeva per lui, tanto da imporre al neopresidente Berlusconi di rinunciare a ingaggiare il suo pupillo, il trequartista argentino Claudio Borghi, per fargli spazio. Giocando al fianco di altri olandesi come Marco van Basten e Ruud Gullit, Rijkaard vinse la Coppa dei Campioni nel 1988-1989 nella finale contro la al Camp Nou di Barcellona (4-0) e nel 1989-1990 nella finale contro il Benfica al Prater di Vienna (suo il gol decisivo nella partita vinta per 1-0 sui portoghesi). Nel dicembre 1990 decise con una doppietta la finale della Coppa intercontinentale contro l' e al termine della gara, disputata a Tokyo, fu premiato come miglior giocatore. Si aggiudic\u00f2 due volte lo scudetto (1991-1992, anno nel quale ricevette il Guerin d'Oro come miglior giocatore del campionato, e 1992-1993). Si classific\u00f2 inoltre per due volte consecutive terzo nella graduatoria del Pallone d'oro nel 1988 e 1989, preceduto in entrambi i casi da compagni di squadra (i connazionali Van Basten e Gullit nel primo, lo stesso centravanti e Franco Baresi nel secondo).\nRitorno all'Ajax.\nDopo 5 stagioni in Italia, Rijkaard torn\u00f2 all'Ajax nell'estate 1993. Con Louis van Gaal in panchina, Rijkaard e Danny Blind formarono il nucleo difensivo che permise al club di Amsterdam di vincere 2 campionati di Eredivisie consecutivi nelle stagioni 1993-1994 e 1994-1995. A questo punto l'Ajax si prepar\u00f2 a dare l'assalto alle coppe europee. Nella sua ultima partita da calciatore Rijkaard vinse nuovamente la Coppa dei Campioni, con una vittoria per 1-0 ai danni proprio del Milan, grazie a un suo assist a Patrick Kluivert, nella finale del 1994-1995 all'Ernst Happel Stadion di Vienna, dove cinque anni prima, nella finale contro il Benfica, aveva segnato il gol che aveva dato al Milan la sua quarta Coppa dei Campioni. Il capitano Danny Blind alz\u00f2 la coppa, che per l'Ajax era a sua volta la quarta.\nNazionale.\nA livello internazionale Rijkaard fece il suo debutto con i Paesi Bassi nel 1981. Fece parte della spedizione olandese che vinse l'europeo di calcio del 1988 nella finale contro l', giocando al centro della difesa insieme a Ronald Koeman, e in tale ruolo venne inserito nell'elenco della squadra ideale della manifestazione. Ha collezionato 73 gettoni di presenza in maglia arancione, realizzando 10 gol. Rijkaard ha anche partecipato alle edizioni della Coppa del mondo del 1990 (nella quale fece scandalo lo sputo che riserv\u00f2 al tedesco V\u00f6ller durante la partita degli ottavi di finale giocata a San Siro) e del 1994 e all'europeo del 1992, dove i Paesi Bassi raggiunsero la semifinale. Fece la sua ultima apparizione in nazionale nella sconfitta per 3-2 subita ai quarti di finale contro i futuri campioni del mondo del al mondiale di .\nAllenatore.\nNazionale olandese e Sparta Rotterdam.\nInizi\u00f2 la carriera di allenatore il 13 gennaio 1998 come vice di Guus Hiddink alla guida dei Paesi Bassi. Il successivo 1\u00ba luglio fu nominato commissario tecnico proprio dei oranje. Riusc\u00ec a condurre la sua nazionale fino alla semifinale dell'europeo 2000, giocato in casa. I Paesi Bassi fecero vedere un gioco tra i migliori della manifestazione, ma persero la semifinale contro l' ai tiri di rigore e Rijkaard si dimise immediatamente, il 30 giugno 2000.\nIl 1\u00ba luglio 2001 firm\u00f2 per lo Sparta Rotterdam, la pi\u00f9 antica squadra professionistica dei Paesi Bassi, che militava nella Eredivisie, la massima serie olandese. Sotto la sua guida il club retrocesse in Eerste Divisie per la prima volta nella sua storia. Rijkaard non ebbe buoni rapporti con la dirigenza della squadra e dopo aver ricevuto minacce di morte si dimise dalla carica il 30 maggio 2002.\nBarcellona.\nRijkaard non stette a lungo senza allenare: un anno dopo, il 24 giugno 2003, fu nominato allenatore del Barcellona per la stagione 2003-2004. Rijkaard arriv\u00f2 a Barcellona quando il club stava entrando in una nuova fase della sua storia, con l'elezione del nuovo presidente Joan Laporta e dei nuovi quadri generali. Rijkaard ereditava una squadra, con l'eccezione del solo nuovo arrivato Ronaldinho (che era la seconda scelta del club dopo Beckham), composta da molti giocatori della \"vecchia guardia\", che non vinceva un trofeo dal 1999.\nAlla fine della stagione 2003-2004 il Bar\u00e7a arriv\u00f2 secondo nella Liga, bench\u00e9 fosse a un punto dalla zona retrocessione all'inizio della stagione e a 17 punti dalla capolista Real Madrid. Decisive furono per il cambio di rotta due mosse: il passaggio dal modulo 4-2-3-1 al 4-3-3 e l'acquisto, nel mercato di gennaio, di Edgar Davids. Il risultato fu una clamorosa rimonta, con i blaugrana capaci di vincere 17 delle ultime 20 partite, sufficienti per\u00f2 solo per un onorevole secondo posto, a 5 lunghezze dal campione.\nDopo l'annata dell'esordio da subentrante a stagione in corso, Rijkaard e la societ\u00e0 costruirono una squadra capace di vincere il titolo nei due anni seguenti. Rijkaard divenne il primo allenatore del Barcellona a vincere per due volte nello stadio del Real Madrid, il Santiago Bernab\u00e9u. Nel 2004-2005 l'olandese fond\u00f2 la squadra sull'asse Rafael M\u00e1rquez-Xavi-Deco, con Andr\u00e9s Iniesta prima alternativa dalla panchina, e in attacco schier\u00f2 il tridente Ludovic Giuly-Samuel Eto'o-Ronaldinho, oltre a dare spazio in prima squadra al giovane talento Lionel Messi, che alla penultima giornata della Liga segn\u00f2 all' il suo primo gol in maglia blaugrana. La squadra catalana si aggiudica il campionato dopo sei anni e in estate si rinforza con gli arrivi di Mark van Bommel e Santiago Ezquerro, come alternative rispettivamente a Xavi e Ronaldinho. Il 2005-2006 sar\u00e0 una stagione memorabile, coronata dalla doppia vittoria di campionato e Champions League. Si ricordano vittorie di prestigio quali lo 0-3 inflitto al Real Madrid al Bernab\u00e9u (19 novembre 2005) o la vittoria a San Siro contro il Milan (0-1) dell'aprile 2006, nella semifinale di andata di Champions, mentre la corsa del Bar\u00e7a in Copa del Rey si ferma ai quarti di finale contro il di Diego Milito, poi sconfitto in finale dall'. L'8 marzo 2006 Rijkaard fu premiato dalla UEFA, in occasione del giubileo della confederazione continentale, per essere risultato tra i 50 migliori giocatori europei degli ultimi 50 anni in base al sondaggio effettuato dal sito uefa.com. Il 17 maggio 2006 Rijkaard guid\u00f2 il Barcellona alla conquista della Champions League 2005-2006, ottenuta battendo in finale l'Arsenal per 2-1 allo Stade de France. Questa vittoria lo fece diventare il quinto calciatore, dopo Miguel Mu\u00f1oz, Giovanni Trapattoni, Johan Cruijff e Carlo Ancelotti, ad aver vinto la Champions League sia da giocatore sia da allenatore. A livello individuale nel 2006 Rijkaard fu nominato migliore allenatore del mondo dalla Federazione Internazionale di Storia e Statistica del Calcio (IFFHS), davanti a Jos\u00e9 Mourinho e Juande Ramos.\nLa stagione 2006-2007, che aveva visto in entrata Lilian Thuram e Gianluca Zambrotta pi\u00f9 Eidur Gudjohnsen in sostituzione di Henrik Larsson, si chiuse con una dolorosa coabitazione in vetta alla Liga con il Real Madrid, che per\u00f2 vinse il titolo grazie a una migliore differenza reti, e con una disfatta in semifinale di Copa del Rey contro il (uno 0-4 che ribaltava il 5-2 dell'andata al Camp Nou).\nL'8 maggio 2008, il giorno seguente alla sconfitta per 4-1 contro il Real Madrid che costrinse i \"blaugrana\" ai preliminari della Champions League 2008-2009, il Barcellona ufficializz\u00f2 il suo esonero, avvenuto il 30 giugno 2008. Sulla panchina dei catalani gli successe Josep Guardiola.\nGalatasaray.\nIl 5 giugno 2009 fu ufficializzato il suo trasferimento sulla panchina del , squadra della S\u00fcper Lig turca.\nConcluse la stagione al terzo posto in classifica, qualificandosi per la UEFA Europa League. Rescisse, di comune accordo con il club, il suo contratto il 20 ottobre 2010.\nArabia Saudita.\nIl 2 luglio 2011 divent\u00f2 CT dell'Arabia Saudita, firmando un contratto triennale per un salario di 5,3 milioni l'anno. Il 29 febbraio 2012 la nazionale araba allenata da Rijkaard fu eliminata dalle qualificazioni al dopo la sconfitta per 4-2 contro l'Australia. Il 16 gennaio 2013 Rijkaard fu esonerato a seguito dell'eliminazione della nazionale dalla Coppa del Golfo 2013.\nIl 18 marzo 2014 annunci\u00f2 il proprio ritiro dalla carriera di allenatore.\nStatistiche.\nStatistiche da allenatore.\nClub.\n\"Statistiche aggiornate al 16 gennaio 2013\". In grassetto le competizioni vinte."}
{"id": "277173", "revid": "1652635", "url": "https://it.wikipedia.org/wiki?curid=277173", "title": "Serrastretta", "text": "Serrastretta (\"Serrashr\u00ectta\" in calabrese) \u00e8 un comune italiano sparso di abitanti della provincia di Catanzaro in Calabria nella zona pedemontana Silana.\nGeografia fisica.\nSerrastretta \u00e8 attraversato dal torrente La Fiumarella e si estende nella parte settentrionale della provincia di Catanzaro, tra i monti Condr\u00f2 e Potilella. Domina la valle del fiume Amato.\nIl Territorio \u00e8 ricco di boschi con castagni, querce e faggi. Il Comune \u00e8 posto alle pendici della Sila e il suo territorio rientra, in parte, nell'Istmo di Marcellinara (il punto pi\u00f9 stretto d'Italia). Il territorio comunale arriva a 1198 metri di altitudine massima s.l.m (Monte Condr\u00f2) e arriva a sfiorare i 100 metri s.l.m nei pressi della frazione di Nocelle (localit\u00e0 Pantanelle). L'escursione altimetrica comunale \u00e8 pari a 1098 metri.\nIl territorio \u00e8 collocato in una gola tra le serre. A Serrastretta sul Monte Condr\u00f2 (poco prima del comune) vi \u00e8 una incontaminata e secolare faggeta molto vasta e variegata dove \u00e8 presente un laghetto.\nIl territorio comunale \u00e8 collinare nella sua parte inferiore (Nocelle, Cancello, Salice, Migliuso e San Michele) e montano invece dalla sue frazioni di Angoli e Viterale a salire fino su a Serrastretta.\nNel territorio comunale sono presenti in notevole quantit\u00e0 sorgenti d'acqua minerale naturale che sgorga fresca dal sottosuolo.\nClima.\nLa collocazione geografica del Comune consente a Serrastretta di godere di un clima estivo fresco e non eccessivamente caldo. Per le frazioni poste in collina la stagione estiva si presenta molto pi\u00f9 calda. L'inverno si presenta freddo e non sono rare le nevicate al Comune e fino alle frazioni di Serre, Viterale, Polidonti, Angoli.\nStoria.\nOrigine del nome.\nl nome \u00e8 un composto da \"serra\" e \"stretta\", riferendosi alla posizione geografica del paese, collocato in una gola tra le propagaggini della Sila.\nStoria del Comune.\nSerrastretta fu fondata nel 1383 dalle famiglie Bruni, Mancuso, Fazio, Talarico e Scalise di Scigliano che, per sfuggire alle persecuzioni ebraiche, trovarono rifugio in quest\u2019area tra due Serre. Il nome Serrastretta \u00e8 stato dato per la prima volta da alcuni abitanti di Taverna, dirigendosi verso Nicastro, hanno notato questo piccolo abitato \u201cstretto tra due Serre\u201d. Fu feudo della famiglia Caracciolo. Nel 1609 fu acquistata dai d'Aquino. Fin dall'origine fu aggregata come \"Casale\" all'Universit\u00e0 di Feroleto Antico; nel 1595 la Regia Corte della Calabria Ultra, a seguito di un censimento, elev\u00f2 il paese ad Universit\u00e0 (oggi Comune).\nIl 19 gennaio 1807 Serrastretta fu elevata a sede circoscrizionale dei Governi del Regno, poi confermata ed ampliata con Regio decreto nel 1816 di Re Ferdinando di Borbone e dalla successiva ristrutturazione operata nel 1860 dopo l'Unit\u00e0 d'Italia. Il 20 marzo 1807 la sede del Giudice di Pace fu trasferita da Feroleto Antico a Serrastretta; poi fu trasformata nel 1862 in Pretura.\nNel corso dei secoli Serrastretta ha sempre goduto di un\u2019ottima fama, grazie anche alla ricca famiglia D\u2019Aquino che le fece conoscere un notevole sviluppo economico nel campo dell'artigianato e nella diffusione del commercio del baco da seta. Serrastretta \u00e8 stata anche uno dei primi centri abitati del Sud Italia ad avere l\u2019energia elettrica: nella parte alta del paese si pu\u00f2 notare la centrale idroelettrica (correva l'anno 1908).\nStoria sismica.\nIl comune di Serrastretta ha risentito (secondo le fonti storiche a noi giunte) di notevoli eventi tellurici accaduti in Calabria.\nIl terremoto della Calabria del 27 marzo 1638 ha causato nel paese danni pari al X grado della scala Mercalli. Questo \u00e8 l'evento sismico che ha causato i maggiori danni al paese. I due successivi eventi verificatosi in Calabria, il terremoto della Calabria meridionale del 1783 ed il terremoto della Calabria del 1905, hanno provocato danni pari al VIII grado della scala Mercalli.\nSecondo Ithaca, il catalogo delle faglie capaci d'Italia, il territorio comunale \u00e8 attraversato, tra le frazioni di Cancello e Migliuso, da una faglia denominata \"Nicastro\" e nelle vicinanze delle frazioni di Accaria, Accaria Rosario, Quinzi, San Michele e tra Migliuso e Catena da un'ulteriore faglia denominata \"Galli\". La presenza di tali faglie \u00e8 dovuta alla complessa situazione geologica che interessa l'intera Calabria. Serrastretta rientra nella zona 1, la zona a pi\u00f9 elevato rischio sismico.\nSociet\u00e0.\nEvoluzione demografica.\nSerrastretta, come la gran maggioranza dei comuni calabresi, \u00e8 tuttora soggetto al fenomeno dell'emigrazione verso il Nord Italia e l'estero.\nDialetto.\nA Serrastretta \u00e8 parlato il dialetto calabrese, specificamente il dialetto lametino (variante del dialetto calabrese centrale, o catanzarese).\nCultura.\nAttivit\u00e0 culturali.\nLe attivit\u00e0 culturali vengono promosse, oltre che dall'amministrazione comunale, da numerose associazioni presenti sul territorio come la Pro Loco di Serrastretta e l'Associazione culturale dedicata alla cantante Dalida (alla quale \u00e8 intitolato anche un anfiteatro) i cui genitori erano originari di Serrastretta; nel 2007 \u00e8 stata inaugurata la casa museo dedicata alla cantante.\nA Serrastretta sono presenti il museo della civilt\u00e0 contadina e artigiana e nel centro storico \u00e8 presente l'antica casa dell'artigiano.\nA Serrastretta inoltre \u00e8 presente la sinagoga \"Ner Tamid del Sud\" (luce eterna del sud) fondata nel 2006 da Rabbi Barbara Aiello, la prima rabbino donna in Italia.\nMonumenti e palazzi nobiliari.\nIn piazza Pitagora, la piazza principale del paese, si trova la parrocchia dedicata alla Beata Vergine Maria del Soccorso, che viene venerata la seconda domenica di settembre. Al suo interno si possono ammirare le opere realizzate dai Mastri Struccatori di Miglierina e tre quadri di Zivatore, seguace del pittore di Taverna \"Mattia Preti\". Al di fuori della chiesa \u00e8 collocata una statua di Padre Pio da Pietrelcina.\nTra i pi\u00f9 antichi Palazzi serrastrettesi abbiamo: Palazzo Talarico, Palazzo Torchia, Palazzo Bruni e l'ottocentesco Palazzo Pingitore (vedasi fotografia in \"immagini del territorio\").\nA Serrastretta, in via Giacomo Leopardi, vi \u00e8 un monumento in ricordo delle vittime della guerra.\nFaggetta del Monte Condr\u00f2.\nNon troppo distante dal borgo di Serrastretta \u00e8 possibile avventurarsi nella Faggeta di Monte Condr\u00f2, un\u2019area boschiva di circa 200 ettari che appartiene alla Sila Piccola (precisamente al massiccio del Reventino). Secondo leggende locali i \"Margari\", una popolazione locale, nascosero un tesoro sotto una grossa pietra chiamata \"Pietra dei Margari\".\nCucina.\nLe pietanze diffuse a Serrastretta sono: \"Pasta chjina\" (Pasta ripiena) con uova, polpette di carne, formaggio pecorino e sugo di pomodoro, il tutto cotto al forno, \"Milingiane chine\" polpette di melanzane messe in una \"conchiglia\" fatta dalla buccia della melanzana fritte, \"Fhjuri mbainati\" pastelle di fiori di zucca, \"Grispelle\" ciambelle fritte fatte di pasta di patate, \"Vrasciole\" (braciole di patate) con patate, formaggio pecorino e prezzemolo.\nTra i salumi spiccano la soppressata, le salsicce, il capicollo, il guanciale affumicato (\"vuffhjiulu\"). Importanti le castagne, l'uva,\nEconomia.\nDa sempre Serrastretta \u00e8 un centro importante per la produzione e il commercio di prodotti agricoli di ottima qualit\u00e0 come patate e pomodori. La raccolta delle castagne \u00e8 diffusa e praticata in tutto il comune in quanto i castagneti ricoprono buona parte del territorio. Sulle pendici del monte Condr\u00f2 sono numerose le aziende agricole che praticano l'allevamento di suini, ovini e bovini importanti per la produzione di ottimi formaggi e salumi. Ma la maggior parte delle attivit\u00e0 si basano sulla lavorazione artigianale del legno che da sempre mette Serrastretta al primo posto, nel meridione, per la produzione di sedie. Il modello preferito in assoluto \u00e8 quello della \"Tredici Bis\" particolare per la sua spalliera su cui vi \u00e8 un disegno apportato con un'apposita pressa. Il legno maggiormente utilizzato per produrre le sedie serrastrettesi \u00e8 il Faggio che anticamente veniva ricavato dalla faggeta comunale. Ad oggi sono solo due gli artigiani che producono ancora interamente a mano le sedie poich\u00e9 le altre aziende hanno puntato di pi\u00f9 sulla quantit\u00e0 sfruttando le nuove tecnologie. La produzione delle sedie \u00e8 accompagnata da quella dei mobili in generale e degli infissi su misura.\nInfrastrutture e trasporti.\nSerrastretta condivide con il comune di Carlopoli una stazione ferroviaria percorsa dalla linea regionale che collega i territori interni posti tra Catanzaro e Cosenza. Serrastretta \u00e8 servita da autobus in direzione Lamezia Terme in tutto il suo territorio. Nel territorio comunale di Serrastretta si trovano agriturismi ed altre attivit\u00e0 legate al comparto alimentare e tecnico.\nSport.\nCalcio.\nU.s Serrastretta tiene le sue partite allo Stadio Comunale. Milita nel campionato di Terza Categoria della regione Calabria insieme alla rivale A.s.d Mac3 di Migliuso e gioca le sue partite casalinghe nel campo situato in localit\u00e0 Catena, tra Migliuso e Angoli.\nColori sociali U.s Serrastretta: Bianco-Verde\nColori sociali A.s.d Mac3: Bianco-Blu\nAutomobilistico.\nA Serrastretta si tiene una gara valida per il campionato italiano di slalom automobilistico. Tale gran premio prende il nome di \"Slalom Monte Condr\u00f2\"."}
{"id": "277174", "revid": "2519", "url": "https://it.wikipedia.org/wiki?curid=277174", "title": "Giovanni Mannozzi", "text": ""}
{"id": "277175", "revid": "15756", "url": "https://it.wikipedia.org/wiki?curid=277175", "title": "Robert Wyatt", "text": "Fu membro fondatore dei Soft Machine, una delle band pi\u00f9 importanti del \"progressive rock\" e pioniera del movimento musicale noto come scena di Canterbury. Ha partecipato ai primi quattro album del gruppo, lasciandolo nell'agosto del 1971 per fondare i Matching Mole, altra band della scena di Canterbury.\nOltre che per il talento come strumentista e compositore, \u00e8 noto per le originali sonorit\u00e0 della voce, che ne fanno uno dei cantanti pi\u00f9 originali ed ammirati della musica contemporanea. Nel percorso che lo port\u00f2 ad affinare le sue doti vocali, Wyatt si ispir\u00f2 al jazz, fonte principale della sua educazione musicale nonch\u00e9 sua grande passione, ma giustamente non si defin\u00ec mai musicista jazz, non essendo cresciuto a contatto con la comunit\u00e0 afroamericana.\nIn seguito ad un incidente occorsogli il 1\u00ba giugno 1973, rimase paralizzato dalla vita in gi\u00f9; da quel momento condusse vita ritirata, dedicandosi alla sperimentazione e alla ricerca musicale da solista, alla collaborazione con altri artisti, alla promozione di giovani talenti e all'impegno politico.\nBiografia.\nNacque nel 1945 a Bristol, nel sud-ovest dell'Inghilterra, da Honor Wyatt e George Ellidge, una coppia di dichiarate idee socialiste. Il padre George era grande appassionato di jazz e gli insegn\u00f2 a suonare il piano. Dopo essersi trasferiti a West Dulwich, un sobborgo di Londra, al padre fu diagnosticata una sclerosi multipla e nel 1956 la famiglia and\u00f2 ad abitare nella pi\u00f9 salubre Lydden, nelle vicinanze di Canterbury, stabilendosi in una grande casa georgiana che fu trasformata in una \"guest house\".\nGli inizi.\nNel 1956 Wyatt frequent\u00f2 la scuola \"Simon Langton\" di Canterbury, e vi conobbe i fratelli Brian e Hugh Hopper, Mike Ratledge e Dave Sinclair, con i quali strinse un'amicizia cementata dall'interesse per la musica.Passavano i pomeriggi a casa di Robert ad ascoltare jazz e a strimpellare canzoni famose. Wyatt ascoltava soprattutto dischi di Stan Kenton, a proposito del quale dichiar\u00f2: \"Mi \u00e8 esploso in testa\".\nNel 1960 la casa Ellidge-Wyatt affitt\u00f2 una stanza al chitarrista australiano Daevid Allen, da poco in Europa e reduce da un soggiorno parigino. Lo stile di vita anticonvenzionale e le idee musicali di Daevid, nonch\u00e9 i 200 dischi jazz e la marijuana, esercitarono una grande influenza sul gruppo di amici, ai quali nel frattempo si era aggiunto il cantante Kevin Ayers. Nel 1961, dopo un soggiorno a Parigi, Allen rientr\u00f2 a Lydden con il jazzista statunitense George Niedorf, che si pagava la camera impartendo lezioni di batteria a Wyatt.\nLa scoperta del mondo alternativo e il rifiuto di quello convenzionale portarono Wyatt a diventare malinconico e a meditare il suicidio: fu trovato svenuto in camera di Allen in seguito ad un'ingestione di barbiturici e portato in ospedale. Le voci che circolarono sulle sue responsabilit\u00e0 spinsero Allen a lasciare Lydden e a trasferirsi a Londra.\nNel Natale del 1961 Robert lasci\u00f2 la scuola e qualche giorno dopo si trasfer\u00ec con Niedorf a Dei\u00e0 nell'isola di Maiorca, una localit\u00e0 dove da anni si era stabilita una comunit\u00e0 di artisti della Beat Generation, tra cui il poeta Robert Graves, amante del jazz e di idee aperte, che spinse Robert a perseguire ci\u00f2 che amava dimenticando gli obblighi imposti dalla societ\u00e0. I dieci mesi passati nella sua tenuta saranno ricordati da Wyatt tra i pi\u00f9 felici della sua vita: qui continu\u00f2 le lezioni di batteria e si improvvis\u00f2 scrittore e scultore. Dei\u00e0 sar\u00e0 in seguito considerata la culla dei Soft Machine e dei Gong.\nIn ottobre Wyatt torn\u00f2 a Canterbury, ospite della famiglia Hopper, e cominci\u00f2 le prime registrazioni alla chitarra, voce e batteria con i due fratelli Hopper, Brian alla chitarra, voce e sax, Hugh al basso e Ratledge al piano, il primo nucleo dei Wilde Flowers. Queste registrazioni comparvero verso la fine degli anni novanta nelle compilation di autori vari del rock di Canterbury \"Canterburied Sounds - Volume 1\", \"Canterburied Sounds - Volume 2\", \"Canterburied Sounds - Volume 3\" e \"Canterburied Sounds - Volume 4\".\nIl Daevid Allen Trio.\nAgli inizi del 1963, Allen invit\u00f2 a Londra Wyatt e Hugh Hopper ed assieme formarono il Daevid Allen Trio, a cui si aggiunse occasionalmente Ratledge. Si esibirono in un repertorio di free-jazz, con lettura di poesie beat. Una data fu registrata al famoso Marquee Club di Londra e pubblicata nel 1993 dalla Voiceprint Records con il titolo \"Live 1963\". Il trio si sciolse ben presto e Allen torn\u00f2 a Parigi, dove fu raggiunto l'anno dopo da Hugh Hopper e Wyatt, che vennero a contatto con la musica di Terry Riley ed ebbero la loro prima esperienza con l'LSD, ma non ottennero ingaggi musicali. Al rientro in Inghilterra Wyatt si dovette guadagnare da vivere a Londra: il padre era morto e la casa di Lydden era stata venduta.\nI Wilde Flowers.\nNell'estate del 1964, Wyatt, Ayers e Allen soggiornarono a Dei\u00e0 e si esibirono in un club, mentre a Canterbury i fratelli Hopper si erano uniti al chitarrista e cantante Richard Sinclair per formare il gruppo beat Wild Flowers. A fine estate Ayers e Wyatt si unirono ai tre e, su suggerimento di Ayers, la band prese il nome di Wilde Flowers in omaggio allo scrittore Oscar Wilde. Le prime registrazioni furono con Hugh Hopper al basso, Richard Sinclair alla chitarra ritmica e controcanto, Brian Hopper alla chitarra, sax e controcanto, Wyatt alla batteria, percussioni e controcanto, e Kevin Ayers cantante. I Wilde tennero il primo concerto alla fine del 1964. Ayers lasci\u00f2 la band e, dopo un breve intermezzo con Graham Flight, Wyatt divent\u00f2 il cantante, mentre alla batteria lo sostitu\u00ec il futuro membro dei Caravan Richard Coughlan.\nI Wilde Flowers, considerati i progenitori di tutte le band della scena di Canterbury, negli anni successivi subirono la rotazione di svariati musicisti e si sciolsero nel 1969 senza aver pubblicato alcun album. Molti anni dopo, Brian Hopper sottopose i vecchi brani del gruppo alla Voiceprint Records, che li pubblic\u00f2 nel 1994 nell'atteso CD \"The Wilde Flowers\".\nSempre dalla Voiceprint furonno pubblicate tra il 1998 ed il 1999 quattro compilation degli artisti della scena di Canterbury:\nTra i vari brani vi sono 3 inediti dei Wilde Flowers e buona parte delle registrazioni di Canterbury dal 1962 in poi.\nI Soft Machine e il primo album solista.\nNel 1966, Wyatt e Ayers uscirono dai Wilde Flowers e formarono uno dei gruppi pi\u00f9 influenti del rock progressivo, i Soft Machine, che avrebbero contribuito alla creazione di nuove dimensioni del rock psichedelico e del jazz rock. Nei Soft Machine Wyatt era sia cantante che batterista, soluzione piuttosto inusuale per un gruppo che attribuiva grande importanza alle esibizioni dal vivo; Ayers era al basso e a sua volta cantava, Daevid Allen alla chitarra e Mike Ratledge alle tastiere. Hugh Hopper era il loro \"road manager\".\nLe prime esibizioni riscossero grandi consensi e la band divenne in breve una delle pi\u00f9 acclamate della psichedelia londinese. Nel 1967 furono scritturati assieme ai primi Pink Floyd per suonare al celebre UFO Club di Londra, e registrarono il primo 45 giri, \"Love Makes Sweet Music\". Allo Speakeasy Club di Londra furono di spalla alla Jimi Hendrix Experience, e Hendrix si un\u00ec a loro suonando il basso.\nIl produttore discografico Giorgio Gomelsky finanzi\u00f2 in quel periodo la registrazione dei primi brani, pubblicati nel 1971 con il titolo \"Faces And Places Vol.7\", e una tourn\u00e9e francese che ottenene uno straordinario successo. Di ritorno da Parigi, Allen fu bloccato alla frontiera britannica per irregolarit\u00e0 dei documenti e, costretto a lasciare il gruppo, torn\u00f2 in Francia dove fond\u00f2 i Gong.\nWyatt, Ayers e Ratledge continuarono come trio e furono ingaggiati come gruppo di apertura per il lungo tour nordamericano della Jimi Hendrix Experience, iniziato nel febbraio del 1968. In quattro giorni registrarono a New York un promo con i due brani \"Joy of a Toy\" e \"Why Are We Sleeping?\" e il primo LP, \"The Soft Machine\", il cui \"sound\" risentiva ancora dello spirito dadaista di Allen e spaziava tra il beat, la psichedelia, atmosfere orientali e il jazz.\nAlla fine del \"tour\" la band si sciolse e Wyatt rest\u00f2 in America dove compose alcuni brani, tra cui il primo abbozzo della \"suite\" \"Moon in June\". Nell'ottobre del 1968 registr\u00f2 a Hollywood una versione di \"Slow Walkin' Talk\", una canzone di Brian Hopper, in cui cantava e suonava la batteria e le tastiere con Jimi Hendrix al basso. Entrambi questi brani uscirono nella compilation di Wyatt intitolata \"Flotsam Jetsam\" del 1994. Nel 2013 la Cuneiform Records invece pubblic\u00f2 \"'68\", una raccolta che comprende gli stessi due brani ed altri due realizzati da Wyatt nello stesso periodo a New York.\nI Soft Machine dovevano rispettare gli impegni contrattuali, Wyatt torn\u00f2 cos\u00ec in Inghilterra dove rimise assieme la band con Ratledge e Hugh Hopper al posto di Ayers, uscito definitivamente dal gruppo. Nel 1969 pubblicarono il secondo lavoro, \"Volume Two\", influenzato dal minimalismo di Terry Riley e dalle improvvisazioni di Frank Zappa. Con l'uscita di Ayers dalla band il gruppo perse parte del dadaismo dei primi lavori e si indirizz\u00f2 verso la fusion. L'opera fu salutata come il primo vero mix di rock, dadaismo, psichedelia, jazz e avanguardia, con alcune dissonanze strumentali nel secondo lato, pi\u00f9 votato alla sperimentazione: un capolavoro. Nel brano \"A Concise British Alphabet part 2\", Wyatt canta con la tipica malinconia di tutti i suoi lavori. Subito dopo le registrazioni di \"Volume Two\", Wyatt, Ratledge e Hopper suonarono in due brani di \"The Madcap Laughs\", il disco di esordio di Syd Barret, che aveva appena lasciato i Pink Floyd.\nAltro capolavoro dei Soft Machine fu l'album successivo, il doppio \"Third\" del 1970, che segn\u00f2 la loro maturit\u00e0 artistica ed il definitivo riconoscimento di critica e di pubblico. L'inserimento nella formazione di diversi fiati limit\u00f2 molto l'apporto di Wyatt come cantante, meno il suo brano \"Moon in June\", che occupa un'intera facciata. Nella lunga suite, d\u00e0 libero sfogo alle sue doti vocali ed esprime il suo talento compositivo, che raggiunge un livello artistico ed un'originalit\u00e0 notevoli.\nSi cre\u00f2 una frattura nel gruppo quando Ratledge e Hopper, contrari alla concezione musicale di \"Moon in June\", vi parteciparono a brevi tratti, lasciando Wyatt a suonare i vari strumenti da solo nella maggior parte del brano. Durante i concerti dal vivo, \"Moon in June\" fu suonata in versione ridotta, limitata alle parti in cui Ratledge e Hopper avevano partecipato nell'album. Il grande disappunto di Robert, che aveva invece entusiasticamente contribuito agli altri brani, lo port\u00f2 a lasciare la band nell'anno successivo.\nNel 1970 pubblic\u00f2 anche il suo primo lavoro solista, \"The End of an Ear\", registrato nello stesso periodo di \"Third\". Questo album, uno dei pi\u00f9 belli e incompresi della sua carriera, lo allontan\u00f2 dal tipo di fusion seriosa dei Soft Machine, per avvicinarlo al pi\u00f9 colorito jazz-rock di Miles Davis e dei Weather Report, e all'Avant-garde rock. Il sound sottolineava il suo talento di batterista, specie se confrontato con quello delle opere successive all'incidente che lo paralizz\u00e0, e mise in risalto le sue doti di cantante e compositore. Le dediche rivolte agli amici nei titoli dei brani sono indice di quanto l'artista sentisse sua quest'opera.Wyatt realizza l'album incidendo ed elaborando con un distorsore una serie di suoi assoli, a cui in seguito sovrappone gli altri strumenti. Il brano considerato pi\u00f9 significativo \u00e8 \"Las Vegas Tango\", diviso in due parti che aprono e chiudono il disco, in cui un amalgama di bisbiglii, urla animalesche, vocine e cantilene producono un effetto originale e sorprendente. La voce viene periodicamente frenata e contrastata dai contrappunti del pianoforte, per poi riprendere con vocalizzi psichedelici e anticonformisti.I musicisti che lo accompagnano sono: il fratellastro Mark Ellidge al piano, Dave Sinclair dei Caravan all'organo, Mark Charig ed Elton Dean dei Soft Machine alla cornetta e al sax, e Neville Whitehead al basso. Wyatt canta e suona batterie, tastiere, pianoforte, organo e armonica.\nL'opera fu seguita da alcune collaborazioni con altre band, tra cui i Whole World di Ayers, i Centipede di Keith Tippett e i Symbiosis di Gary Windo, e con Daevid Allen, entrato nella formazione del suo primo album da solista, \"Banana Moon\". Nel 1971, dopo l'uscita dell'album strumentale \"Fourth\", abbandon\u00f2 i Soft Machine, contrariato dall'evoluzione musicale imposta da Ratledge, sempre pi\u00f9 tesa verso un rigido jazz che limitava le sue performance vocali ed il suo ingegno.\nI Matching Mole.\nAlla fine del 1971, Wyatt fond\u00f2 un altro gruppo storico della scena di Canterbury, i Matching Mole (letteralmente \"incontro tra talpe\", omofonia di \"machine molle\", la traduzione francese di Soft Machine), con il bassista Bill MacCormick, ex Quiet Sun, il tastierista Dave Sinclair, gi\u00e0 nei Wilde Flowers e nei Caravan ed il chitarrista Phil Miller, ex Delivery.\nIn un'intervista Robert rivel\u00f2 che in questa band poteva confrontarsi e parlare con gli altri componenti, lasciando intendere la difficolt\u00e0 di dialogo patite nei Soft Machine. Pot\u00e9 inoltre cantare, spaziando tra diversi generi musicali con frequenti improvvisazioni, come aveva fatto in \"The End of an Ear\".L'eponimo e sperimentale album di esordio, \"Matching Mole\", con Dave MacRae alle tastiere in qualit\u00e0 di ospite, \u00e8 firmato quasi per intero da Wyatt, che oltre a cantare suonva batteria, piano e mellotron. Su tutti i brani sperimentali spicca la melodica \"O Caroline\", dedicata all'amica Caroline Coon, con testo di Wyatt e musica di Sinclair.\nIl secondo lavoro, sempre nel 1972, fu \"Little Red Record\", con MacRae al posto di Sinclair, la collaborazione di Brian Eno al sintetizzatore e la produzione di Robert Fripp. \u00c8 basato sulle performance vocali di Wyatt, che scrive tutti i graffianti testi improntati sull'impegno politico, e su un alto livello di sperimentazione sonora. Gli altri membri scrivono la musica, compito che Wyatt preferisce demandare, e grazie all'apporto di MacRae il sound si avvicina ulteriormente alla fusion.\nCon l'uscita del secondo album, in autunno la band si sciolse. Dopo due mesi a Venezia, trascorsi a scrivere nuovo materiale con la fidanzata Alfreda Benge, una poetessa che scrisse alcuni dei testi delle sue canzoni e illustr\u00f2 tutte le copertine dei suoi album dal 1974 in poi, Wyatt torn\u00f2 in patria. Form\u00f2 un gruppo jazz a vita brevissima, i Wmwm, acronimo dei suoi componenti, con Gary Windo al sax, MacRae alle tastiere e Ron Mathewson al contrabbasso. Non ebbero tempo di pubblicare dischi, ma alcune registrazioni furono incise in raccolte postume di Windo. In primavera rifond\u00f2 i Matching Mole rivoluzionandone la formazione: oltre a MacCormick vi sono Windo al sassofono e Francis Monkman alle tastiere, ma quando erano pronti per registrare il nuovo album accadde la tragedia che cambi\u00f2 la vita di Wyatt.\nLa paralisi.\nIl 1\u00ba giugno 1973, durante la festa di compleanno di Gilli Smyth e Lady June, Wyatt cadde dal terzo piano, rimanendo paralizzato dalla vita in gi\u00f9. In seguito all'incidente Wyatt fu costretto su una sedia a rotelle e abbandon\u00f2 il progetto Matching Mole. Non poteva pi\u00f9 suonare la batteria e fin\u00ec per cimentarsi su piccole batterie prive di charleston e grancassa. I Soft Machine ed i Pink Floyd gli dedicarono un concerto, devolvendogli i proventi.\nI lunghi mesi trascorsi in ospedale diedero modo a Wyatt di maturare nuove idee musicali e, secondo quanto disse, di pensare attraverso la musica. Continu\u00f2 a preparare nuovi brani. Dopo l'incidente i suoi sforzi in campo musicale si concentrarono sulla carriera solista, nella quale fu accompagnato da turnisti e collaboratori di alto livello, tra i quali il poeta e cantante Ivor Cutler, Mike Oldfield e il chitarrista Fred Frith.\nCarriera solista e collaborazioni.\nA fine anno ricominciarono le registrazioni, collabor\u00f2 con Lady June ed esegue i vocalizzi di \"Calyx\" nell'album di esordio degli Hatfield and the North. I brani del suo secondo lavoro solista, \"Rock Bottom\", pubblicato dalla Virgin Records nel 1974, erano gi\u00e0 in avanzata fase di preparazione prima dell'incidente, e avrebbero dovuto far parte del terzo Matching Mole, e i testi furono terminati da Wyatt durante la degenza in ospedale. Si trattava di un'opera estremamente anticonvenzionale e difficilmente classificabile, considerata uno dei suoi capolavori, e prodotta dall'amico Nick Mason dei Pink Floyd, registrata con il Manor Mobile tre mesi dopo l'uscita dall'ospedale.\nL'album esce dai rigidi schemi della fusion in cui era immerso il secondo Matching Mole, per calarsi in uno stato d'animo introspettivo che fonde le dolci atmosfere di \"Moon in June\" e \"O Caroline\" alle follie patafisiche di \"Las Vegas Tango\". Il dadaismo dei precedenti lavori viene qui smorzato e la pacatezza che contraddistingue l'opera consegna agli ascoltatori un nuovo Wyatt, rassegnato, maturo, saggio e dolce allo stesso tempo. Fra i brani spicca \"Sea Song\", struggente ed inquietante urlo di disperazione stemperato dalla dolcezza del pianoforte e dei vocalizzi di Robert.\nLa formazione vede presente alcuni tra i migliori interpreti della musica di Canterbury: Richard Sinclair e Hugh Hopper si alternano al basso, Laurie Allan, ex Gong, suona la batteria in due tracce, l'inquietante voce di Ivor Cutler appare in due brani, in uno dei quali gli fa da contrappunto la tromba di Mongezi Feza, la Benge canta in \"Alifie\" supportata da Gary Windo al clarinetto e nel brano finale compaiono Mike Oldfield alla chitarra e Fred Frith alla viola. Wyatt, oltre a cantare, suona piccole batterie, la chitarra e le tastiere. L'album viene inciso tra febbraio e marzo e pubblicato dalla Virgin Records il 26 luglio del 1974, lo stesso giorno in cui sposa Alfreda.\nIl 1\u00ba giugno, a un anno esatto dall'incidente, partecip\u00f2 suonando le percussioni al concerto del Rainbow Theatre di Londra tenuto da Ayers, l'ex Roxy Music Brian Eno, e i due fuoriusciti dai Velvet Underground Nico e John Cale: alcuni brani di questa performance sono nell'album \"June 1, 1974\".\nL'8 settembre, al Drury Lane di Londra, torn\u00f2 ad esibirsi in un concerto con Julie Tippetts, Windo, Feza, Dave Stewart degli Hatfield and the North, Fred Frith, Mike Oldfield, Hugh Hopper, Laurie Allan e Nick Mason dei Pink Floyd. La registrazione dell'evento, organizzato dalla Virgin per promuovere \"Rock Bottom\", fu pubblicata solo nel 2005 nell'album \"Theatre Royal Drury Lane 8th September 1974\", attribuito a Robert Wyatt &amp; Friends. Nello stesso mese collabor\u00f2 come seconda voce e percussionista a \"Taking Tiger Mountain (By Strategy)\", secondo album da solista di Brian Eno.\nNello stesso anno registra una cover della celebre \"I'm a Believer\" di Neil Diamond e portata al successo dai Monkees, la cui versione italiana, \"Sono bugiarda\", fu cantata anni prima da Caterina Caselli. Con questo 45 giri raggiunge il 29\u00ba posto nelle classifiche britanniche e viene quindi invitato a cantarla in diverse televisioni fino a quando non appare nella trasmissione della BBC \"Top of the Pops\", e dopo che il produttore della trasmissione gli dice che \"non sta bene mostrare sedie a rotelle in spettacoli d'intrattenimento per famiglie\", Wyatt propone ai suoi musicisti di presentarsi tutti in sedia a rotelle.\nL'album solista successivo, \"Ruth Is Stranger Than Richard\" (Ruth \u00e8 pi\u00f9 strana di Richard), un gioco di parole su \"truth is stranger than fiction\" (la verit\u00e0 \u00e8 pi\u00f9 strana della finzione), esce nel 1975 e conferma l'eclettismo e l'anticonvenzionalit\u00e0 di Wyatt. Il disco fonde in modo inedito i testi ad elementi di jazz, free jazz, musica africana ed altri generi che fanno parte del bagaglio musicale degli artisti che collaborano. Della formazione fanno parte anche Feza alla tromba, che morir\u00e0 poco dopo le registrazioni, Frith alla chitarra ed Eno ai sintetizzatori. Come il precedente \"Rock Bottom\", \u00e8 prodotto da Nick Mason. La traccia \"Soup Song\" \u00e8 un rifacimento della \"Slow Walkin' Talk\" di Brian Hopper.\nNello stesso periodo Wyatt aveva inciso il singolo \"Yesterday Man\", che non era stato pubblicato dalla Virgin, il cui boss Richard Branson l'aveva trovato troppo triste. Wyatt aveva quindi pagato inutilmente l'incisione e per questo motivo rompe il contratto con la Virgin, che nel periodo successivo gli vieta di incidere con altre case. Nei successivi 5 anni Wyatt si eclissa dalla scena musicale, se si eccettuano collaborazioni con artisti come Henry Cow, Hatfield and the North, Carla Bley e Michael Mantler. Di rilievo la partecipazione nel 1978 al primo album \"ambient\" di Brian Eno \"\", in cui compone e suona il brano di apertura.\nL'impegno e la militanza politica.\nCostretto in una sedia a rotelle ed impossibilitato ad effettuare tourn\u00e9e, Wyatt ascolta con assiduit\u00e0 la radio appassionandosi sempre pi\u00f9 alla \"black music\" e ai vari problemi che attanagliano il terzo mondo. La rabbia che gli provocano l'attivit\u00e0 colonialista della NATO ed il protrarsi dell'apartheid in Sudafrica lo porta negli anni ottanta, quando riprende la sua produzione solista, a comporre brani con contenuti sempre pi\u00f9 impegnati politicamente. Tra i motivi di tale svolta, la convinzione che la carica rivoluzionaria del rock stava perdendo credibilit\u00e0 e il dolore per la morte in un ospedale del Regno Unito dell'amico e artista nero sudafricano Mongezi Feza, che secondo Wyatt non era stato curato come si conviene e come sarebbe stato curato un bianco.\nNel 1979 Wyatt diventa membro del Partito Comunista di Gran Bretagna e intreccia una fitta corrispondenza con prigionieri politici di tutto il mondo. Aveva manifestato le sue simpatie per la sinistra anche in precedenza, gi\u00e0 il titolo del secondo Matching Mole, \"Little Red Record\" (dischetto rosso), era un palese omaggio al libretto rosso di Mao, e in copertina vedeva i quattro componenti della band nelle vesti di guerriglieri armati.\nEsce dall'isolamento artistico grazie a Geoff Travis, il boss della Rough Trade Records, che lo scrittura per eseguire delle reinterpretazioni sulla scia dei successi ottenuti da Wyatt con i singoli degli anni settanta. Il primo dei 45 giri che riflettono il suo impegno militante \u00e8 \"Arauco/Caimanera\", una canzone tradizionale di Violeta Parra ed una \"cover\" di \"Guantanamera\", a cui fanno seguito l'omaggio alla Russia comunista di \"Stalin Wasn't Stallin'/Stalingrad\", \"At Last I Am Free\" pubblicata con un rifacimento della canzone di protesta \"Strange Fruit\" di Billie Holiday, e la reinterpretazione di \"Grass\" di Ivor Cutler con l'inno sindacale \"Trade Unions\". Questi singoli verranno riuniti nelle raccolte \"Robert Wyatt\" del 1981, e \"Nothing Can Stop Us\" dell'anno successivo, che viene da alcuni considerato il miglior album di canzoni politiche di sempre.Nel 1981 effettua da solo delle registrazioni per Rai Radio 3 che vedranno la luce nel 2009 nell'album \"Radio Experiment Rome February 1981\" e nello stesso anno registra la sua versione de \"L'Internazionale\", che verr\u00e0 pubblicata l'anno dopo sulla raccolta di autori vari \"Recommended Records Sampler\", e pi\u00f9 tardi nell'altra compilation \"\".\nNel 1982 esce \"The Animals Film\", colonna sonora del film omonimo, in cui vengono stigmatizzate le violenze contro gli animali. Si tratta di un nuovo capitolo della produzione di Wyatt, trenta minuti di musica a ruota libera, in cui il commento alle scene del film fatto con giochi vocali dall'aria volutamente distratta accompagnati dal pianoforte \u00e8 in fragoroso contrasto con gli spietati ritmi della batteria che assecondano le scene dei macelli e delle agonie. Il lavoro viene registrato in Catalogna, dove Robert e Alfie si trasferiscono ritenendo necessario il distacco dalla realt\u00e0 inglese.\nNel 1983 raggiunge la posizione numero 35 della hit parade britannica con \"Shipbuilding\", scritta per lui da Elvis Costello, un brano di denuncia contro la guerra nelle Falkland che apparir\u00e0 nelle edizioni successive di \"Nothing Can Stop Us\", ed in un Ep con \"Round Midnight\" di Thelonious Monk e \"Memories Of You\" di Eubie Blake. Un'altra canzone di denuncia, questa contro l'invasione americana di Grenada, \u00e8 \"Amber and the Amberlines\", registrata con Hugh Hopper nel 1983, dello stesso anno \u00e8 \"Venceremos\" realizzata in un album dei Working Week. \"Amber and the Amberlines\" viene inserita nell'Ep \"Work in Progress\" del 1984, insieme a una struggente cover di \"Biko\", di Peter Gabriel, a \"Te Recuerdo Amanda\" di V\u00edctor Jara e a \"Yolanda\" di Pablo Milan\u00e9s\nSempre nel 1984 partecipa a \"The Last Nightingale\", album di artisti vari i proventi del quale vanno ai minatori in sciopero contro il governo Thatcher, mentre nel 1985 registra con i SWAPO singers il singolo \"Wind of Change\", per protestare contro l'invasione sudafricana della Namibia.\nNel 1985 pubblica un altro album da solista, \"Old Rottenhat\", interamente registrato da solo al pianoforte, batteria e voce. Tutti i brani hanno riferimenti politici relativi a diverse realt\u00e0, come \"East Timor\" che denuncia i massacri che stavano avvenendo in quel paese con la copertura americana, ed \"Alliance\" che critica l'alleanza dell'SPD tedesco con i liberali. La musica accompagna in maniera solenne le denunce dell'autore, sfociando a volte in tenere ninna nanne in cui rifugiarsi per sfuggire agli orrori della societ\u00e0.\nVerso la fine degli anni ottanta esce dal partito comunista, ma senza rinnegare le sue idee, dichiarando che \"essere ex comunista sia molto pi\u00f9 presuntuoso che essere comunista\". D'altra parte, il marxismo di Gramsci gli appare venato di componenti religiose, il che fa pensare che lo stesso marxismo in generale, qualora degenerasse in culto si rivelerebbe qualcosa da cui prendere le distanze. E questo sempre in una componente antidogmatica, aperta, che contraddistingue la sua concezione della vita.\nPausa artistica e ripresa dell'attivit\u00e0.\nDopo il 1985 la sua attivit\u00e0 musicale si riduce sensibilmente e si limita a partecipazioni ad album di altri artisti. Dopo essersi preso con Alfreda un anno sabbatico, nel 1991 si ritrasferisce nel Lincolnshire, in Inghilterra, per la scarsit\u00e0 di supporto che la sanit\u00e0 spagnola dedica ai paraplegici, e pubblica \"Dondestan\", da molti considerato il suo lavoro migliore dopo \"Rock Bottom\".\nQuesto album \u00e8 un'altra tappa dell'isolamento artistico in cui ha scelto di chiudersi, registra tutte le tracce da solo con voce, tastiere, percussioni, piano e batteria. Viene realizzato per la met\u00e0 in collaborazione con la moglie Alfreda, la quale firma idilliaci testi su musiche di Robert, che invece firma tutti i restanti brani, eccetto uno in cui la musica \u00e8 di Hugh Hopper. In questa seconda parte dell'album riaffiorano i proclami politici con brani dedicati alla privatizzazione, alla situazione in Palestina, allo sfruttamento colonialista e ad altri temi scottanti.\nAnche i cinque brani dell'Ep \"A Short Break\" dello stesso anno riflettono le atmosfere contraddittorie di \"Dondestan\", alternando momenti sognanti ad altri pervasi dall'angoscia esistenziale.\nGli anni seguenti sono nuovamente scarsi di impegni artistici, da segnalare l'uscita nel 1994 della compilation \"Flotsam Jetsam\" in concomitanza con il libro di Mike King \"Wrong Movements. A Robert Wyatt History\", alla cui versione italiana, \"Falsi Movimenti. Una storia di Robert Wyatt\", che esce nello stesso anno per la Arcana Editore, Wyatt contribuisce apportando alcuni aggiornamenti ed effettuando correzioni. Nel 1995 si esibisce in quella che si riveler\u00e0 una delle sue pi\u00f9 valide collaborazioni, canta tre brani nell'album \"Songs\" dell'ex Henry Cow John Greaves .\nNel 1997 esce il suo nuovo CD \"Shleep\", in cui dopo anni torna finalmente a registrare in studio con altri musicisti e che viene elogiato dalla critica. Wyatt passa con grazia tra le diverse atmosfere che caratterizzano l'opera, emananti serenit\u00e0, nevrosi e introspezione. Nell'eccezionale cast spiccano tra gli altri gli ex Roxy Music Brian Eno e Phil Manzanera, Paul Weller, gi\u00e0 nei Jam e negli Style Council e Annie Whitehead. L'opera risveglia l'interesse nei suoi confronti da parte dei critici musicali, molti dei quali la considerano uno dei migliori lavori di Wyatt.\nNel 1998 Wyatt partecipa all'album-tributo a lui dedicato \"The Different You - Robert Wyatt e noi\", pubblicato da I dischi del mulo, cantando in italiano \"Del Mondo\", una reinterpretazione di \"Ko de mondo\" dei C.S.I.. Il disco \u00e8 composto da suoi brani che vengono interpretati da musicisti italiani, tra i quali gli stessi C.S.I., Franco Battiato, Jovanotti, Max Gazz\u00e8 e Cristina Don\u00e0. Collabora con quest'ultima anche alla realizzazione del brano \"Goccia\", contenuto nell'album \"Nido\" del 1999 e nell'omonimo Ep, comparendo anche nel video dello stesso Ep.\nUn altro tributo a Wyatt \u00e8 \"Soupsongs Live: the Music of Robert Wyatt\", CD che Annie Whitehead gli dedica nel 1999, Robert ricambia l'anno dopo collaborando nel nuovo disco della Whitehead. Nello stesso anno partecipa al nuovo album di Hugh Hopper e l'anno seguente a quelli di diversi altri artisti tra i quali l'ex Gong Didier Malherbe e Julie Tippett. Sempre nel 2001 gli viene affidata la direzione del Meltdown Festival che si \u00e8 tenuto nella prestigiosa Queen Elizabeth Hall, a cui invita la Don\u00e0.\nNel 2003 pubblica il suo nuovo lavoro solista, \"Cuckooland\", a cui partecipano anche la Whitehead, David Gilmour dei Pink Floyd, Manzanera, Eno e Paul Weller. L'album comprende canzoni d'amore, \u00e8 pi\u00f9 melodico di quelli degli anni precedenti e segna quindi il ritorno di Wyatt alle atmosfere del pop. I brani sono alquanto eterogenei tra loro dato che alcune canzoni sono scritte da Wyatt, altre a quattro mani con Alfreda ed altre ancora dall'arrangiatrice Karen Mantler, malgrado ci\u00f2 l'opera si pu\u00f2 definire elegante e brillante.\nNello stesso anno esce una raccolta di registrazioni un po' approssimative di Wyatt degli anni settanta, tra cui diverse inedite, contenente anche due nuovi brani eseguiti con Hugh Hopper. Quest'opera \u00e8 la colonna sonora dell'omonimo film \"Solar Flares Burn For You\".Sempre nel 2003 la BBC trasmette il documentario a lui dedicato \"Free Will and Testament: The Robert Wyatt Story\", che verr\u00e0 replicato pi\u00f9 volte, in cui Robert si esibisce in 5 brani dal vivo con la SoupSongs Band della Whitehead.\nNel 2004 esce la nuova raccolta \"His Greatest Misses\", anche questa con alcuni brani inediti. Nello stesso anno Wyatt effettua ancora diverse collaborazioni, tra cui quelle negli album di Manzanera, \"6pm\", e di Bj\u00f6rk, \"Med\u00falla\" in cui canta nei brani \"Submarine\" e \"Oceania\".\nRobert si \u00e8 spesso schernito della propria voce, che il critico Piero Scaruffi ha definito pregna di \"malinconia \"non sense\"\", citando un alto critico musicale che lo ha paragonato ad un Jimmy Somerville in preda al Valium, per via degli ombrosi falsetti con cui spesso esprime gli stati d'animo nelle sue canzoni. Il Wyattron \u00e8 una tastiera che anzich\u00e9 suonare normali note, suona una vasta gamma di accordi vocali che Wyatt ha pre-registrato. Fra i vari artisti che ne hanno fatto uso, oltre a Bj\u00f6rk, c'\u00e8 Kevin Ayers, nel brano \"Cold Shoulder\" dell'album \"The Unfairground\" del 2009.\nLe opere pi\u00f9 recenti.\nNel 2005 esce il \"live\" \"Theatre Royal Drury Lane 8th September 1974\", registrato in occasione del suo rientro sulle scene nel 1974, che viene attribuito a \"Robert Wyatt &amp; Friends\". Nel 2006 suona la cornetta nel brano \"Then I Close My Eyes\" di David Gilmour, durante il concerto alla Royal Albert Hall di Londra registrato nel DVD \"Remember That Night\".\nNel 2007 viene pubblicato l'album \"Comicopera\", il suo nuovo lavoro solista a cui partecipano 18 altri musicisti, tra i quali Eno, Whitehead, Weller e Manzanera, l'album segna inoltre il ritorno alla collaborazione con Dave Sinclair, che suona il piano. 15 delle 16 tracce vengono registrate negli studi di Manzanera a Londra, \"Hasta Siempre Comandante\" viene registrata nel Movin' Studio di Padova con i musicisti italiani Maurizio Camardi, Alessandro Fedrigo, Gianni Bertoncini, Alfonso Santimone e Paolo Vidaich. Tra le tracce dell'album vi \u00e8 il brano dei C.S.I. \"Del Mondo\", cantato da Wyatt in italiano.. L'opera si struttura in tre atti: il primo composto da canzoni d'amore, scritto con Alfreda, il secondo \u00e8 una suite di inni socio-politici ed il terzo una raccolta di canzoni di protesta.\nNel 2008 Wyatt collabora nelle opere di alcuni artisti, tra i quali Weller, Ayers e Billy Bragg, musicista che condivide il suo orientamento politico e per il quale canta nel brano \"I Keep Faith in You\". Di rilievo la partecipazione alle percussioni in due brani dell'album \"Everything That Happens Will Happen Today\", che segna l'attesa riunione del duo Eno - Byrne.\nNel 2009 viene pubblicato l'album \"Radio Experiment Rome February 1981\", che contiene le registrazioni multitraccia eseguite in solitario nel 1981 da Wyatt per Rai Radio 3 negli studi di Roma, nelle quali accompagna la voce con piano, tastiere, percussioni, scacciapensieri ed altri oggetti. Sempre nel 2009 esce l'album \"Around Robert Wyatt\", un omaggio a lui dedicato dall'Orchestre National de Jazz francese che esegue \"cover\" di suoi brani in chiave jazzistica, a cui Robert partecipa cantandone alcuni.\nIl 17 settembre 2009, l'universit\u00e0 di Liegi gli conferisce, assieme ad altri musicisti tra cui Archie Shepp e Anthony Braxton, una \"laurea honoris causa\" per il suo ruolo nella diffusione della musica.\nL'11 ottobre 2010 viene pubblicato l'album \"...For the Ghosts Within\", frutto di una collaborazione tra Wyatt, alle percussioni, tromba e voci, il sassofonista israeliano Gilad Atzmon, gi\u00e0 presente in \"Cuckooland\" e \"Comicopera\", che qui suona i fiati e l'accord\u00e9on, e la violinista e cantante britannica Ros Stephen. L'opera si articola in 11 brani di cui 7 sono rivisitazioni di classici del jazz e del pop, tra i quali spicca il brano reso celebre da Louis Armstrong \"What a Wonderful World\". Gli altri 4 brani sono composti dai tre musicisti e Alfreda Benge.\nDi rilievo il brano che d\u00e0 il titolo all'album, in cui si fondono atmosfere jazz e del folklore mediorientale. La realizzazione dell'opera avviene dapprima con la registrazione del basso e di diversi strumenti ad arco, poi con la sovrapposizione del contributo di Wyatt e per ultimo l'inserimento dei fiati di Atzmon. Sono presenti altri strumentisti con gli archi, le tastiere ed il bandone\u00f3n. Questo originale album, a tratti orchestrale, \u00e8 stato accolto positivamente dalla critica.\nNel 2014 collabora con Cristina Don\u00e0 alla realizzazione del brano \"Televisione\" degli Afterhours nella riedizione dell'album \"Hai paura del buio?\" della band milanese. Nello stesso anno esce il libro \"Different Every Time: The Authorised Biography of Robert Wyatt\" di Marcus O'Dair. In novembre viene pubblicata la sua \"compilation\" \"Different Every Time - Ex Machina / Benign Dictatorships\". Il mese successivo, nel corso di un'intervista Wyatt annuncia la fine della propria carriera musicale. Tra i motivi che l'hanno spinto a tale decisione vi sono l'et\u00e0 avanzata e il fatto che prova maggiore interesse per la politica che non per la musica.\nTorna comunque nelle sale d'incisone, anche se raramente; canta e suona nel brano \"Stella Maris\" con Boris Grebenshikov e suona la cornetta nel brano \"The Girl in the Yellow Dress\" dell'album \"Rattle That Lock\" di David Gilmour, pubblicati nel 2015.\nDiscografia.\nCon i Soft Machine.\nWyatt \u00e8 presente in tutte le registrazioni dei Soft Machine fino al 1971."}
{"id": "277176", "revid": "438678", "url": "https://it.wikipedia.org/wiki?curid=277176", "title": "L'anno prossimo vado a letto alle dieci", "text": "L'anno prossimo vado a letto alle dieci \u00e8 un film del 1995 diretto da Angelo Orlando.\nTrama.\nNella sera di San Silvestro, sotto una pioggia battente, Rosario e la sua ragazza litigano in macchina e Rosario decide che non vuol pi\u00f9 stare con lei, per cui la lascia. Lei se ne va lasciandolo sotto il diluvio a pensare al pi\u00f9 grande sbaglio che un uomo possa fare, quello di mollare la fidanzata proprio l'ultimo giorno dell'anno, quando tutti pensano a festeggiare e a divertirsi.\nRosario piomba cos\u00ec a casa del suo miglior amico Poldo, che vive nel suo stesso palazzo: egli \u00e8 un single convinto e sta preparando una cenetta intima con una sua nuova fiamma, ma l'arrivo dell'amico Rosario stravolge i suoi piani all'improvviso. Quella che doveva essere una dolce cena e una serata divertente si trasforma in un fallimento perch\u00e9 la ragazza s'intenerisce al racconto e allo sfogo di Rosario e invita i due amici a trascorrere la notte insieme, esortandoli a brindare all'amicizia che \"di solito dura tutta la vita, mentre l'amore troppo spesso finisce e basta\".\nPoldo non si perde d'animo e trascina con s\u00e9 l'amico ad una delle tante feste di Capodanno in citt\u00e0. Anche qui, Rosario porta la sua malinconia e si lamenta con tutti quelli che hanno il coraggio di ascoltarlo. Alla fine si dilegua dalla festa e scompare: Poldo si getta al suo inseguimento e lo trova accucciato, in lacrime, nell'ascensore. Prelevandolo quasi di forza, lo porta di nuovo in macchina per accompagnarlo definitivamente a casa e tornare cos\u00ec alla festa prima di mezzanotte.\nRosario per\u00f2, gli chiede l'ultimo favore: esser portato a casa dei genitori che vivono fuori citt\u00e0: \"In una notte come questa non pu\u00f2 sopravvivere da solo!\" Poldo protesta, ma alla fine, s'intenerisce anche lui e lo accontenta. Sulla strada che porta fuori citt\u00e0, dove cominciano boschi e campagne, Poldo e Rosario s'imbattono in una coppia che a bordo strada attira la loro attenzione: i due amici decidono di fermarsi. Si tratta di un ragazzo e una ragazza che dicono di aver lasciato la loro macchina in panne su una stradina adiacente, poco lontano e chiedono un passaggio.\nBen felici di festeggiare la mezzanotte ormai vicina, Poldo li lascia salire, ma quasi subito si pente amaramente. Il ragazzo infatti estrae una pistola e invita Poldo a portarsi su una strada meno battuta. \u00c8 l'inizio di una notte che sembra non aver fine: tra inseguimenti, sparatorie, coltelli, strani poliziotti e delinquenti spietati, la notte dei due amici si trasforma in un incubo che, in un'altalena di situazioni e giochi pericolosi, rivela ai due amici l'altra faccia del Capodanno, lasciandoli testimoni di una notte tragica e ai limiti dell'inverosimile.\nCast.\nIl cast del film era formato quasi interamente da attori sconosciuti a quell'epoca, che divennero in seguito tra i pi\u00f9 famosi interpreti del panorama cinematografico e televisivo nazionale contemporaneo. In un cameo appare Roberto Ciotti, l'autore della colonna sonora che accompagna il film con un ritmo blues mediterraneo.\nUscita nelle sale.\nIl film, realizzato nell'estate del 1994, trov\u00f2 difficolt\u00e0 ad uscire a causa di alcune scene considerate invedibili per i minori di quattordici anni dalle due commissioni censura a cui venne sottoposto. Produzione e regia si rivolsero al TAR, che svincol\u00f2 il film dal divieto previo taglio di tre inquadrature. La pellicola fu fatta uscire dalla distribuzione italiana I.I.F. nell'estate del 1995. Il film era stato particolarmente apprezzato da Alberto Sordi: la sera del 15 aprile 2003 fu proiettato in occasione di una serata commemorativa di Sordi, a Giffoni Valle Piana, sede del Giffoni Film Festival."}
{"id": "277183", "revid": "767487", "url": "https://it.wikipedia.org/wiki?curid=277183", "title": "X-Files - Il film", "text": "X-Files - Il film (\"The X-Files\") \u00e8 un film del 1998 diretto da Rob S. Bowman, tratto dalla omonima serie televisiva. La pellicola segna il debutto sul grande schermo dei personaggi della serie e narrativamente si colloca tra la quinta e la sesta stagione.\nIn Italia \u00e8 stato pubblicizzato sul manifesto cinematografico come \"X-Files - Il film\", mentre su quello statunitense come \"The X-Files: Fight the Future\".\nNel 2008 \u00e8 uscito un altro film basato sulla serie, \"X-Files - Voglio crederci\".\nTrama.\nNel 35.000 A.C. in una caverna, nel nord del Texas, un essere mostruoso aggredisce due uomini primitivi. Nel 1998 dei bambini scavano una buca e all'improvviso uno di essi cade in una grotta e trova un teschio umano, dal quale spunta un olio nero che si impadronisce del bambino, facendogli diventare gli occhi neri. I pompieri vengono a soccorrerlo.\nNel frattempo gli agenti dell'FBI Fox Mulder e Dana Scully investigano per trovare una bomba in un ufficio federale a Dallas. Mulder trova la bomba in una macchinetta di bibite e subito avverte Scully, che fa evacuare l'edificio. Darius Michaud, agente dell'FBI, prova inutilmente a disinnescare la bomba, che esplode, uccidendo un pompiere e un bambino (mostrati all'inizio del film). Mulder e Scully sono sotto accusa e nello stesso pomeriggio Mulder incontra un dottore, Alvin Kurtzweil, che gli spiega che le vittime erano gi\u00e0 morte e che la bomba serviva per insabbiare il tutto.\nMulder e Scully, dopo diverse indagini, si dirigono in Texas ed entrano in una struttura apparentemente vuota, circondata dal granturco. All'improvviso per\u00f2, spuntano numerose api da cui scappano. Usciti, sono inseguiti da due elicotteri neri a cui sfuggono e tornano a Washington dove Mulder scopre che Scully \u00e8 stata punta da un'ape e quindi chiama un'ambulanza. Quando essa arriva, il guidatore spara a Mulder e se ne va. Mulder si sveglia in ospedale, sopravvissuto al colpo di pistola, e grazie all'aiuto di due colleghi riesce a scappare. L'Uomo dalle mani curate gli rivela che Scully si trova in Antartide e gli consegna anche un vaccino per combattere il virus iniettato dall'ape.\nMulder si dirige nell'Antartide e scopre un laboratorio sotterraneo segreto dove sono contenuti numerosi alieni e Scully. Mulder le inietta il vaccino e la salva. Essi scappano dallo stabilimento, il laboratorio viene distrutto e spunta una grossa astronave aliena che vola in alto nel cielo. Scully durante il processo, racconta tutto quello che ha visto durante le indagini, ma non viene creduta, e Mulder legge nel giornale che il governo ha insabbiato tutti gli avvenimenti.\nIn Tunisia, l'Uomo che fuma avverte Conrad Strughold che l'Unit\u00e0 X-Files \u00e8 stata riaperta.\nProduzione.\nIn una scena del film, quando Mulder trova il bagno occupato ed esce nel vicolo per urinare, lo fa davanti alla locandina cinematografica di \"Independence Day \" di Roland Emmerich. \u00c8 curioso notare come nello stesso film fosse stata citata in una battuta proprio la serie di \"X-Files\".\nL'articolo che Mulder legge alla fine del film (dal titolo \"Fatal Hanta Virus Outbreak in Northern Texas Reported Contained\") \u00e8 stato scritto da Howard Dimsdale. Il vero Howard Dimsdale era stato l'insegnante di Frank Spotnitz e John Shiban all'American Film Institute, ed era nella \"lista nera\" durante l'era McCarthy.\nConrad Strughold porta il nome del vero Strughold, uno scienziato nazista che condusse esperimenti sui prigionieri durante la seconda guerra mondiale. Il Governo degli USA port\u00f2 Strughold negli Stati Uniti dopo la guerra per farlo lavorare sul programma spaziale. Nell'episodio #3X02 Il file da non aprire (3/3) - Paper Clip, Mulder e Scully trovano \"tanti fascicoli\" alla Strughold Mining Company.\nDistribuzione.\nIl film fu proiettato in America il 19 giugno 1998 e in Italia il 9 ottobre.\nEdizione Italiana.\nLa direzione del doppiaggio italiano \u00e8 a cura di Daniela Nobili, su dialoghi di Gianni G. Galassi, per conto de LaBiBi.it. La sonorizzazione, invece, venne curata da Fono Roma.\nColonna sonora.\nDalla produzione di questo film \u00e8 stato creato un album, intitolato \"\".\nBibliografia.\nMenarini Roy, Meneghelli Andrea, \"Fantascienza in cento film\", Genova, Le Mani editore, 2000."}
{"id": "277186", "revid": "125760597", "url": "https://it.wikipedia.org/wiki?curid=277186", "title": "Don Carlo", "text": "Il Don Carlo (o, originariamente, Don Carlos) \u00e8 un'opera di Giuseppe Verdi, su libretto di Joseph M\u00e9ry e Camille du Locle, tratto dall'omonima tragedia di Friedrich Schiller; alcune scene sono ispirate al dramma \"Philippe II, Roi d'Espagne\" di Eug\u00e8ne Cormon.\nNel 1864 a Verdi da Parigi venne la richiesta di comporre un nuovo \"Grand-Op\u00e9ra\", e nell'estate del 1865 arriv\u00f2 il libretto.\nLa prima rappresentazione, in cinque atti e in lingua francese, ebbe luogo l'11 marzo 1867 alla \"Salle Le Peletier\" del \"Th\u00e9\u00e2tre de l'Acad\u00e9mie Imp\u00e9riale de Musique\" di Parigi (era la sede dell\"'Op\u00e9ra national de Paris\").\nIn seguito l'opera fu tradotta in italiano da Achille De Lauzi\u00e8res e rimaneggiata a pi\u00f9 riprese; la prima in italiano fu nel Regno Unito, al \"Royal Italian Opera\" (oggi \"Royal Opera House\", Covent Garden di Londra) il 4 giugno dello stesso anno, diretta da Michele Costa.\nPrime rappresentazioni.\nGli interpreti e gli artisti coinvolti nella prima assoluta francese furono i seguenti:\nIn Italia la prima fu il 27 ottobre 1867 al Teatro Comunale di Bologna con Angelo Mariani (direttore d'orchestra), Teresa Stolz, Antonietta Fricci e Antonio Cotogni, nella traduzione di Achille De Lauzi\u00e8res-Th\u00e9mines e Angelo Zanardini.\nStoria.\nNel 1872 Verdi oper\u00f2 alcune modifiche minori con la collaborazione di Antonio Ghislanzoni, il librettista dell\"'Aida\". La revisione pi\u00f9 importante fu realizzata oltre 10 anni dopo e comport\u00f2 l'eliminazione dell'originario atto primo.\nLe modifiche al libretto furono messe a punto da du Locle, ma la versione in 4 atti and\u00f2 in scena al Teatro alla Scala di Milano il 10 gennaio 1884 nella revisione di Du Locle per la traduzione di de Lauzi\u00e8res-Th\u00e9mines e Zanardini (\u00abIl Don Carlos \u00e8 ora ridotto in quattro atti, sar\u00e0 pi\u00f9 comodo, e credo anche migliore, artisticamente parlando. Pi\u00f9 concisione e pi\u00f9 nerbo\u00bb, scrisse il compositore). \nGli interpreti e gli artisti coinvolti furono i seguenti:\nDue anni dopo Verdi si pent\u00ec del taglio e l'opera and\u00f2 in scena per la prima nel Teatro Comunale Nuovo (oggi Teatro comunale Luciano Pavarotti) di Modena, il 29 dicembre 1886, in una nuova versione in cinque atti (senza le danze dell'originale francese) che fu anche pubblicata da Ricordi nella riduzione per canto e pianoforte. \nCi\u00f2 nonostante, i teatri italiani continuarono a preferire la versione del 1884 in quattro atti.\nIl \"Don Carlo\" segue di cinque anni \"La forza del destino\" (1862) e precede di quattro l\"'Aida\" (1871): il maggiore spazio di tempo che Verdi si concede si rispecchia in un maggiore grado di elaborazione dei prodotti finali, sia nei fattori strettamente testuali (il libretto) che pi\u00f9 propriamente musicali (in particolare, il maggior respiro concesso all'orchestrazione).\nLa sua stesura fu piuttosto lunga e impegn\u00f2 Verdi per oltre un anno. Ne deriver\u00e0 un mastodontico \"Grand Op\u00e9ra\", corredato di balletti e grandiose scene corali definibili quasi \"di massa\" in armonia con le consuetudini dell'opulento genere operistico francese.\nTematiche dell'opera.\nLe tematiche chiave sono tre:\nIn quest'opera Verdi affina la ricerca psicologica avviata con le opere della \"trilogia popolare\": Filippo II viene presentato come una personalit\u00e0 negativa, che nel terzo atto (versione in quattro atti) rivela tuttavia un lato intimamente patetico. Tra gli innamorati verdiani, Don Carlos \u00e8 quello dal carattere pi\u00f9 romanticamente impulsivo, al limite dell'isteria. Elisabetta, l'amata, destinata a diventare la sua matrigna, \u00e8 una figura femminile rassegnata all'infelicit\u00e0. Le figure di Rodrigo, Marchese di Posa, e della Principessa Eboli, costituiscono il motore della vicenda. Su tutti incombe la possente figura del Grande Inquisitore, arbitro dei destini di tutti, alla cui volont\u00e0 lo stesso Filippo dovr\u00e0 piegarsi.\nTrama.\nQuesta trama si riferisce alla versione parigina del 1867, in cinque atti.\nIl primo si svolge in Francia, gli altri in Spagna verso il 1560.\nAtto I.\nLa foresta di Fontainebleau, in Francia, d'inverno.\nElisabetta di Valois, figlia del re di Francia Enrico II, attraversa la scena col paggio Tebaldo e il resto del suo seguito, e getta monete ad alcuni boscaioli che si trovano nei pressi.\nL'infante di Spagna, Don Carlo, \u00e8 giunto segretamente in Francia per conoscere Elisabetta, sua promessa sposa: la loro unione suggeller\u00e0 la pace tra Francia e Spagna, dopo decenni di lotte (Guerra d'Italia del 1551-1559) tra la Casa d'Asburgo e i Valois. \nCarlo si trova nella foresta (\"Fontainebleau!\u2026 For\u00eat immense et solitaire!\" / \"Fontainebleau! Foresta immensa e solitaria!\"), osserva Elisabetta non visto e se ne innamora (\"Je l'ai vue, et dans son sourire\" / \"Io la vidi e al suo sorriso\"). \nQuando Elisabetta ricompare, avendo perduto la strada per tornare al castello, Carlo inizialmente finge di essere un membro della delegazione del conte di Lerma, ambasciatore spagnolo in Francia. Poi, quando Tebaldo li lascia soli per cercare la strada del ritorno, Carlo annuncia a Elisabetta che le mostrer\u00e0 il ritratto del futuro sposo: Elisabetta alla vista del ritratto capisce chi ha di fronte, e Carlo le rivela i suoi sentimenti, che lei ricambia (\"De quels transports poignants et doux\" / \"Di quale amor - di quanto ardor\"). Ma dopo che un colpo di cannone ha annunciato che \u00e8 stata dichiarata la pace tra Spagna e Francia, il paggio Tebaldo ritorna informando Elisabetta che le \u00e8 stato chiesto di concedere la propria mano non a Carlo, ma al padre di lui, Filippo II. Giunge anche Lerma, che conferma la decisione di Enrico, sollecitando una risposta da Elisabetta. Elisabetta, pur amando Carlo, si sente tenuta ad accettare, per consolidare la pace. Elisabetta e il corteggio partono, mentre Carlo rimane solo e disperato.\nAtto II.\nParte I.\nIl chiostro del convento di San Giusto (San Girolamo di Yuste), in Estremadura, Spagna.\nI frati ricordano l'imperatore Carlo V (\"Charles-Quint, l'auguste Empereur\" / \"Carlo il sommo imperatore\"), recentemente scomparso, la cui tomba si trova nel convento; un frate invoca per lui la pace eterna chiedendo che ne venga perdonato l'immenso orgoglio. Compare Carlo, nipote dell'imperatore, angosciato perch\u00e9 la donna che ama, sposandosi con suo padre, \u00e8 divenuta la sua matrigna. Il frate, in cui Carlo crede di riconoscere le fattezze del nonno, si \u00e8 fermato ad ascoltarne le parole, e lo ammonisce che solo in cielo potr\u00e0 trovare pace.\nGiunge al convento Rodrigo, marchese di Posa, intimo amico di Carlo, che, appresa da quest'ultimo la sua disperata situazione, gli chiede di farsi inviare da Filippo nelle Fiandre, per difendere la popolazione fiamminga oppressa dal duro regime imposto da Filippo. Rodrigo e Carlo si rinnovano la promessa di eterna amicizia (\"Dieu, tu semas dans nos \u00e2mes\" / \"Dio, che nell'alma infondere\"). Poco dopo giunge al convento Filippo, conducendo Elisabetta, e alla loro vista si riaccende la disperazione di Carlo.\nParte II.\nUn sito ridente alle porte del chiostro di San Giusto.\nLa principessa Eboli \u00e8 in compagnia di Tebaldo e delle dame della regina, e canta la \"canzone del velo\" (\"Au palais des f\u00e9es des rois Grenadins\" / \"Nei giardin del bello saracin ostello\"), che narra di un re moro che corteggia una bellezza velata che poi si rivela sua moglie.\nGiungono anche Elisabetta e Rodrigo. Quest'ultimo, col pretesto di darle una lettera proveniente dalla Francia, riesce a consegnare a Elisabetta un messaggio di Carlo, che la regina legge turbata. Rodrigo implora Elisabetta di acconsentire a un incontro con Carlo (\"L'Infant Carlos, notre esp\u00e9rance\" / \"Carlo, ch'\u00e8 sol il nostro amore\"). Rodrigo e la principessa si allontanano chiacchierando. Quando Carlo giunge pu\u00f2 restar solo con Elisabetta, e le chiede d'intercedere presso Filippo affinch\u00e9 gli conceda di recarsi nelle Fiandre. Elisabetta accetta, ma Carlo non sa dominare i propri sentimenti e le rinnova le proprie dichiarazioni d'amore, poi fugge disperato. Arriva Filippo, che s'infuria quando vede che Elisabetta \u00e8 stata lasciata sola e ne caccia la dama di compagnia, contessa di Aremberg, imponendole di tornare in Francia; Elisabetta saluta tristemente la donna (\"O ma ch\u00e8re compagne\" / \"Non pianger, mia compagna\").\nFilippo resta solo con Rodrigo, di cui apprezza il carattere e l'audacia, e questi lo implora di concedere la libert\u00e0 alle Fiandre (\"O Roi! j'arrive de Flandre\" / \"O signor, di Fiandra arrivo\"). Filippo non ascolta la supplica di Rodrigo, ma lo mette in guardia dal Grande Inquisitore, per il quale le idee di Rodrigo costituiscono una grave colpa. Poi Filippo cerca di farsi Rodrigo alleato, confidandogli il sospetto che Carlo stia cercando di strappargli Elisabetta e chiedendogli di sorvegliarli.\nAtto III.\nParte I.\nI giardini della regina a Madrid.\nSi sta svolgendo la festa della regina, ma Elisabetta non se la sente di partecipare e preferisce ritirarsi in preghiera, come ha fatto anche Filippo. Per fare in modo che la sua assenza non venga notata, Elisabetta scambia il proprio mantello e la maschera con quelli della principessa di Eboli.\nSi svolge poi il ballo della \"Peregrina\", ambientato in una grotta di madreperla, in cui si immagina che le perle dell'oceano si spoglino delle loro bellezze per fonderle nella \"Peregrina\", il pi\u00f9 bel gioiello della corona di Spagna, personificata dalla Regina, che appare al termine del ballo sopra un carro sfolgorante.\nTerminato il ballo, a mezzanotte Carlo giunge nei giardini. Ha ricevuto un biglietto con l'invito a un appuntamento, e si presenta credendo che l'invito venga da Elisabetta, mentre in realt\u00e0 \u00e8 della Eboli, falsamente convinta che Carlo sia innamorato di lei. Giunge anche la principessa, velata, che si rende conto che Carlo pensa di trovarsi di fronte alla regina, di cui \u00e8 innamorato. Prima di esser riconosciuta, rivela a Carlo di avere udito Rodrigo e il re parlar di lui in modo sinistro; poi giunge Rodrigo in persona. La Eboli minaccia di rovinarli (\"Redoutez tout de ma furie\" / \"Al mio furor sfuggite invano\"). Rodrigo fa per pugnalarla, ma \u00e8 fermato da Carlo; la principessa esce furibonda.\nRodrigo chiede a Carlo di affidargli eventuali documenti compromettenti; Carlo, che per qualche istante aveva dubitato della fedelt\u00e0 dell'amico, si ricrede e acconsente.\nParte II.\nUna gran piazza innanzi a Nostra Donna d\u2019Atocha, cattedrale di Valladolid.\nNella piazza si eleva una catasta sulla quale saranno messi al rogo i condannati del Santo Uffizio. Il popolo festeggia (\"Ce jour est un jour d'all\u00e9gresse\" / \"Spuntato ecco il d\u00ec d'esultanza\"), mentre alcuni frati attraversano la scena conducendo i condannati (\"Ce jour est un jour de col\u00e8re\" / \"Il d\u00ec spunt\u00f2, d\u00ec del terrore\"). Segue il corteo reale, e per ultimo il re stesso, che si rivolge al popolo ricordando di avere indossato la corona giurando di dar la morte ai ribelli. Ma subito giunge Carlo, conducendo con s\u00e9 sei deputati fiamminghi, che si prostrano e implorano a Filippo la pace per il loro paese. Carlo chiede invano a Filippo di divenire reggente del Brabante e delle Fiandre. I popolani e i cortigiani appoggiano le ragioni dei fiamminghi, ma Filippo, spalleggiato dai frati, ordina che i deputati vengano allontanati. Carlo perde il controllo e sguaina la spada minacciando il re stesso, che chiede aiuto, ma i grandi di Spagna indietreggiano davanti a Carlo. Interviene per\u00f2 Rodrigo, che convince Carlo a riporre la spada. Il re, riconoscente, promuove Rodrigo a duca. Tutti s'incamminano per assistere all'auto-da-f\u00e9, mentre dal cielo scende una voce a consolare i condannati.\nAtto IV.\nParte I.\nIl gabinetto del re a Madrid. L'alba.\nFilippo, come trasognato, medita sul fatto che Elisabetta non lo ha mai amato, e pensa che solo nella tomba che lo accoglier\u00e0 all'Escoriale potr\u00e0 ritrovare il sonno e la pace (\"Elle ne m'aime pas!\" / \"Ella giammai m'am\u00f2!\"). Il conte di Lerma annuncia il Grande Inquisitore, cieco e novantenne: Filippo gli dice che intende mettere a morte Carlo, colpevole di tradimento, e gli chiede se si opporr\u00e0 a questa decisione. Il Grande Inquisitore lo appoggia, ricordando che anche Dio ha fatto morire il proprio figlio per riscattare l'umanit\u00e0. Poi il Grande Inquisitore chiede la morte anche di Rodrigo, le cui idee mettono a repentaglio il potere della Chiesa (\"Dans ce beau pays, pur d'h\u00e9r\u00e9tique levain\" / \"Nell'ispano suol mai l'eresia domin\u00f2\"); Filippo tenta inutilmente di opporsi.\nPartito l'Inquisitore, entra Elisabetta, a cui \u00e8 stato sottratto uno scrigno che conteneva oggetti preziosi. Filippo, con espressione terribile, estrae lo scrigno da un cassetto e mostra a Elisabetta che esso contiene un ritratto di Carlo, accusandola di averlo tradito. Elisabetta proclama la propria innocenza, poi, minacciata da Filippo, sviene. Filippo chiede aiuto e accorrono la Eboli e Rodrigo. Il re capisce di avere ingiustamente offeso sua moglie; Rodrigo si rende conto che la situazione sta precipitando, ed \u00e8 disposto a sacrificarsi per assicurare un avvenire migliore alla Spagna. Elisabetta rinviene.\nQuando i due uomini escono, la Eboli confessa di essere stata lei a rubare lo scrigno e consegnarlo a Filippo, accecata dalla rabbia per l'amore non corrisposto da Carlo. Elisabetta la punisce imponendole di scegliere tra l'esilio e la vita in convento. Eboli, rimasta sola, maledice la bellezza che il cielo le ha donato, che la rende altera e dissennata (\"O don fatal et d\u00e9test\u00e9\" / \"O don fatale\"), poi decide che sceglier\u00e0 il convento, ma prima cercher\u00e0 di salvare Carlo.\nParte II.\nLa prigione di Carlo, in un oscuro sotterraneo.\nCarlo, accusato di essere agitatore delle Fiandre, \u00e8 stato imprigionato. Giunge Rodrigo, accompagnato da alcuni ufficiali che subito si allontanano. Rodrigo spiega a Carlo di esser riuscito a salvarlo: ha fatto trovare su di s\u00e9 i documenti compromettenti che Carlo gli aveva consegnato, attirando su s\u00e9 stesso le accuse rivolte all'amico; per questo Rodrigo sa che presto dovr\u00e0 morire (\"Oui, Carlos! c'est mon jour supr\u00eame\" / \"Per me giunto \u00e8 il d\u00ec supremo\"). Poco dopo giungono due uomini, uno dei quali indossa le vesti del Sant'Uffizio; essi indicano Carlo e Rodrigo, e subito dopo uno di loro spara a Rodrigo con un archibugio, ferendolo mortalmente. Rodrigo fa in tempo a dire a Carlo che Elisabetta lo attende il giorno seguente a San Giusto, poi muore. Carlo si getta disperato sul suo corpo.\nGiunge Filippo, per rendere al figlio la libert\u00e0. Carlo lo respinge, accusandolo di essere colpevole della morte di Rodrigo, di cui mostra il cadavere. Filippo, commosso, si scopre il capo.\nGiunge il conte di Lerma, annunciando una rivolta popolare per la liberazione di Carlo. La principessa di Eboli, accorsa mascherata, riesce a liberare Carlo, che il popolo trascina fuori. Filippo affronta i ribelli, che non sembrano temerlo. Soltanto l'intervento del Grande Inquisitore, alla cui autorit\u00e0 la popolazione non osa opporsi, mette fine alla sommossa.\nAtto V.\nIl chiostro del convento di San Giusto come nell'Atto II. Notte. Chiaro di luna.\nElisabetta entra, s'inginocchia presso la tomba di Carlo V, prega l'anima del vecchio imperatore d'intercedere per lei presso Dio e ricorda tristemente le illusioni giovanili dei tempi di Fontainebleau (\"Toi qui sus le n\u00e9ant des grandeurs de ce monde\" / \"Tu che le vanit\u00e0 conoscesti del mondo\").\nGiunge Carlo, per un ultimo saluto a Elisabetta prima di separarsi per sempre. Elisabetta esorta Carlo a recarsi nelle Fiandre a far vivere gli ideali di Rodrigo, poi gli chiede di dimenticare ci\u00f2 che c'\u00e8 stato tra loro. Mentre si stanno salutando augurandosi di rivedersi nel cielo, vengono sorpresi da Filippo e dal Grande Inquisitore. Il re afferma che ci dev'essere un doppio sacrificio: proclama che far\u00e0 il proprio dovere e chiede che l'Inquisizione faccia altrettanto. Filippo e il Grande Inquisitore, implacabili, accusano Carlo di tradimento, e quest'ultimo indietreggia verso la tomba di Carlo V.\nSi apre il cancello della tomba e appare il frate del secondo atto che in realt\u00e0 \u00e8 l'imperatore Carlo V, creduto morto. Il frate copre Carlo, smarrito, col proprio mantello, e lo trascina con s\u00e9, ripetendo che solo in cielo si pu\u00f2 trovare pace. Dalla cappella i monaci pregano per l'anima dell'Imperatore, chiedendo a Dio di risparmiargli la sua collera.\nConfronto tra le versioni.\nLa seguente tabella riassume le pi\u00f9 importanti differenze tra le tre principali versioni dell'opera. Relativamente alla versione del 1867, sono elencate le modifiche apportate rispetto alla prima versione completa scritta da Verdi, pronta verso la fine del 1866. Queste modifiche si resero necessarie per limitare la lunghezza dell'opera (a mezzanotte partiva l'ultimo treno che avrebbe ricondotto a casa gli spettatori); alcune furono apportate prima delle prove generali, altre dopo le prove.\nPer le altre versioni sono elencate le modifiche rispetto alla rappresentazione del 1867.\nOrganico orchestrale.\nLa partitura di Verdi prevede l'utilizzo di:\nDa suonare sul palco:\nBrani celebri.\nI brani si riferiscono alla versione originale in cinque atti.\nNumeri musicali.\nI numeri musicali presentati si riferiscono alla versione del 1884, con versi in italiano e in quattro atti."}
{"id": "277189", "revid": "767487", "url": "https://it.wikipedia.org/wiki?curid=277189", "title": "La parete di fango", "text": "La parete di fango (\"The Defiant Ones\") \u00e8 un film del 1958 diretto e prodotto da Stanley Kramer.\nTrama.\nStati Uniti meridionali: durante il trasferimento di alcuni detenuti, scoppia un temporale e il cellulare su cui sono trasportati si capovolge a seguito di un incidente. Due di loro, il bianco John \"Joker\" Jackson e il nero Noah Cullen, legati tra loro da una catena stretta ai polsi, riescono a fuggire. Appresa la notizia dell'evasione, lo sceriffo Max Muller e il capitano di polizia Frank Gibbons organizzano immediatamente le ricerche.\nJohn \u00e8 pervaso da un forte sentimento razzista e mal sopporta il dover condividere non solo la fuga, ma anche la compagnia dell'afroamericano, a cui \u00e8 costretto suo malgrado, almeno fino a quando i due non avranno spezzato la catena che li tiene legati. Il terreno paludoso nasconde, ma allo stesso tempo rallenta, i due fuggitivi che, arrivati in una cittadina, entrano in un edificio alla ricerca di cibo e di attrezzi per spezzare la catena.\nQui vengono catturati dai cittadini, che vorrebbero linciarli. In loro favore interviene Big Sam, un uomo che respinge il proposito di giustizia sommaria dei suoi concittadini, rinchiudendo i due in una baracca, in attesa di consegnarli il giorno dopo alla polizia. Durante la notte, per\u00f2, li lascia fuggire rivelando loro il suo passato di detenuto.\nL'accumularsi della tensione, della rabbia e dell'odio reciproco, portano Jackson e Cullen a picchiarsi fra loro. L'istinto di sopravvivenza ha il sopravvento all'ultimo e la fuga prosegue, fin quando non incontrano Billy, un ragazzo che vive con la madre in una casa isolata ai margini della palude. I due compagni di fuga possono finalmente rifocillarsi, riposare e soprattutto liberarsi dalla catena che li unisce. John passa la notte con la donna, che gli propone di fuggire insieme. Lui accetta e i due detenuti, che nel frattempo hanno imparato a rispettarsi, decidono di comune accordo di separarsi.\nUna volta che Noah si \u00e8 allontanato, la donna rivela a John di aver indicato all'altro detenuto una via di fuga sbagliata, che quasi certamente porter\u00e0 l'uomo a morire nelle sabbie mobili della palude. John, furibondo per quanto ha saputo, vorrebbe correre ad avvertire Noah, ma la donna cerca di fermarlo. Scoppia un acceso diverbio tra i due, nel corso del quale Billy afferra un fucile e spara a John, ferendolo a una spalla. Ferito e prostrato, l'evaso vaga nella palude chiamando a gran voce il nome di Noah, fino a quando i due non si ritrovano. I due decidono a quel punto di continuare la fuga insieme.\nAvanzando lentamente, i due sentono l'abbaiare dei cani da caccia, segno dell'approssimarsi degli inseguitori, ma sentono anche il rumore di un treno che sta passando sulla ferrovia poco distante: Noah riesce a salire sul treno e afferra la mano di John, ma questi, ferito, non trova le forze per saltare sul vagone, facendo cadere entrambi sul fondo del terrapieno. Esaurite le forze, i due si sostengono a vicenda in attesa dei loro inseguitori, sempre pi\u00f9 vicini. I cani li hanno fiutati e i poliziotti vorrebbero liberarli, affinch\u00e9 sbranino i due evasi. Lo sceriffo si oppone e si incammina da solo alla ricerca dei due: li trover\u00e0 l'uno (John) quasi svenuto nelle braccia dell'altro (Noah), ormai uniti dalle vicissitudini passate, con quest'ultimo che canta ostentatamente in faccia allo sceriffo."}
{"id": "277193", "revid": "1718925", "url": "https://it.wikipedia.org/wiki?curid=277193", "title": "Societ\u00e0 di intermediazione mobiliare", "text": "Le societ\u00e0 di intermediazione mobiliare (in acronimo SIM), in Italia, sono societ\u00e0 per azioni che svolgono l'attivit\u00e0 di intermediazione mobiliare (non svolgono, a differenza delle banche, intermediazione creditizia).\nDisciplina normativa.\nCon la riforma operata dal decreto legislativo 24 febbraio del 1998, n. 58 - Testo Unico della Finanza (TUF) promosso dal Ministro del Tesoro Amato le SIM vengono autorizzate ad operare in Borsa per conto proprio e per conto di terzi, vengono definite come un soggetto polifunzionale (operazioni, consulenza...) e ad esse \u00e8 conferita un'ampia delega per disciplinare il conflitto d'interessi. Viene cos\u00ec abolito il monopolio legale degli agenti di cambio che operavano in Borsa dal 1913 esclusivamente per conto terzi.\nIn base all'articolo 4 TUF la vigilanza sulle SIM \u00e8 esercitata dalla CONSOB per quanto riguarda l'osservanza degli obblighi di informazione e correttezza nello svolgimento dell'attivit\u00e0, e dalla Banca d'Italia per quanto riguarda i controlli di stabilit\u00e0 patrimoniale e di influssi finanziari.\nLa stessa legge istituiva la Borsa Telematica e, su istanza degli addetti di settore (della Consob (Aprile 1987) e degli agenti di cambio. La legge prevedeva una concentrazione per soggetti, ma non per atti: viene disposto l'obbligo per le Sim di eseguire gli ordini di acquisto e di vendita dei titoli quotati solo nei mercati di Borsa (con sede legale e operative in Italia), ma continuavano ad essere eseguite fuori Borsa le operazioni compiute fra le societ\u00e0 e fra i gruppi anche quando negoziano pacchetti di maggioranza e qualunque altra operazione su titoli quotati non eseguita dalle Sim o dalle banche.\nGli agenti di cambio proposero di qualificare come agenti di cambio gli amministratori delegati e i direttori delle Sim, mentre la legge si limitava ad indicare per i responsabili delle societ\u00e0 di intermediazione i requisiti di onorabilit\u00e0 e professionalit\u00e0 contenuti nella legge 77 del 1983 (quella dei Fondi): la norma era riferita ai conflitti di interessi che potrebbero nascere con l'entrata in via diretta o indiretta nel capitale delle Sim di societ\u00e0 con propri titoli quotati in Borsa. La legge prevedeva il divieto ma con un'ampia parte del listini esonerata: banche, assicurazioni, fondi di Investimento e le finanziarie che possono agire in Borsa come \"broker\" tramite il controllo delle SIM (con la sola separazione contabile) e come \"dealer\".\nL'istituto delle SIM \u00e8 regolato dal d.lgs. 24 febbraio 1998, n. 58; devono essere autorizzate dalla CONSOB, e l'autorizzazione deve indicare a quale specifica attivit\u00e0 si riferisce. Devono inoltre essere organizzate sotto forma di societ\u00e0 per azioni, e devono avere sede e direzione nel territorio italiano. Il capitale sociale non pu\u00f2 essere inferiore a quello stabilito dalla Banca d'Italia, ed il management deve disporre sempre dei requisiti di professionalit\u00e0 e onorabilit\u00e0.\nIn seguito al recepimento della direttiva 2004/39/CE (direttiva MiFID), a partire dal 2007 tali societ\u00e0 possono svolgere attivit\u00e0 anche di pura consulenza. Quando invece svolge una pluralit\u00e0 di servizi (tra quelli previsti dalla legge) viene definita \"polifunzionale\". A differenza delle banche per\u00f2, esse non possono effettuare intermediazione creditizia.\nAttivit\u00e0.\nCollocamento.\nIl collocamento \u00e8 l'attivit\u00e0 di organizzazione di collocamento presso gli investitori di titoli con (underwriting) o senza (selling) garanzie, attraverso la cura della pubblicit\u00e0, della raccolta delle sottoscrizioni e di ogni altro adempimento convenuto: esempio \u00e8 quello relativo al collocamento di azioni o obbligazioni societarie.\nCome nel caso dell'attivit\u00e0 di negoziazione, si ha una differenza di rischio tra il primo tipo (che opera per conto terzi) ed il secondo (che opera per conto proprio). Anche tali SIM gravitano in maggioranza nell'orbita delle aziende di credito, in quanto rappresentano la rete di vendita alternativa o parallela agli sportelli bancari, per spingere sull'offerta non solo dei prodotti bancari tradizionali (certificati di deposito, conti correnti) ma anche, e soprattutto, di risparmio gestito (gestioni patrimoniali, SICAV, quote di fondi).\nPossono anche collocare prodotti assicurativi, sia Vita che Danni, a seguito di iscrizione nella sez. D del Registro Unico degli Intermediari Assicurativi.\nLe SIM di collocamento aderiscono ad Assoreti, l'Associazione nazionale delle societ\u00e0 di collocamento di prodotti finanziari e di servizi di investimento.\nConsulenza.\nPresupposto \u00e8 una specifica autorizzazione rilasciata dalla Banca d\u2019Italia e dalla CONSOB per il servizio di consulenza in materia di investimenti. Tali SIM aderiscono ad Ascosim, l'associazione delle SIM di consulenza.\nLa consulenza in materia di investimenti consiste nel fornire indicazioni personalizzate di investimento in strumenti finanziari, che tengano in considerazione le conoscenze e l'esperienza del cliente, la sua situazione finanziaria ed i suoi obiettivi di investimento, con particolare riguardo all'orizzonte temporale e alla propensione al rischio. La consulenza come servizio di investimento mette al centro il cliente e per questo dovrebbe garantire l'indipendenza nell'erogazione del servizio ed escludere l'incidenza di conflitti d'interesse.\nGestione di portafogli.\nLa gestione su base individuale di portafogli di investimenti consiste nella gestione di patrimoni mediante operazioni aventi ad oggetto strumenti finanziari, si trova anche negli organismi di investimento collettivo. La gestione \u00e8 come quella dei Fondi comuni d'investimento o delle SICAV, e quindi i patrimoni gestiti possono volta in volta cambiare composizione (monetaria, obbligazionaria, azionaria, mista).\nPer garantire un servizio personalizzato, la SIM di gestione deve predisporre un conto individuale che consenta in ogni momento l'individuazione dei beni finanziari di propriet\u00e0 dell'intestatario, il quale \u00e8 titolare di un patrimonio ben distinto da quello della SIM e di tutti gli altri clienti della struttura.\nLa SIM di gestione non \u00e8 l'unico soggetto abilitato a fare gestione di patrimoni individuali in Italia, perch\u00e9 possono esercitare questa attivit\u00e0 anche le banche, le fiduciarie, gli agenti di cambio e le Societ\u00e0 di gestione del risparmio. Le SIM di gestione aderiscono ad Assosim, l'Associazione italiana intermediari mobiliari, associazione di categoria che raggruppa anche le SIM di collocamento, le societ\u00e0 di gestione del risparmio e le SICAV.\nNegoziazione.\nLe SIM svolgono sia negoziazione per conto terzi (cosiddetto \"brokerage\") che per conto proprio (cosiddetto \"dealing\"). La negoziazione per conto terzi comprende l'acquisto e la vendita di strumenti finanziari nei mercati regolamentati.\nAlcuni tra le pi\u00f9 note(antiche) Societ\u00e0 di Intermediazione Mobiliare Italiane sono: Ersel SIM,\u00a0 Sanpaolo Invest SIM, Directa SIM, Azimut Investimenti Sim, dalla lista consob pubblicato ai sensi del Decreto Legislativo n. 58/1998.\nSi ha una forte differenza tra le SIM che svolgono un'attivit\u00e0 di dealing da quelle con attivit\u00e0 di brokerage. Le prime infatti hanno un portafoglio di titoli di propriet\u00e0 e quindi sono soggette al rischio di mercato perch\u00e9 proprietari dell'azione trattata. Le seconde invece, negoziando per conto terzi, vanno incontro soltanto ad un rischio operativo e di reputazione.\nAssimilabile a questa categoria \u00e8 l'attivit\u00e0 di \"ricezione e trasmissione di ordini e mediazione\". Per quanto riguarda ci\u00f2, la legge ha consentito l'intermediazione delle SIM non solo per dare ordini di negoziazione raccolti da altri soggetti, ma anche per la stessa raccolta degli ordini di negoziazione. La maggior parte delle SIM di negoziazione sono di matrice bancaria ed assicurativa. Le principali SIM di negoziazione aderiscono ad Assosim, l'Associazione italiana intermediari mobiliari."}
{"id": "277196", "revid": "1564499", "url": "https://it.wikipedia.org/wiki?curid=277196", "title": "Borsa valori", "text": "La borsa valori (in inglese: stock exchange) \u00e8 un mercato finanziario regolamentato dove vengono scambiati valori mobiliari (ovvero le \"security\") e valute estere. Siccome \u00e8 un mercato mobiliare regolamentato, si dice che \u00e8 un mercato pubblico (\"public market\").\nSiccome in pi\u00f9 viene usata per permettere la compravendita in un mercato regolamentato (e non \"over the counter\" OTC) di azioni, obbligazioni e derivati, cio\u00e8 i tre tipi di security, le compravendite in borsa si possono pensare come il \"mercato pubblico delle security\" (\"public securities market\").\nInfine, siccome le azioni permettono a un'azienda di finanziarsi tramite \"equity\" (invece che tramite debito, ovvero con prestiti in banca e l'emissione di obbligazioni), la borsa \u00e8 dunque anche il \"mercato pubblico dell'equity\" (\"public equity market\"), in contrapposizione alla \"private equity\", che pu\u00f2 anche essere gestita da fondi/societ\u00e0 apposite o dagli \"angel investor\".\nLa borsa \u00e8 un mercato secondario, essendovi trattati strumenti finanziari che sono gi\u00e0 stati emessi e quindi gi\u00e0 in circolazione quando la societ\u00e0 non era ancora quotata (\"quoted/listed on a stock exchange\"); essi sono stati comprati nell'ambito della \"private equity\". La borsa \u00e8 poi un mercato regolamentato e ufficiale, poich\u00e9 vi sono disciplinate in modo specifico tutte le operazioni di negoziazione e loro modalit\u00e0, gli operatori, le tipologie contrattuali ammesse etc.\nLe societ\u00e0 quotate possono ritirarsi (o essere ritirate) dalla borsa tramite \"delisting\", mentre quelle non quotate possono entrarvi (o rientrarvi) se rispettano determinati parametri, per esempio avere un determinato ammontare di capitale sociale.\nStoria.\nEt\u00e0 antica.\nLa prima evidenza scritta di operatori di cambio, prestiti e depositi si ha in Babilonia con il codice di Hammurabi, cui sono seguite figure come il \"trapezita\" dell'antica Grecia, gli \"argentarii\" Etruschi, e il loro discendente \"mensaurius\" nell'antica Roma - ma, nonostante la compartecipazione alle imprese sia antica, queste figure non operano ancora nel mercato borsistico, specializzato nello scambio dei titoli, che nascer\u00e0 propriamente solo ad Amsterdam nel '600.\nEt\u00e0 moderna.\nA partire dal tardo medioevo, nelle citt\u00e0-stato italiane nacquero e si diffusero i titoli negoziabili, i biglietti di cambio, le imprese, il sistema bancario per registro - fino alla costituzione intorno al XV secolo dei primi organismi bancari importanti e alla trasformazione delle fiere in luoghi di scambio e di commercio. Queste innovazioni vennero portate a Bruges nel '300, nuovo luogo di incontro dei mercanti italiani commercianti nella regione anseatica.\nIl termine \"Borsa\" deriva dalle riunioni per determinare il valore delle merci e delle valute che si tenevano a Bruges nel '300 e nel '400 presso il palazzo \"Ter Buerse\" (gi\u00e0 taverna che radunava mercanti e specializzata nella loro consulenza, poi centro della piazza luogo degli scambi monetari e delle sedi \"nazionali\" dei mercanti stranieri), costruito dall'antica famiglia aristocratica Van der Bourse, che decor\u00f2 (com'\u00e8 ancora visibile) l'ingresso del palazzo con il proprio simbolo araldico: tre borse. Dopo Bruges, le prime borse sorsero ad Anversa nel 1531, a Lione nel 1548 e a Francoforte sul Meno nel 1585. Il cammino delle borse fu quello di passare da una gestione privata ad una pubblica, fortemente regolamentata.\nNel XVII secolo si ebbe la diffusione della societ\u00e0 per azioni, si aprirono le prime \"Casa de Contrataci\u00f3n\", a Siviglia, a Londra e a Parigi, e nel 1561 la Borsa di Amsterdam prese il posto, come importanza, di quella di Anversa, specializzandosi sia nella contrattazione di merci che di titoli. Se agli inizi del XVIII secolo l'attivit\u00e0 borsistica ricevette un grande impulso dall'espansione dei traffici, dell'emissione di titoli, degli investimenti, e dei debiti pubblici, a causa di forti speculazioni durante le varie guerre si ebbero una lunga serie di tracolli, che portarono in Inghilterra alla formulazione del \"Bubble Act\" per mettere fine alla confusione.\nEt\u00e0 contemporanea.\nNella prima met\u00e0 del XIX secolo in Francia si assistette ad un \"boom\" speculativo che port\u00f2 alla nascita di oltre 500 societ\u00e0 in accomandita per azioni, sviluppatesi soprattutto a Parigi e a Lione. Nello stesso periodo in Inghilterra, grazie all'abolizione del \"Bubble Act\", si ebbe una forte espansione del mercato; qui la diffusione delle azioni industriali nei centri provinciali - mentre Londra si occupava soprattutto delle azioni ferroviarie e delle societ\u00e0 internazionali - rendeva il mercato notevolmente diffuso, a macchia di leopardo, sul territorio nazionale. Negli Stati Uniti d'America i primi cinque decenni del secolo furono scanditi dalle differenti politiche dei vari Presidenti, che agevolarono oppure ostacolarono l'espansione dei mercati finanziari e azionari.\nDescrizione.\nAttivit\u00e0 tipica.\nCompito della borsa \u00e8 quello di ricevere gli ordini di compravendita dagli operatori ed eseguirli, attenendosi alla legge della domanda e dell'offerta (cio\u00e8 maggiore \u00e8 la richiesta di un titolo e maggiore ne diviene il prezzo per acquistarlo, maggiore \u00e8 l'offerta di un titolo e minore ne diviene il prezzo che si ottiene nel venderlo).\nIl lavoro degli operatori (\"traders\") viene chiamato \"trading\" (\"scambio\"), intendendo lo scambio di uno strumento finanziario per del denaro contante. L'attivit\u00e0 di \"trading\" \u00e8 fortemente regolamentata, con sanzioni penali e/o amministrative definite in pressoch\u00e9 tutti gli ordinamenti.\nIl sistema scambi organizzato.\nDal 1998 in tutte le nazioni che aderiscono all'UE e all'OCSE, i mercati regolamentari possono avere regolamenti interni e statutari decisi dalla societ\u00e0 di gestione; tale mercato \u00e8 definito \"SSO (Sistema di Scambi Organizzati)\" ed \u00e8 anche detto pi\u00f9 comunemente \"Borsa\" (Borsa Privata), che quindi si pu\u00f2 suddividere in \"indipendente\" (come la Borsa Privata) ed in \"istituzionale\" (come la Borsa centrale, in genere dello Stato - per l'Italia, Borsa Italiana o \"Italian Stock Exchange\"); il mercato istituzionale adotta nel suo registro e nella propria compagine societaria e/o tra le aziende quotate/quotabili enti pubblici, societ\u00e0 pubbliche, societ\u00e0 miste ovvero accreditamenti istituzionali, ovvero aziende che siano titolari di concessioni o che abbiano requisiti per partecipare a concordati o ad appalti pubblici.\nIl primo SSO privato e indipendente italiano \u00e8 TEMEX (\"Terzo Mercato Exchange\"). In seguito molti istituti bancari e SIM hanno adottato internamente un proprio SSO, in cui \u00e8 possibile acquistare o vendere quote di societ\u00e0 ivi quotate, direttamente da sportelli bancari e\\o presso promotori finanziari, ovvero agenzie di intermediazione. L'unico SSO privato istituzionale (istituzionalizzato) fu il MAC (\"Mercato Alternativo del Capitale\"), dal 2006 rilevato da Borsa Italiana. Il primo SSO in Europa Continentale fu SmallXChange, societ\u00e0 (Ltd) panamense con sede in Inghilterra.\nNel mondo.\nItalia.\nIn Italia prima dell'avvento della borsa telematica, oltre alla Borsa di Milano erano presenti anche queste piazze di scambio minori e con funzione prettamente regionale: Borsa Valori di Roma; Borsa Valori di Torino; Borsa Valori di Bologna, Borsa Valori di Genova; Borsa Valori di Venezia; Borsa Valori di Firenze; Borsa Valori di Napoli; Borsa Valori di Palermo; Borsa Valori di Trieste.\nBorse valori maggiori.\nLe seguenti sono le 20 maggiori borse valori per capitalizzazione di mercato (in miliardi di dollari statunitensi), secondo la Federazione Mondiale delle Borse."}
{"id": "277199", "revid": "1305772", "url": "https://it.wikipedia.org/wiki?curid=277199", "title": "Jacopo Avanzi", "text": "La storiografia di questo artista \u00e8 complessa a causa delle documentazioni scoperte nel tempo. La sua figura \u00e8 stata spesso confusa con diversi artisti, come Jacopo de' Bavosi e soprattutto con il vicentino Jacopo Avanzo, attivo a Vicenza, Verona e Padova.\nProprio a Padova affresc\u00f2, secondo recenti studi, tra il 1376 e il 1377, \"Le storie di San Giacomo\" nelle lunette della cappella di San Giacomo nella Basilica di Sant'Antonio di Padova, completate poi da Altichiero.\nAllo stesso artista sono attribuiti anche gli affreschi nella Chiesa di Sant'Apollonia di Mezzaratta raffiguranti le \"Storie di Mos\u00e8\": ora distaccati dal sito originario, si trovano presso la Pinacoteca Nazionale di Bologna.\nL'unica opera firmata dal pittore \u00e8 la \"Crocifissione\" della Galleria Colonna a Roma, anche se una cospicua aggiunta al catalogo di Jacopo Avanzi \u00e8 stata proposta dal critico Benati nel 1985 con l'attribuzione del ciclo con \"Scene di battaglia\" e \"Personaggi dell'antichit\u00e0\" nel castello malatestiano di Montefiore Conca in provincia di Rimini."}
{"id": "277202", "revid": "1333374", "url": "https://it.wikipedia.org/wiki?curid=277202", "title": "Aristide Merloni", "text": "Fondatore della Merloni, inizi\u00f2 la sua attivit\u00e0 imprenditoriale con la produzione di bascule, per poi abbracciare nei decenni successivi una vasta tipologia di prodotti, dalle bombole per il gas agli scaldacqua, dalle vasche da bagno agli elettrodomestici e mobili da cucina. \u00c8 proprio dal suo nome, Aristide, che l'azienda trae ispirazione nel dar vita al marchio Ariston. Alla sua morte le varie attivit\u00e0 furono distinte in tre societ\u00e0, ognuna andata in gestione ad uno dei suoi figli. Due di queste imprese sono ancora in attivit\u00e0: Ariston Thermo Group e Indesit.\nA lui viene anche intitolato l'istituto tecnico industriale di Fabriano.\nBiografia.\nOrigini e formazione.\nDi famiglia operaia, frequent\u00f2 l'Istituto Tecnico Industriale Statale Montani di Fermo fino a diplomarsi nel 1916, quando fu chiamato alle armi allo scoppio della prima guerra mondiale. Al rientro ad Albacina, partecip\u00f2 con Lamberto Corsi, Tersilio Fida, Romualdo Castelli, don Agostino Crocetti e don Erminio Petruio ai sindacati bianchi e al Partito Popolare.\nNel 1919 Aristide inizi\u00f2 nel mondo dell'impresa come disegnatore in uno stabilimento di Pinerolo e in dieci anni divenne direttore generale di questa azienda. \nAnche dopo il suo trasferimento in Piemonte mantenne la sua adesione al Partito Popolare. \nSi spos\u00f2 nel 1921 ed ebbe quattro figli: Ester, Francesco, Antonio e Vittorio.\nIl suo principio ispiratore fu sempre la responsabilit\u00e0 sociale d'impresa: \u201cIn ogni iniziativa industriale non c'\u00e8 valore del successo economico se non c'\u00e8 anche l'impegno nel progresso sociale\u201d. Nel solco della dottrina sociale democristiana, egli riteneva che per realizzare una vera promozione umana e sociale lo sviluppo industriale e produttivo dovesse procedere per gradi, senza creare fratture nei modi e nelle abitudini di vita, nei valori e nelle tradizioni, ispirandosi a un pragmatico presupposto del rispetto della persona.\nLa creazione della Merloni.\nIl 20 luglio del 1930 Aristide Merloni avvi\u00f2 a Fabriano una piccola attivit\u00e0 per la produzione di bilance, che nel 1933 prender\u00e0 la denominazione di S.A.M.A. (Societ\u00e0 Anonima Merloni Aristide).\nNel 1938 la dimensione della sua impresa era divenuta di una certa consistenza, il fatturato raggiungeva le 500.000 lire, un valore equiparabile a circa 2.000.000 di euro e contava 70 dipendenti. Negli anni cinquanta la Merloni era la prima azienda italiana nel settore della produzione di strumenti per pesare, la sua quota di mercato era del 40%.\nAristide Merloni fu eletto Sindaco di Fabriano nel 1951, nelle file della democrazia Cristiana. Fu riconfermato Sindaco nel 1956 e contemporaneamente eletto al Consiglio provinciale di Ancona. Nel 1958 fu eletto Senatore per la Democrazia Cristiana, confermato nel 1963 e nel 1968.\nNel 1963 fond\u00f2 a Fabriano la Fondazione Aristide Merloni, Istituto per lo Sviluppo economico e sociale delle Marche e oggi organismo di ricerca e di studio. \nQuando l'ENI scopr\u00ec nella pianura padana giacimenti di metano Merloni decise di iniziare la produzione di bombole per il gas liquefatto. In questi anni fu profondo il rapporto industriale con Enrico Mattei, presidente dell'ENI e originario di Matelica, che non si concretizz\u00f2 realmente per la limitata possibilit\u00e0 di investimenti, utilizzati nella maggior quantit\u00e0 per la nascita del Nuovo Pignone a Firenze.\nLa diversificazione, gi\u00e0 chiave di successo di altre iniziative industriali italiane, divenne un ulteriore principio guida di Merloni, alla fine degli anni cinquanta fu avviata la produzione di scaldabagni, quindi di fornelli smaltati a gas.\nNell'arco di trenta anni veniva raggiunta la produzione di 1.000 cucine al giorno, con oltre 400 addetti. Per competere con i pi\u00f9 agguerriti produttori di marchi come Zoppas, Candy, Triplex, Rex e Fargas, Merloni utilizz\u00f2 il marchio Ariston, forse ispirato dal suo stesso nome.\nNel 1966 erano nati nell'area marchigiana, con una disposizione geografica che ricorda la\ncostellazione dell'Orsa Maggiore, sette stabilimenti, a Fabriano, Matelica, Albacina, Genga, Sassoferrato, Cerreto d'Esi e Borgo Tufico.\nGli ultimi anni e la morte.\nNel 1970 le Industrie Merloni erano un composito mix di attivit\u00e0 che fatturavano poco meno di 50 miliardi di lire, con 3.000 dipendenti, e una produzione dislocata in 8 stabilimenti. Alla morte del fondatore, avvenuta a Fabriano il 19 dicembre 1970, l'azienda fu riorganizzata in tre unit\u00e0 autonome, Merloni Elettrodomestici (oggi Indesit Company), con a capo Vittorio Merloni, Merloni Termosanitari (oggi Ariston Thermo Group), guidata da Francesco Merloni e il settore meccanico, gestito da Antonio Merloni.\nArchivio epistolare e documentale.\nParte della documentazione prodotta da Aristide e Vittorio Merloni, anche a carattere privato, e comprendente, tra l'altro, cataloghi dagli anni '70, relazioni, presentazioni, inviti, e i discorsi di Vittorio Merloni come presidente della Merloni Elettrodomestici, poi Indesit Company e come presidente della Confindustria (1980-1984), \u00e8 conservata a Fabriano dalla Indesit Company, nel fondo omonimo (estremi cronologici: 1940 - 2011), assieme alla documentazione proveniente dall'azienda originaria nata nel 1930."}
{"id": "277214", "revid": "767487", "url": "https://it.wikipedia.org/wiki?curid=277214", "title": "Saltasauridae", "text": "I saltasauridi (Saltasauridae) sono una famiglia di dinosauri erbivori vissuta nel Cretaceo.\nClassificazione.\nIl gruppo (di recente costituzione) comprende i pi\u00f9 specializzati fra i sauropodi titanosauri, e anche gli ultimi ad apparire. In generale, i saltasauridi non comprendevano animali dalle dimensioni gigantesche, almeno per quel che riguarda lo standard dei sauropodi, e le dimensioni medie si aggiravano sui 15 metri , ma questa frase \u00e8 da mettere in discussione perch\u00e9 sembra che in realt\u00e0 Alamosaurus fosse un sauropode ben pi\u00f9 grande di quel che sembra , in quanto pare che avesse avuto una taglia paragonabile a quella di Argentinosaurus. Fino a qualche anno fa, la famiglia era nota come titanosauridi (\"Titanosauridae\"), ma dal momento che il genere tipo (\"Titanosaurus\") \u00e8 risultato essere di dubbia identit\u00e0, il termine usato correttamente ora deve essere \"Saltasauridae\".\nAlcuni misteriosi sauropodi cretacei sono spesso considerati appartenere a questa famiglia. Tra questi, il curioso \"Opisthocoelicaudia\", da molti ritenuto un titanosauro, potrebbe essere stato un saltasauride particolare. Questo dinosauro, insieme ad altri simili, potrebbe aver fatto parte di una radiazione di titanosauri asiatici dalle caratteristiche peculiari. I nemegtosauridi, invece, un altro gruppo di sauropodi asiatici del tardo Cretaceo, sembrerebbero essere simili (e forse appartenenti) ai saltasauridi per caratteristiche del cranio. Questi dinosauri, noti solo per dei crani, potrebbero altres\u00ec essere parenti di \"Opisthocoelicaudia\", il cui cranio non \u00e8 noto. Un'altra forma ben conosciuta, \"Rapetosaurus\" del Madagascar, , mentre il nordamericano \"Alamosaurus\" sembrerebbe essere un grande saltasauride primitivo.\nDescrizione.\nI saltasauridi, sostanzialmente, sono dinosauri quadrupedi con collo e coda lunghi (ma non lunghi come quelli dei diplodocidi), di corporatura robusta ma non mastodontica, dalle caratteristiche particolari. Evidentemente derivati da primitivi appartenenti ai Macronaria, questi dinosauri svilupparono un cranio molto simile a quello dei diplodocidi, ovvero lungo e basso, con denti a piolo. Fino a poco tempo fa, il ritrovamento di crani frammentari li aveva fatti scambiare per rappresentanti tardivi dei diplodocoidi. Caratteristiche dello scheletro, per\u00f2, mostrano le loro reali affinit\u00e0. Le zampe anteriori sono generalmente alte quanto le posteriori, o poco di meno, dando all'animale un profilo parallelo al terreno.\nLa specializzazione pi\u00f9 vistosa di questi dinosauri riguarda una corazza che ricopriva gran parte del corpo, formata da tubercoli ossei di varie misure. Inizialmente queste strutture, \nnon erano state riconosciute come appartenenti a dei sauropodi. La specie \"Titanosaurus\" \"australis\", descritta nel 1893 da Lydekker, era basata su alcune ossa di vertebre e zampe ritrovate in Argentina, alle quali erano mischiate questi \"scudi\". L'opinione comune, per\u00f2, era che questi tubercoli fossero appartenuti a un misterioso anchilosauro, poi descritto da von Huene nel 1929 come \"Loricosaurus scutatus\". Nel frattempo, nel 1896 Deperet aveva descritto in Madagascar la specie \"Titanosaurus madagascariensis\", e aveva ascritto a questa alcuni piccoli scudi ossei, ma a ci\u00f2 non era stato dato molto credito. Queste strutture non vennero riconosciute unanimemente come appartenenti ai saltasauridi fino al 1980, quando un esemplare quasi completo di \"Saltasaurus\" \"loricatus\" venne ritrovato in Argentina e permise di risolvere il mistero."}
{"id": "277215", "revid": "22356", "url": "https://it.wikipedia.org/wiki?curid=277215", "title": "Saltasauridi", "text": ""}
{"id": "277217", "revid": "729019", "url": "https://it.wikipedia.org/wiki?curid=277217", "title": "Tant\u014d", "text": "Il \u00e8 un'arma bianca manesca del tipo coltello-pugnale tipica del Giappone, con lama di lunghezza inferiore a 1 shaku (30,3\u00a0cm).\nIn battaglia, il \"bushi\" (samurai) lo portava dietro alla schiena, per comodit\u00e0, in quanto l'estrazione della \"katana\" e del \"wakizashi\" doveva essere fluida e senza intoppi. Rispetto alle armi del \"daish\u014d\", il \"tant\u014d\" era quasi sempre privo di \"tsuba\" (\"guardia\").\nI \"tant\u014d\" erano simbolo precipuo della casta guerriera dominante giapponese. Venivano quindi ostentati quali arma di rappresentanza dei \"Daimy\u014d\" sul loro trono, decorati con lacche dorate (makie) e gioielli, e, del pari, portati dalle donne dei samurai.\nVeniva utilizzato durante la cerimonia di suicidio del \"seppuku o harakiri.\" Durante tale rito, il ventre (\"hara)\", tradizionalmente sede dell'anima del samurai, veniva trafitto e squarciato; lo scopo era quello di mostrare la propria anima pura e non macchiata dal disonore.\nCostruzione.\nLe principali varianti del \"tant\u014d\" sono:\nStoria.\nQuesto coltello era utilizzato dai samurai per togliersi la vita in caso di una sconfitta militare o per salvaguardare il proprio onore durante un'invasione da parte delle forze nemiche. Quest'ultima opzione era attuata soprattutto dalle donne giapponesi, le quali istruivano le proprie figlie sin dalla pi\u00f9 tenera et\u00e0 a tale pratica; a quei tempi, infatti, durante i saccheggi ai danni di citt\u00e0 o villaggi, erano frequenti gli stupri di massa contro donne e addirittura bambini, e perci\u00f2 si doveva ricorrere ad atti estremi (come il jigai, uno dei metodi di suicidio pi\u00f9 noti dell'antico Giappone) onde preservare l'onore e morire con dignit\u00e0.\nRiferimenti nella cultura.\nQuesto tipo di spada \u00e8 usato da Madama Butterfly, personaggio dell'omonima opera di Puccini, per uccidersi.\nNel videogioco Far Cry 3 \u00e8 disponibile come arma corpo a corpo dopo aver trovato e collezionato sei lettere perdute dei soldati giapponesi."}
{"id": "277220", "revid": "15431", "url": "https://it.wikipedia.org/wiki?curid=277220", "title": "Universit\u00e0 della Svizzera Italiana", "text": ""}
{"id": "277221", "revid": "120409720", "url": "https://it.wikipedia.org/wiki?curid=277221", "title": "Giuseppe Pescetti", "text": "Laureato in giurisprudenza, avvocato, fu inizialmente repubblicano e nel 1885 cre\u00f2 un'associazione in difesa dei diritti del fanciullo. Successivamente ader\u00ec al Partito Socialista Italiano partecipando al congresso di Reggio Emilia del 1893 e prese parte alla nascita di numerosi sindacali e lega operaie toscane.\nIl suo nome \u00e8 strettamente legato alla storia di Sesto Fiorentino: nel 1897, battendo il candidato conservatore uscente Carlo Ginori, divenne il primo parlamentare socialista toscano. Fino al 1921 sedette in Parlamento dimostrando una particolare attenzione alle problematiche legate all'infanzia ed alla povert\u00e0.\nPersonaggio di estrema sinistra, fu anche consigliere comunale di Firenze ed antifascista negli ultimi anni di vita. Mor\u00ec nel 1924."}
{"id": "277225", "revid": "16861", "url": "https://it.wikipedia.org/wiki?curid=277225", "title": "Mendrisiotto", "text": ""}
{"id": "277226", "revid": "438678", "url": "https://it.wikipedia.org/wiki?curid=277226", "title": "Un evaso ha bussato alla porta", "text": "Un evaso ha bussato alla porta (\"The Talk of the Town\") \u00e8 un film del 1942 diretto da George Stevens.\nTrama.\nAccusato di omicidio, un giovanotto evade prima del processo e si rifugia in casa di una donna che, convinta della sua innocenza, lo presenta come giardiniere a un avvocato - suo inquilino e corteggiatore \u2013 che ne assume la difesa.\nProduzione.\nScritta da Irwin Shaw e Edgar Buchanan, la commedia mescola la gravit\u00e0 dei temi (il linciaggio incombente, la corruzione della societ\u00e0) con la leggerezza dei toni, come fosse una commedia di idee alla Shaw. Fu girato anche un finale in cui la Arthur preferisce Colman a Grant.\nDistribuzione.\nSette candidature agli Oscar."}
{"id": "277228", "revid": "44627", "url": "https://it.wikipedia.org/wiki?curid=277228", "title": "Corrispondenza univoca", "text": ""}
{"id": "277229", "revid": "1318658", "url": "https://it.wikipedia.org/wiki?curid=277229", "title": "Un mondo perfetto", "text": ""}
{"id": "277232", "revid": "767487", "url": "https://it.wikipedia.org/wiki?curid=277232", "title": "Un medico, un uomo", "text": "Un medico, un uomo (\"The Doctor\") \u00e8 un film del 1991 diretto da Randa Haines.\nTrama.\nJack MacKee \u00e8 un medico chirurgo di successo. Uomo brillante e spregiudicato, ha una grande opinione di s\u00e9 e una scarsa considerazione degli altri. Interamente assorbito dal prestigio e dai vantaggi della sua professione, trascura la moglie e il figlio, mostra poca empatia e poco tatto nel rapporto coi propri pazienti, opera non lesinando battute e freddure agli assistenti anche nel momenti pi\u00f9 drammatici di un intervento. Sembra convinto che per fare il proprio lavoro si debba alzare un muro verso i pazienti e difendersi dai sentimenti che essi possono suscitare, cos\u00ec da non correre il rischio di farsi coinvolgere troppo. Improvvisamente per\u00f2, quando gli viene diagnosticato un tumore alla laringe, si trova nel ruolo del paziente bisognoso di cure e deve subire analisi fastidiose, la supponenza e l'arroganza degli altri medici.\nQuesto cambiamento di prospettiva gli apre gli occhi sui valori dei rapporti umani di comprensione e di solidariet\u00e0 con gli altri malati. Fra questi spicca la giovane June Ellis, la quale ha avuto la diagnosi di un tumore cerebrale in ritardo per colpa dell'assicurazione, che non le ha consentito l'unico esame in grado di diagnosticarlo in tempo, perch\u00e9 troppo costoso. Nonostante sappia di essere condannata, la donna ha una grande forza d'animo e un atteggiamento positivo verso la vita ma soprattutto verso il prossimo. Jack \u00e8 sposato con Anne, e da tempo il dialogo tra i due \u00e8 ridotto a delle formule di convenienza. Entrambi sono impegnati nelle rispettive vicende professionali e la nuova situazione li costringe ad avvicinarsi, ma un'invisibile barriera sembra sempre frapporsi alla sincerit\u00e0 del loro dialogo. Jack fatica a riconoscersi nel ruolo di essere lui bisognoso d'aiuto, e non riesce a comunicare con la moglie. Tra l'altro Anne interpreta male l'amicizia tra Jack e June, anche perch\u00e9, per distrarre la giovane, lui le offre un viaggio nel Nevada per assistere a uno spettacolo cui ella teneva molto, e che aveva perso per sottoporsi alla radioterapia. Ma invece di andare al concerto, si fermano a parlare nel deserto, e sulle rive di un lago improvvisano una danza.\nCostretto a operarsi per il proliferare del tumore, Jack decide di non volere essere curato da un medico emotivamente distante, com'era anche lui prima della malattia, cos\u00ec decide di troncare il rapporto con la gelida otorino che lo ha in cura e di affidarsi a un collega rivale che aveva sempre snobbato, l'ebreo Eli Blumfield. Blumfield lo opera e riesce a salvarlo: June muore ma lascia a Jack una lettera con un apologo, in cui lo invita ad aprirsi sinceramente al prossimo, se vorr\u00e0 essere veramente felice. Riconquistato il rapporto con la moglie, Jack ritrova anche la voce, e ritorna ai propri compiti di chirurgo. Nel ricordo di June i suoi rapporti con i pazienti acquistano tratti comprensivi e dimensioni di umana piet\u00e0."}
{"id": "277234", "revid": "44627", "url": "https://it.wikipedia.org/wiki?curid=277234", "title": "Corrispondenza uno-a-uno", "text": ""}
{"id": "277235", "revid": "767487", "url": "https://it.wikipedia.org/wiki?curid=277235", "title": "Il segno della legge", "text": "Il segno della legge (\"The Tin Star\") \u00e8 un film del 1957 diretto da Anthony Mann. Ricevette una nomination ai premi Oscar.\nTrama.\nMorgan 'Morg' Hickman \u00e8 un vecchio cacciatore di taglie che una volta faceva il tutore della legge, deciso a passare la mano addestra un giovane sceriffo aiutandolo prima a catturare degli assassini e poi proteggendolo dalla vendetta del boss locale."}
{"id": "277239", "revid": "438678", "url": "https://it.wikipedia.org/wiki?curid=277239", "title": "Una commedia sexy in una notte di mezza estate", "text": "Una commedia sexy in una notte di mezza estate (\"A Midsummer Night's Sex Comedy\") \u00e8 un film del 1982 scritto, diretto e interpretato da Woody Allen.\nTrama.\nTre coppie passano un fine settimana estivo in una casa di campagna del New Jersey, presumibilmente negli anni '20 del XX secolo. Leopold \u00e8 un anziano e onorato docente universitario, alla vigilia delle nozze con l'eterea Ariel; Maxwell \u00e8 un medico libertino, in occasionale compagnia della disinibita infermiera Dulcy; padroni di casa sono lo strampalato inventore Andrew e la moglie Adrian.\nDurante tutto un lungo pomeriggio e una notte irrequieta, fra i componenti delle tre coppie avvengono approcci, corteggiamenti, scambi, equivoci, appuntamenti, tentativi di recuperare un passato irrimediabilmente trascorso, fino a uno scioglimento drammatico e fiabesco.\nProduzione.\nIl film \u00e8 stato girato in parte in concomitanza con un altro film di Allen, \"Zelig\"."}
{"id": "277240", "revid": "6392", "url": "https://it.wikipedia.org/wiki?curid=277240", "title": "Commedia sexy in una notte di mezza estate", "text": ""}
{"id": "277243", "revid": "106456", "url": "https://it.wikipedia.org/wiki?curid=277243", "title": "Il ponte sul fiume Kwai (film)", "text": "Il ponte sul fiume Kwai (\"The Bridge on the River Kwai\") \u00e8 un film del 1957 diretto da David Lean.\nLiberamente tratto dall'omonimo romanzo di Pierre Boulle, del quale rispetta solo parzialmente la trama, \u00e8 un film epico che si propone di mostrare la follia della guerra e l'assurdit\u00e0 dell'etica militare.\nNel 1998 l'American Film Institute l'ha inserito al tredicesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al trentaseiesimo posto.\nTrama.\nBirmania, seconda guerra mondiale: in un campo di prigionia giapponese il colonnello inglese Nicholson, dopo aver sub\u00ecto lunghe torture inflittegli dal comandante Saito per il suo rifiuto di far lavorare gli ufficiali, in violazione delle norme della Convenzione di Ginevra sui prigionieri di guerra, ottiene di dirigere i propri uomini nella costruzione di un ponte sul fiume Kwai, dopo che i giapponesi, nonostante le continue punizioni ai prigionieri, non sono riusciti a progredire in alcun modo nei lavori.\nDurante le torture gli uomini di Nicholson gli erano rimasti tutti fedeli, e per questo accettano di lavorare al meglio delle possibilit\u00e0 quando egli decide di collaborare. Solo l'ufficiale medico inglese del campo prospetta al colonnello la possibilit\u00e0 che la sua opera venga vista \u00ab...come collaborazionismo o addirittura tradimento...\u00bb, mentre Nicholson - al contrario - vede nella realizzazione di quest'opera una dimostrazione della superiorit\u00e0 dell'abilit\u00e0 tecnica inglese rispetto a quella dei giapponesi, oltre che una sorta di rivincita morale nei riguardi del nemico. Nel frattempo un prigioniero americano, il soldato semplice Shears, che al momento della cattura si era spacciato per ufficiale per ottenere un trattamento migliore in prigionia, riesce ad evadere con una rocambolesca fuga e ad informare il comando alleato del progetto.\nMentre i lavori di costruzione avanzano, un \"commando\" alleato, guidato suo malgrado dall'ex-prigioniero americano Shears, che \u00e8 costretto a partecipare dopo che si \u00e8 scoperto che egli non \u00e8 un ufficiale, e comandato dal maggiore Warden, viene paracadutato in una zona ad alcuni giorni di marcia dal ponte, con il compito di raggiungerlo e farlo saltare in aria a costruzione ultimata, possibilmente durante il transito del treno giapponese carico di truppe, che dovrebbe inaugurarlo. Attraverso una marcia forzata nella giungla, nonostante un morto e un ferito (il comandante), il \"commando\" raggiunge il ponte in tempo utile; tuttavia, non conoscendo l'ora di arrivo del treno, non pu\u00f2 utilizzare le spolette a tempo. Con il favore delle tenebre, le cariche vengono quindi piazzate e collegate a un detonatore, che verr\u00e0 azionato da uno dei componenti del \"commando\" al momento del passaggio del treno.\nLa mattina successiva i prigionieri transitano marciando sul ponte per raggiungere il nuovo campo di prigionia, mentre Nicholson rimane per assistere al passaggio del treno. Mentre passeggia sul ponte, egli scopre il filo di collegamento delle cariche al detonatore e allerta il suo collega giapponese sul tentativo di sabotaggio. Quando i due stanno arrivando al detonatore, un membro dei \"commando\" uccide il colonnello Saito: inizia quindi un immediato fuoco incrociato fra i giapponesi e il \"commando\". Nicholson, nel tentativo di ostacolare a tutti i costi il sabotaggio, dapprima ingaggia un corpo a corpo col militare addetto ad azionare il detonatore e solo dopo aver visto fra i componenti del \"commando\" Shears, tornato dopo la fuga dal campo per distruggere il ponte, si rende conto dell'insensatezza di ci\u00f2 che ha fatto, ma, colpito dallo scoppio di una bomba sparata da un mortaio, morendo cade deliberatamente sul detonatore, gi\u00e0 armato da un componente del \"commando\", che fa esplodere le cariche e saltare il ponte proprio mentre il treno vi sta transitando. Nella concitata azione finale perdono la vita alcuni soldati del \"commando\", tra i quali lo stesso Shears. Il maggiore medico Clipton, che osserva la scena da uno degli accessi al ponte, mormora sgomento la sua accusa contro l'assurdit\u00e0 della guerra: \"Pazzia, pazzia!\".\nVeridicit\u00e0 storica.\nLa trama \u00e8 liberamente ispirata alla costruzione di un ponte ferroviario sul fiume Mae Klong nel 1943 in Thailandia, lungo la famigerata \"ferrovia della morte\". Secondo la \"Commonwealth War Graves Commission\":\nGli incidenti mostrati nel film sono per la maggior parte opera di fantasia; le condizioni erano peggiori di come sono state raffigurate e sarebbero state troppo spaventose per gli spettatori. Il vero ufficiale superiore alleato in servizio presso il ponte era il tenente colonnello inglese Philip Toosey. Nel programma della BBC \"Timewatch\", un ex-prigioniero del campo afferma che \u00e8 improbabile che un uomo come l'immaginario Nicholson potesse essere salito al grado di tenente colonnello e, se l'avesse fatto, sarebbe stato \"tranquillamente eliminato\" da parte degli altri prigionieri.\nJulie Summers, nel suo libro \"The Colonel of Tamarkan\", scrive che Pierre Boulle, che era stato prigioniero di guerra in Thailandia, ha creato il personaggio di Nicholson basandosi sui suoi ricordi di ufficiali francesi. Toosey era molto diverso da Nicholson e certamente non si sentiva obbligato a lavorare con i giapponesi. Tent\u00f2 di ritardare la costruzione del ponte il pi\u00f9 possibile facendo persino raccogliere un gran numero di termiti per danneggiare le strutture in legno e in cemento. Nel film Nicholson disapprova gli atti di sabotaggio.\nAlcuni dei personaggi del film hanno i nomi di persone reali che sono state coinvolte nella costruzione della ferrovia birmana. Per esempio, nel film, il colonnello Saito \u00e8 comandante del campo e, in realt\u00e0, un sergente maggiore Risaburo Saito era vice-comandante. Risaburo Saito era rispettato dai suoi prigionieri perch\u00e9 era relativamente misericordioso e giusto nei loro confronti. Toosey lo difese nel processo contro i suoi crimini di guerra e i due divennero persino amici.\nIn una scena ambientata nelle giungla, i soldati inglesi e americani provano a sintonizzare la radio, e si pu\u00f2 sentire, per un istante, la voce di una donna che dall'emittente Radio Tokyo invita gli americani a non offrirsi volontari per andare in guerra: Radio Tokyo era, infatti, un'emittente fautrice di una propaganda disfattista gestita dalla conduttrice Iva Ikuko Toguri, americana di origini nipponiche.\nLa distruzione del ponte descritta nel film \u00e8 completamente inventata. Effettivamente sono stati costruiti due ponti: uno provvisorio in legno e uno permanente in acciaio e cemento pochi mesi pi\u00f9 tardi. Entrambi i ponti sono stati utilizzati per due anni, fino a quando non sono stati distrutti dai bombardamenti aerei alleati. Il ponte in acciaio \u00e8 stato riparato ed \u00e8 ancora in uso.\nMusica.\nUna caratteristica memorabile del film \u00e8 il motivo che viene fischiettato dai prigionieri di guerra (\"Colonel Bogey March\") mentre entrano nel campo: divenne subito famoso. Il pezzo fu originariamente scritto nel 1914 da Kenneth Alford. Era accompagnato da una contromelodia (nota come \"The River Kway March\") scritta dal compositore del film, Malcolm Arnold, e suonata dall'orchestra fuori dallo schermo che sostituisce quelli che fischiettano. Mitch Miller ebbe un gran successo con la registrazione di entrambe le marce.\nOltre a simboleggiare il coraggio e la dignit\u00e0 britannica di fronte alla privazione, la \"Colonel Bogey March\" suggeriva uno specifico simbolo di sfida per gli spettatori cinematografici britannici, perch\u00e9 la sua melodia era legata a versi volgari su Hitler (\"Hitler Has Only Got One Ball\"), il leader della Germania nazista e il principale alleato del Giappone durante la guerra. Bench\u00e9 il testo beffardo non venga usato nel film, gli spettatori britannici del tempo lo conoscevano abbastanza bene da cantarlo mentalmente mentre ascoltavano il motivo musicale.\nIl ponte.\nIl ponte non \u00e8 stato ricreato in studio, ma dal vero, nell'Isola di Ceylon.\nRiconoscimenti.\nNel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1999 il British Film Institute l'ha inserito all'11\u00ba posto della lista dei migliori cento film britannici del XX secolo.\nFilm correlati.\nNegli anni successivi sono stati girati altri film sui prigionieri di guerra dei Giapponesi costretti a costruire la \"ferrovia della morte\", basati su eventi autobiografici:"}
{"id": "277244", "revid": "6923", "url": "https://it.wikipedia.org/wiki?curid=277244", "title": "Massimo Scaligero", "text": "Biografia.\nNato in provincia di Frosinone, da una famiglia di origini calabresi, ricevette da giovanissimo l'influsso dello zio Pietro Sgabelloni:\nFormatosi agli studi umanistici, li integr\u00f2 con una conoscenza logico-matematica e filosofica, e con una pratica empirica della fisica. \nEbbe contatti con Gabriele d'Annunzio, il quale leggendo le sue poesie giovanili lo defin\u00ec il \u00abnuovo vate d'Italia\u00bb, e gli scrisse una lettera sul \"Giornale d'Italia\" il 5 maggio 1938, che iniziava con le parole: \u00abal costante ed animoso amico\u00bb.\nAppassionatosi prevalentemente alle letture di Nietzsche, nella primavera del 1930 ebbe il suo primo incontro con Julius Evola, recandosi personalmente presso la sua abitazione:\nScaligero e il fascismo.\nPresso gli antroposofi era opinione comune che Mussolini avesse una peculiare missione da compiere riguardante il destino dell'Italia, ossia, come sosteneva lo stesso Scaligero, quella di forgiare e \u00abunificare\u00bb la coscienza nazionale del popolo italiano.\nScaligero inizi\u00f2 a scrivere per la stampa fascista fin da giovane et\u00e0. Scaligero enunci\u00f2 la sua prospettiva esoterica in una prima opera magna, un libro del 1939 intitolato \u201c\"La Razza di Roma\"\u201d. La sua proposizione d\u2019apertura si riferiva alla \u201cnostra posizione razzista\u201d come ad una specifica forma del razzismo italiano. Denunciando \u201cil materialismo delle societ\u00e0 democratiche\u201d, Scaligero caratterizzava l\u2019italiana come 'una razza destinata alla vittoria', con il regime fascista consolidante 'il razzismo in un senso vero e superiore'.\nL'accademico americano Peter Staudenmaier ha dedicato nel 2010 la sua tesi di dottorato, intitolata \"Between Occultism and Fascism: Anthroposophy and the Politics of Race and Nation in Germany and Italy, 1900-1945\" ed ora pubblicata in un volume edito da Brill, all'antroposofia ed ai suoi rapporti con nazismo e fascismo. In essa, Staudenmaier ha definito Massimo Scaligero una \"figura ignominiosa\" per la sua intensa attivit\u00e0 di propaganda razzista ed antisemita al servizio del regime. Collabor\u00f2 con articoli alla rivista di regime \"La difesa della razza\" .\nA partire dal 1938 Scaligero produsse circa un centinaio di testi antisemiti di taglio esoterico. Nei suoi articoli affermava che la razza ariana fosse \"modello dell'umanit\u00e0\" e che il ruolo delle \"genti ariane\" fosse la \"conquista del mondo e il consolidamento dell'egemonia coloniale\". Per tale obiettivo sarebbe stato necessaria \"l'assoluta mancanza di contaminazione semita\" a tale scopo egli supportava la \"decisiva campagna razzista\" della Germania nazista. Egli, inoltre, propugnava \n\"l'eliminazione del virus giudaico e la reintegrazione dei valori etnici ariani\". Secondo Scaligero attraverso un adeguato approccio spiritual-razziale \"i giudei possono essere facilmente riconosciuti ed eliminati\".\nNel 1941, su sollecitazione di Alessandro Pavolini, tenne assieme a Julius Evola, Giovanni Preziosi, Piero Pellicano, Alberto Luchini, cinque \"conversazioni radiofoniche\" EIAR di propaganda antisemita.\nIn un saggio del 1942 intitolato \"Per un razzismo integrale\" Scaligero afferm\u00f2 che solo un \"razzismo integrale\" potesse illuminare \"il cammino della vera ascesi spirituale\". 98\nScaligero, a proposito della sua partecipazione al fenomeno italiano del fascismo, scrisse nel suo libro autobiografico \"Dallo Yoga alla Rosacroce\":\nApprodo all'antroposofia e gli ultimi anni.\nNei primi anni quaranta Scaligero impresse una svolta alla sua interiore ricerca spirituale in direzione dell'antroposofia di Rudolf Steiner, che riconobbe come \u00abMaestro dei nuovi tempi\u00bb dopo la lettura della sua \"Scienza occulta\".\nAll'indomani della liberazione di Roma Scaligero fu imprigionato alcuni mesi nel carcere di Regina Coeli per una sua passata frequentazione dell'ambasciata tedesca, alla quale tempo prima aveva chiesto la scarcerazione di due antroposofi. Quel periodo fu tuttavia l'occasione per intraprendere un proprio percorso di meditazione, durante il quale riusc\u00ec anche a guarire dalla tubercolosi che lo affliggeva.\nA partire dal 1945 divenne una figura nota negli ambienti neo-fascisti e ader\u00ec in seguito alla Societ\u00e0 Antroposofica Italiana sotto la guida di Giovanni Colazza, e si dedic\u00f2 alla creazione della \u00abPrima classe della Scuola esoterica\u00bb in Italia.\nFu inoltre capo redattore de \"L'Italia Marinara\", mensile della Lega navale italiana, e redattore della rivista di studi orientali \"East and West\", organo dell'ISMEO (Istituto italiano per il Medio ed Estremo Oriente), trimestrale in lingua inglese fondato da Giuseppe Tucci.\nNegli ultimi vent'anni della sua vita teneva regolarmente riunioni presso il suo studio romano sito in via Giovanni Cadolini, nel quartiere Gianicolense. I resoconti di questi incontri, che si sviluppavano su temi posti dalle domande dei presenti, furono pubblicati sulla rivista \"Graal\".\nElementi del pensiero.\nIn antroposofia \u00e8 costante in Scaligero l'indicazione della \"Via del pensiero\" come attitudine teorica e pratica dello sviluppo della personalit\u00e0 che egli, nell'opera \"Tecniche della concentrazione interiore\" descrive cos\u00ec:\nScaligero dal canto suo affermava: Ren\u00e9 Gu\u00e9non, in \"Iniziazione e realizzazione tradizionale\" (capitolo II, \"Metafisica e Dialettica\") rispose alle critiche a lui rivolte da Massimo Scaligero (in \"Esoterismo moderno. L\u2019opera e il pensiero di Ren\u00e9 Gu\u00e9non,\" nel primo numero della rivista italiana \"Imperium,\" maggio 1950).\nAspetti filosofici.\nIl primato gnoseologico ed ontologico attribuito alla coscienza pensante da Gentile, diviene in Scaligero, in senso esoterico e non pi\u00f9 filosofico, il primato dell\u2019Io come soggetto capace di pensare l\u2019assoluto e di realizzarlo in s\u00e9.\nL'attenzione rivolta da Scaligero a Giovanni Gentile era semmai dovuta al fatto che \u00abin verit\u00e0 l'entusiasmo, o il contenuto poetico, dell'attualismo non era tanto il pensiero, quanto ci\u00f2 che esso rivestiva: la mirabile ricchezza del sentire del suo fondatore: l'ultimo filosofo europeo\u00bb.\nScaligero nutr\u00ec grande interesse e ammirazione anche per la filosofia di Antonio Rosmini. In occasione del primo centenario della morte del filosofo trentino, nel 1955 redasse un articolo pubblicato da numerosi quotidiani e periodici italiani, dal titolo \"Potenza e modernit\u00e0 del pensiero rosminiano\", ove tra le altre cose scriveva:\nConsiderevole fu inoltre l'attrazione verso Scaligero esercitata dai filosofi spiritualisti del Rinascimento italiano. Il pensiero e l'originalit\u00e0 di Scaligero indussero l'orientalista Giuseppe Tucci (amico ed allievo dello stesso Giovanni Gentile, nonch\u00e9 suo successore all'IsMEO) a sceglierlo come proprio collaboratore, nel ruolo di redattore, nella rivista \"East and West\"."}
{"id": "277245", "revid": "767487", "url": "https://it.wikipedia.org/wiki?curid=277245", "title": "Quelli della San Pablo", "text": "Quelli della San Pablo (\"The Sand Pebbles\") \u00e8 un film del 1966 diretto da Robert Wise.\nIl film ottenne 8 candidature ai Premi Oscar, fra cui quella di Steve McQueen come miglior attore protagonista e valse un Golden Globe a Richard Attenborough come miglior attore non protagonista.\nTrama.\nCina, met\u00e0 degli anni '20 del XX secolo: su uno degli affluenti del Fiume Azzurro, il \"Xiang Kiang\", il sottufficiale Jake Holman si imbarca come capo motorista sulla cannoniera della US Navy \"San Pablo\", una vecchia nave presa alla Spagna dopo la fine della guerra ispano-americana del 1898 al cui comando si trova il tenente Collins con il guardiamarina Bordelles in qualit\u00e0 di primo ufficiale. Prima di imbarcarsi, Holman fa la conoscenza del missionario Jameson e della sua assistente, la giovane insegnante Shirley Eckert, che prende subito in simpatia il sottufficiale. Appena arrivato sulla nave, Holman scopre che le mansioni minori sono svolte da un raffazzonato equipaggio cinese.\nIl neo arrivato entra subito in contrasto con i cinesi della sala macchine, che non sanno come funzioni un motore, credendo che all'interno di esso ci siano degli spiriti, ed offende involontariamente la reputazione di Chien, il capo cinese della sala macchine. Quando questi muore a causa di un incidente sul lavoro, Holman viene ritenuto dai cinesi responsabile dell'accaduto, ed anche il comandante Collins gli preannuncia che chieder\u00e0 le sue dimissioni.\nNegli eventi che si susseguono, Holman difende in una malfamata bettola, insieme al collega Frenchy, una giovane e indifesa ragazza cinese, Maily, dalle avances di Stawski, un rozzo e prepotente sottufficiale. Tale fatto lo rende antipatico e malvisto dai suoi commilitoni. Nel frattempo Frenchy si innamora della ragazza e, riscattandola con una somma di denaro dal losco gestore della bettola, la sposer\u00e0 con il rito cinese, con l'intento di portarla poi con s\u00e9.\nLa \"San Pablo\" si trova per\u00f2 coinvolta negli eventi che portarono all'ascesa di Chiang Kai-shek, e alla rivoluzione del 1926. Un momento drammatico si verifica quando i cinesi torturano Po-han, il nuovo capo macchinista cinese, amico di Holman, davanti alla San Pablo. Collins ordina di non intervenire, ma Holman uccide con un liberatorio colpo di fucile il sofferente Po-han. Successivamente la nave, ferma in rada a causa della bassa marea che le impedisce di prendere il largo, viene tenuta quasi in ostaggio dai cinesi. Il ten. Collins per motivi di sicurezza ordina al suo equipaggio di non sbarcare a terra e di rimanere sulla nave, tranne uno a turno settimanale per la posta, ma Frenchy si reca di nascosto ogni notte dalla sua sposa nuotando nel buio fino alla riva.\nQuando \u00e8 il turno di Holman di recarsi a terra, questi trova Maily piangente accanto al corpo senza vita di Frenchy, morto a causa di una improvvisa e acuta febbre tropicale. La ragazza \u00e8 incinta e Holman vorrebbe condurla via in un posto sicuro, ma sopraggiungono alcuni rivoluzionari cinesi che malmenano Holman e rapiscono la ragazza, che poi uccideranno.\nGli eventi precipitano: i cinesi pretendono dal ten. Collins la consegna di Holman, con il pretesto di ritenerlo responsabile dell'assassinio di Maily. Alcuni marinai della San Pablo, temendo che i cinesi possano attaccare la nave, chiedono a gran voce la consegna di Holman, ma Collins, pur rendendosi conto di trovarsi sull'orlo di un tentativo di ammutinamento di una parte dell'equipaggio, per risposta spara una raffica di mitra verso le imbarcazioni cinesi antistanti la nave, disperdendole.\nIn un'ultima disperata azione, l'eroico e testardo Collins dirige la nave all'interno della costa per salvare gli occupanti della missione di Jameson assediati dai rivoltosi e, dopo un durissimo scontro armato (in cui moriranno diversi membri dell'equipaggio e in cui si distinguer\u00e0 Holman) contro gli studenti nazionalisti cinesi che stavano assemblando uno sbarramento di barche per bloccare il fiume, lascia il comando a Bordelles e con un piccolo manipolo di sottufficiali (Holman, Bronson e Crosley) raggiunge la missione, che per\u00f2 \u00e8 presto invasa dai soldati. Il tenente e, di seguito, Holman periranno nell'azione per salvare Shirley, la quale per\u00f2, grazie al loro sacrificio, riuscir\u00e0 a fuggire con alcuni marinai ed a salpare con la San Pablo.\nLuoghi delle riprese.\nIl film \u00e8 stato girato sia a Taiwan che a Hong Kong. La produzione fece costruire una cannoniera replica sul modello della USS \"Villalobos\", una ex cannoniera spagnola sequestrata dalla US Navy nelle Filippine durante la guerra ispano-americana, ma con un pescaggio notevolmente ridotto, per consentirne la navigazione sui bassi fondali dei fiumi cinesi luoghi delle riprese.\nCuriosit\u00e0.\nIl titolo originale del film (identico a quello del romanzo di Richard McKenna), \u00e8 un gioco di parole basato sull'assonanza tra San Pablo (San Paolo, in lingua spagnola) e Sand Pebbles (\"ciottoli di sabbia\", in lingua inglese).\nCon questo film, Steve McQueen ottenne la sua prima ed unica candidatura all'Oscar come miglior attore protagonista senza riuscire a vincerlo."}
{"id": "277248", "revid": "71155", "url": "https://it.wikipedia.org/wiki?curid=277248", "title": "Nelson Muntz", "text": "Nelson Mandela Muntz \u00e8 un personaggio della serie animata \"I Simpson\".\nIl personaggio.\nNelson impersona lo stereotipo del bullo delle scuole statunitensi dedito a terrorizzare compagni e insegnanti, arrivando anche alla violenza, insieme ai suoi migliori amici Secco, Patata e Spada. Frequenta la stessa scuola elementare di Bart e Lisa ed \u00e8 solito ridere delle disgrazie altrui (la sua risata, \"Ha Ha!\", \u00e8 il suo tormentone).\nIl suo comportamento sembra per lo pi\u00f9 dovuto ad un'infanzia difficile: i suoi genitori sono infatti molto poveri e abitano con lui in una piccola e cadente casa di legno in uno dei quartieri pi\u00f9 malfamati di Springfield; sembrano inoltre avere la fedina penale non troppo pulita e sono stati poco presenti per il figlio (in una puntata quest'ultimo incide con un coltellino sul muro di casa \"Mamma ha chiamato Pap\u00e0 per la cauzione...\"). Suo padre sembra aver abbandonato la famiglia dopo aver detto di andare a comprare le sigarette e perci\u00f2 sua madre \u00e8 diventata un'alcolizzata ed \u00e8 stata costretta a diventare una ballerina da strip club malgrado non sia molto attraente. Diventando sempre pi\u00f9 poveri, Nelson e la madre hanno dovuto abbandonare anche la loro modesta abitazione andando a vivere in una squallida roulotte che Nelson sposta trainandola con la sua bici. Suo padre ritorner\u00e0 poi a casa raccontando a Nelson la sua avventura: quando si rec\u00f2 a prendere le sigarette al Jet Market mangi\u00f2 anche uno snack alla nocciola, a cui era allergico; la merendina gli provoc\u00f2 dei vistosi rigonfiamenti sul volto e, uscito impazzito dal negozio, venne preso in cura da una compagnia circense che lo fece esibire. Quando l'effetto delle nocciole svan\u00ec pot\u00e9 tornare a casa da Nelson e dalla moglie che, nel frattempo, venne scritturata come attrice principale per una serie televisiva. Questi fatti, tuttavia, sembrano in realt\u00e0 essere una bugia.\nNonostante sia uno dei bulli pi\u00f9 temuti non \u00e8 raro che venga deriso o discriminato per la sua povert\u00e0 e le pessime condizioni in cui vive e a differenza di Secco, Spada e Patata in alcune puntate si dimostra amico di Bart e Milhouse, che di solito vengono presi di mira dal gruppetto di vandali. Frequentando, come il maggiore dei figli Simpson, la quarta elementare dovrebbe avere dieci anni, ma nelle puntate pi\u00f9 recenti afferma di essere stato bocciato pi\u00f9 volte di quanto riesca a ricordare e pertanto, come gli altri componenti della sua gang, anche lui \u00e8 un ripetente. Sovrappeso, veste quasi sempre con una maglietta rosa/arancio, un gil\u00e8 azzurro in cattive condizioni, dei pantaloncini blu e delle scarpe rosa/arancio e blu. In una puntata Lisa si innamora di lui e tenta di cambiarlo, ma quando si rende conto della sua intrinseca cattiveria lo lascia sebbene il bullo dimostri in diversi episodi di esserne ancora innamorato diventando geloso di altri ragazzini.\nNella puntata in cui Homer divent\u00f2 l'allenatore della squadra di football di Bart si viene a sapere che \u00e8 ricercato per atti di libidine ed incendio doloso. Ha una strana passione per la raccolta dei mirtilli e, seppur minorenne, frequenta i topless bar anche se di rado per non disturbare la madre mentre lavora. Nella puntata \"Tormenti di neve\", mentre la scuola \u00e8 bloccata a causa delle intemperie, afferma di essere met\u00e0 eschimese.\nMalgrado i suoi atti di bullismo sembra non sapere di non avere amici proprio a causa del suo comportamento e rimane sorpreso quando nessuno va alle sue feste di compleanno. Suo nonno \u00e8 un severissimo giudice che ha condannato quarantasette persone alla pena di morte. In un episodio rivela di aver avuto una sorella che \u00e8 morta.\nAnalisi del personaggio.\nPer il suo aspetto e la sua triste situazione familiare Nelson \u00e8 un bullo stereotipico ma amabile. Il suo ruolo di bullo \u00e8 \"inevitabile\".\nSecondo Matthew A. Henry per certi aspetti rientra nel \"White trash\", come Cletus e Brandine, ma si distingue da come viene solitamente rappresentata la categoria perch\u00e9 in alcune occasioni mostra di avere un codice morale o intenzioni nobili, perch\u00e9 lo spettatore viene incoraggiato a simpatizzare per la situazione sua e della madre e per la sua capacit\u00e0 di sviluppare relazioni personali con personaggi femminili pi\u00f9 anziani.\nCommentando l'episodio \"Presta Lisa\" (ventiduesima stagione) Rowan Kaiser afferma che Nelson ha subito una \"Spikeification\", diventando meno cattivo (il termine deriva dal nome di Spike, personaggio di \"Buffy l'ammazzavampiri\", che ha subito un processo simile).\nPrende di mira molto spesso il suo compagno di scuola Martin Prince."}
{"id": "277249", "revid": "22349", "url": "https://it.wikipedia.org/wiki?curid=277249", "title": "Placito capuano", "text": ""}
{"id": "277251", "revid": "438678", "url": "https://it.wikipedia.org/wiki?curid=277251", "title": "Una donna tutta sola", "text": "Una donna tutta sola (\"An Unmarried Woman\") \u00e8 un film del 1978 diretto da Paul Mazursky.\n\u00c8 stato presentato in concorso al 31\u00ba Festival di Cannes, dove Jill Clayburgh ha vinto il premio per la miglior interpretazione femminile.\nTrama.\nErica Benton ha una vita perfetta a New York, da ricca moglie dell'agente di cambio Martin, che va in frantumi quando il marito la lascia per una donna pi\u00f9 giovane. Erica, di nuovo single dopo molto tempo, si trova a provare confusione, tristezza e rabbia.\nMentre la sua vita va avanti, comincia a legare con alcuni amici e prende coscienza di essere ancora pi\u00f9 felice con la sua nuova indipendenza. Alla fine Erica trova di nuovo l'amore con un robusto artista inglese, ma sensibile."}
{"id": "277252", "revid": "599013", "url": "https://it.wikipedia.org/wiki?curid=277252", "title": "Daniele Massaro", "text": "A livello di club ha colto molti successi con il tra la fine degli anni ottanta e la met\u00e0 degli anni novanta. Con la nazionale italiana \u00e8 stato campione del mondo nel 1982 (convocato ma senza giocare) in Spagna e vicecampione del mondo nel 1994 negli Stati Uniti.\nCaratteristiche tecniche.\nNella Fiorentina veniva impiegato come mediano di spinta, mentre al Milan \u00e8 stato impiegato dapprima come ala sinistra da Arrigo Sacchi e in seguito come punta da Fabio Capello. \u00c8 stato soprannominato \"Provvidenza\" per la sua capacit\u00e0 di risolvere partite molto spesso bloccate o difficili per le proprie squadre, soprattutto nei minuti finali.\nCarriera.\nClub.\nMonza e Fiorentina.\nViene lanciato nel 1978 dal in Serie B, dove disputa tre buone stagioni. \nPassa nel 1981 alla , con cui esordisce in Serie A il 13 settembre dello stesso anno contro il . Con la maglia viola diventa subito titolare, contribuendo a mantenere i toscani in lotta per lo scudetto: nel 1981-1982 il titolo sfuma per un solo punto all'ultima giornata, dopo un lungo testa a testa con la . Negli anni successivi si conferma un titolare fisso della formazione gigliata.\nMilan, la parentesi romana e l'esperienza giapponese.\nNel 1986 viene acquistato dal Milan per 6,7 miliardi di lire. Dopo una prima stagione sottotono, condizionata da alcuni infortuni (segnando comunque la rete decisiva nello spareggio UEFA), conquista lo scudetto 1987-1988 da primo rincalzo dell\u2019undici titolare di Arrigo Sacchi, e l'anno successivo, dopo aver disputato gli incontri estivi di Coppa Italia in rossonero, viene ceduto in prestito per una stagione alla .\nTornato a Milano nella stagione 1989-1990, complice l'assenza per infortunio di Ruud Gullit, disputa un\u2019annata da titolare fisso, mettendo a segno 10 gol in campionato (15 complessivi in 48 presenze) e vincendo la Coppa dei Campioni. L\u2019anno successivo, nonostante non abbia mai la certezza di essere titolare, trova spesso spazio nella formazione milanese.\nDiventa pedina ancor pi\u00f9 importante nel gioco della squadra negli anni successivi, con l'arrivo del nuovo allenatore Fabio Capello il quale, dopo l'infortunio di Marco van Basten, lo fa giocare nel ruolo di centravanti: era gi\u00e0 stato seconda punta nella stagione dello scudetto 1991-92 a supporto dell\u2019olandese. Massaro si adatta alla perfezione, e nella stagione 1993-1994 \u00e8 tra i protagonisti del terzo scudetto consecutivo, laureandosi capocannoniere della squadra e guadagnandosi il soprannome di \"Provvidenza\" per i numerosi gol decisivi. Inoltre, nella finale di Champions League ad Atene contro gli spagnoli del , \u00e8 il mattatore della serata segnando una doppietta nel 4-0 che permette ai rossoneri, debilitati da infortuni e squalifiche, di superare i favoriti \"blaugrana\".\nNonostante abbia perso il posto da titolare nella sua ultima stagione in rossonero, nel febbraio 1995 va a segno anche nella gara di ritorno di Supercoppa europea, vinta dai milanesi contro l'; al termine della stagione, nell'estate del 1995, l'ormai trentaquattrenne Massaro si trasferisce in Giappone nelle file dello , dove conclude la carriera un anno e mezzo dopo.\nNazionale.\nIl 23 settembre 1981 esordisce nella nazionale italiana Under-21, con la quale disputer\u00e0 un totale di 4 partite partecipando al campionato europeo di categoria del 1984. Debutta in nazionale maggiore il 14 aprile 1982, ventunenne, sotto la direzione di Enzo Bearzot. Viene quindi convocato per il vittorioso in Spagna, dove tuttavia non viene mai schierato in campo. \nColleziona alcune presenze in azzurro fra il 1984 e il 1986, per poi ritornare in nazionale 8 anni dopo con Arrigo Sacchi, il quale all'et\u00e0 di trentatr\u00e9 anni lo convoca per il negli Stati Uniti. Massaro segna un gol nella terza partita del girone iniziale contro il , rete che permette all'Italia di qualificarsi agli ottavi di finale. Schierato titolare nella finale di Pasadena contro il , ha un'occasione da gol ma non riesce a sfruttarla. Ai tiri di rigore gli azzurri poi soccombono ai brasiliani che si laureano campioni del mondo, con Massaro che sbaglia il quarto tiro della serie. Diviene cos\u00ec vicecampione del mondo, ma chiuder\u00e0 qui la sua esperienza in nazionale.\nRally.\nTerminata l'attivit\u00e0 calcistica, disputa diversi rally a livello italiano, gareggiando per due volte anche nel mondiale WRC nel Rally di Sanremo (nel 1998 e nel 1999). Navigato da Massimo Ciceri ottiene due vittorie, entrambe su Subaru Impreza WRC privata, al Circuito di Cremona e al Rally del Tartufo, eventi a validit\u00e0 nazionale.\nPolitica.\nNel 2016 viene candidato da Forza Italia, partito del Presidente del Milan Silvio Berlusconi, a sostegno del candidato sindaco di Milano Stefano Parisi ottenendo 384 preferenze e non venendo eletto consigliere comunale."}
{"id": "277253", "revid": "1926649", "url": "https://it.wikipedia.org/wiki?curid=277253", "title": "Mauro Tassotti", "text": "Ha giocato nel per 17 anni, dal 1980 al 1997, rimanendovi poi con ruoli di allenatore e dirigente fino al 2016; i 36 anni consecutivi da tesserato del club rossonero costituiscono un record assoluto nella storia della societ\u00e0. Da giocatore, insieme ai compagni di reparto Franco Baresi, Paolo Maldini e Alessandro Costacurta, ha composto una delle migliori linee difensive della storia del calcio, consentendo al Milan di stabilire il record assoluto di partite consecutive senza sconfitta (58) nei cinque principali campionati europei (dal 26 maggio 1991 al 14 marzo 1993).\nNel 1994 \u00e8 stato vicecampione del mondo con la nazionale italiana.\nCaratteristiche tecniche.\nGiocatore.\nNei primi anni di professionismo ebbe la fama di giocatore duro e irritabile. Giunto al Milan come marcatore puro senza particolari qualit\u00e0 tecniche, fondamentale per la sua crescita calcistica fu l'insegnamento dell'allora coach rossonero Nils Liedholm: grazie agli allenamenti impostigli dallo svedese, Tassotti affin\u00f2 le proprie doti, al punto da essere paragonato a Djalma Santos, il due volte campione del mondo brasiliano noto per le sue giocate di classe. Pur rimanendo un forte difensore, nel Milan di Arrigo Sacchi, schierato a zona, si fece valere sulla fascia destra anche in fase di supporto dell'attacco. I progressi compiuti nella seconda parte della carriera gli valsero nel 1992 il debutto in nazionale maggiore all'et\u00e0 di 32 anni, nonch\u00e9 la partecipazione al con l'Italia.\nCarriera.\nGiocatore.\nClub.\nEsord\u00ec nella Lazio di Roberto Lovati il 5 novembre 1978 contro l', all'et\u00e0 di diciotto anni. Nel suo primo campionato in massima serie disput\u00f2 14 partite e divenne titolare della squadra biancoceleste l'anno successivo.\nIl 1\u00ba luglio 1980 pass\u00f2 al Milan, in Serie B, e fu subito schierato come titolare della squadra, della quale segu\u00ec le alterne fortune dei primi anni ottanta. Nel derby di andata della stagione 1981-1982, un suo intervento in gioco pericoloso su Oriali cost\u00f2 al giocatore nerazzurro diversi punti di sutura al volto. L'episodio ebbe grande risalto e segn\u00f2 negativamente la prima parte della carriera di Tassotti.\nCon l'arrivo di Arrigo Sacchi, la squadra prosegu\u00ec con la collaudata difesa a zona gi\u00e0 impostata da Nils Liedholm schierando Paolo Maldini a sinistra, Franco Baresi - affiancato prima da Filippo Galli e quindi da Alessandro Costacurta al centro - e Tassotti nel ruolo di terzino destro nonch\u00e9 vicecapitano.\nIl primo successo per Tassotti fu lo scudetto del 1988, seguito da due Coppe dei Campioni, quindi dai tre titoli consecutivi fra il 1992 e il 1994 e dalla vittoria della UEFA Champions League nel 1994, alzata da capitano per l'assenza in finale dello squalificato Franco Baresi.\nDopo un altro scudetto vinto nel 1996, si ritir\u00f2 dall'attivit\u00e0 di calciatore all'et\u00e0 di 37 anni, nel 1997, giocando la sua ultima partita di campionato il 1\u00ba giugno a San Siro contro il Cagliari, nell'inedito ruolo di centrocampista centrale.\nIn totale Tassotti ha giocato 404 partite in Serie A e 65 in Serie B, 428 partite con la maglia del Milan in campionato. In diciassette stagioni complessive con la maglia rossonera, Tassotti ha segnato 10 gol: 8 in campionato, uno in Coppa Italia e uno in Coppa dei Campioni (questo il suo ultimo gol, segnato il 30 settembre 1992 in trasferta contro l'Olimpia Lubiana).\nNazionale.\nLa convocazione in nazionale maggiore, dopo varie presenze nella compagine Under-21 e olimpica, giunge per la sfida del 14 ottobre 1992 contro la Svizzera: il 32enne Tassotti \u00e8 all'epoca il pi\u00f9 vecchio esordiente nella storia della nazionale azzurra, record poi battuto nel 2014 da Emiliano Moretti. Sempre contro gli elvetici, il 3 giugno 1994, Sacchi schiera l'intera difesa che era stata quella del suo Milan, cos\u00ec come il 18 giugno successivo al campionato del mondo. Il cammino al mondiale di Tassotti, cos\u00ec come la sua carriera in nazionale (7 presenze in totale), si chiude ai quarti di finale dopo la vittoria dell'Italia per 2-1 contro la Spagna; a seguito di una gomitata a Luis Enrique in piena area di rigore nei minuti di recupero della partita, non vista dall'arbitro ma rilevata dalla prova TV, gli viene per questo motivo inflitta una squalifica di otto turni.\nAllenatore.\nInizia la carriera di allenatore nel settore giovanile del Milan: dal 1997 al 2001 \u00e8 il tecnico della Primavera, con la quale vince due volte il Torneo di Viareggio. Il 14 marzo 2001 subentra ad Alberto Zaccheroni alla guida della prima squadra, fino al termine della stagione, in coppia con Cesare Maldini, facente figura di direttore tecnico. Dal 5 novembre \u00e8 il vice di Carlo Ancelotti per otto stagioni. In quegli anni il Milan vince due Champions League, due Supercoppe UEFA, un Mondiale per club, un campionato, una Coppa Italia e una Supercoppa italiana.\nCopre la stessa carica nella stagione 2009-2010 al fianco dell'allenatore brasiliano Leonardo. Dopo l'addio di quest'ultimo alla panchina, diventa unico responsabile tecnico della prima squadra per le amichevoli di fine stagione in una \"tourn\u00e9e\" negli USA e in Canada.\nLa stagione seguente \u00e8 ancora viceallenatore del Milan con il nuovo tecnico Massimiliano Allegri, vincendo lo scudetto. Rimane assistente di Allegri fino all'esonero di quest'ultimo, il 13 gennaio 2014, dopo la sconfitta con il Sassuolo; conseguentemente gli viene affidata temporaneamente la guida della squadra. \nIl 15 gennaio guida il Milan negli ottavi di finale di Coppa Italia contro lo Spezia, vincendo la partita per 3-1. \nDal giorno seguente, con l'arrivo di Clarence Seedorf, torna a ricoprire il ruolo di viceallenatore, in cui \u00e8 stato riconfermato anche a seguito dell'arrivo di Filippo Inzaghi alla guida della squadra. Il 16 giugno 2015, con la nomina di Sini\u0161a Mihajlovi\u0107, non \u00e8 pi\u00f9 il viceallenatore del Milan.\nDal 3 luglio seguente ricopre un ruolo da osservatore, in particolare seguendo da vicino lo sviluppo dei giovani rossoneri che andranno a giocare in prestito.\nIl 12 luglio 2016 rescinde consensualmente il contratto in scadenza nel 2017 lasciando cos\u00ec il Milan dopo 36 anni per seguire come allenatore in seconda l'ex milanista Andrij \u0160ev\u010denko sulla panchina della nazionale ucraina.\nTerminata l\u2019esperienza in Ucraina, il 7 novembre 2021 segue il tecnico ucraino come vice sulla panchina del Genoa.\nVita privata.\nLa moglie Antonella Peraboni, sposata nel maggio 1986, \u00e8 morta il 13 febbraio 1997 per un tumore all'et\u00e0 di 32 anni. L'allenatore ha avuto da lei due figli, Niccol\u00f2 e Lucrezia."}
{"id": "277255", "revid": "767487", "url": "https://it.wikipedia.org/wiki?curid=277255", "title": "Una fidanzata per pap\u00e0", "text": "Una fidanzata per pap\u00e0 (\"The Courtship of Eddie's Father\") \u00e8 un film del 1963 diretto da Vincente Minnelli.\nTrama.\nTom Corbett, rimasto vedovo e con un vivace figlio da accudire, Eddie, nonostante le insistenze e le preoccupazioni dei conoscenti che vorrebbero si accasasse sollecitamente una seconda volta, intende risolvere questo problema con calma. Tom si lega sempre pi\u00f9 strettamente a Rita Behrens, un'esperta di moda. Questa relazione impedisce a Tom di notare l'interessamento nei suoi confronti ed il sincero affetto dimostrato per il bambino da Elizabeth Marten, una loro giovane vicina cui hanno spesso modo di ricorrere perch\u00e9 \u00e8 un'infermiera diplomata. Tom infine decide di sposarsi con Rita ma il piccolo Eddie \u00e8 istintivamente contrario a questa soluzione e, con sempre pi\u00f9 vivaci interventi, la rende impossibile. Opportunamente guidato dal figlio, Tom finalmente si accorge dell'affetto che Elizabeth ha per lui e decide cos\u00ec di sposarla.\nProduzione.\nIl film fu prodotto dalla Metro-Goldwyn-Mayer (MGM), Euterpe e Venice Productions. Da notare che il titolo originale del film (che - tradotto in italiano - sarebbe qualcosa come \"Il corteggiamento del padre di Eddie\") \u00e8 stato modificato nella versione italiana, escludendo il nome del ragazzo.\nDistribuzione.\nDistribuito dalla Metro-Goldwyn-Mayer (MGM), il film - dopo una prima a New York il 6 marzo - usc\u00ec nelle sale cinematografiche USA il 27 marzo 1963.\nSerie televisiva.\nIl film gener\u00f2 una serie televisiva, \"Una moglie per pap\u00e0\", trasmessa sulla ABC dal 1969 al 1972, con protagonista Bill Bixby.\nCuriosit\u00e0.\nIn una clip che passa in televisione, si vede un frammento di \"Mogambo\" (1953) con Clark Gable e Grace Kelly."}
{"id": "277257", "revid": "438678", "url": "https://it.wikipedia.org/wiki?curid=277257", "title": "Il declino dell'impero americano", "text": "Il declino dell'impero americano \u00e8 un film del 1986 diretto da Denys Arcand.\n\u00c8 un film che fotografa l'edonismo della societ\u00e0 moderna - possibile indicatore di un mondo in declino - tramite dialoghi serrati tra i protagonisti. Nominato all'Oscar al miglior film in lingua straniera, \u00e8 stato presentato nella Quinzaine des R\u00e9alisateurs al 39\u00ba Festival di Cannes.\nTrama.\nStato del Qu\u00e9bec. Un gruppo d'amici, intellettuali e professionisti, si trova in una casa di campagna a preparare una cena, discorrendo di sesso, affari e avventure personali; altrettanto fanno un gruppo di mogli in una palestra, e ben presto le storie si intrecciano. La sera i due gruppi si ricongiungono, ma non i loro sogni di libert\u00e0 sessuale: i discorsi si fanno pi\u00f9 seri e parlare di sesso diventa scomodo.\nSequel.\nDiciassette anni dopo, il regista dar\u00e0 un seguito a questo film, girando \"Le invasioni barbariche\", in cui alla \"morte\" della societ\u00e0 seguir\u00e0 l'addio alla vita di uno dei protagonisti."}
{"id": "277259", "revid": "125604223", "url": "https://it.wikipedia.org/wiki?curid=277259", "title": "Un uomo per tutte le stagioni (film 1966)", "text": "Un uomo per tutte le stagioni (\"A Man for All Seasons\") \u00e8 un film del 1966 diretto da Fred Zinnemann, tratto dall'opera teatrale di Robert Bolt, adattata per il cinema dallo stesso autore, vincitore di sei Premi Oscar, tra cui quelli per il miglior film e il miglior regista.\nL'attore shakesperiano Paul Scofield, gi\u00e0 protagonista dell'originale produzione teatrale del 1960 presentata nel West End londinese e della produzione presentata l'anno successivo a Broadway, che gli valse il Tony Award, riprese il fortunato ruolo in questa versione cinematografica ottenendo un altrettanto grande successo, dimostrato dagli svariati riconoscimenti ricevuti, tra cui l'Oscar, il Golden Globe e il BAFTA.\nTrama.\nNell'Inghilterra del Cinquecento Thomas More, filosofo illuminato e uomo integerrimo, si rifiuta di accondiscendere al re Enrico VIII che vuole divorziare dalla moglie, Caterina d'Aragona, per sposare Anna Bolena. La prima parte del film \u00e8 ambientata nel 1529. Il cardinale Thomas Wolsey, Lord Cancelliere d'Inghilterra, convoca Thomas More ad Hampton Court per chiedergli collaborazione nel risolvere il problema del divorzio del sovrano dalla prima moglie. More \u00e8 incline ad avviare una trattativa diplomatica con la Santa Sede per ottenere un annullamento, ma Wolsey vuole accelerare i tempi, facendo pressione sulla Chiesa, in particolare agendo sulla tassazione dei suoi possedimenti in terra inglese. More rifiuta la proposta del cardinale e torna a casa.\nAll'uscita dal palazzo riceve una serie di suppliche relative a casi giudiziari discussi nel tribunale di cui \u00e8 presidente. Nell'occasione dimostra notevole integrit\u00e0 morale, rifiutando regali e tentativi di corruzione. Tiene per s\u00e9 solo un calice d'argento, di cui cerca di disfarsi durante il ritorno in barca verso Chelsea. Giunto a casa, trova il giovane Richard Rich, un intellettuale scaltro e ambizioso, ansioso di ottenere una raccomandazione da Sir Thomas per avviare la sua carriera politica. More, conoscendone l'indole, lo ritiene inadatto e gli suggerisce la carriera accademica. Thomas afferma che la politica sottopone gli uomini ai ricatti e alla corruzione, e mostra a Rich il calice d'argento. Rich lo terr\u00e0 per s\u00e9, con la scusa di venderlo e di comprarsi un vestito nuovo.\nThomas incontra il fidanzato della figlia Margaret, William Roper, con cui ha un acceso confronto, e gli impedisce di frequentare la figlia fino a che non avr\u00e0 ritirato l'appoggio alle tesi di Martin Lutero. Pochi mesi dopo il cardinale Wolsey, accusato di alto tradimento, viene sostituito come Lord Cancelliere da More, e muore mentre viene condotto prigioniero nella Torre di Londra. Nonostante le insistenze del sovrano, More non intende cedere sul divorzio, confutando abilmente le argomentazioni teologiche proposte da Enrico VIII.\nNel frattempo Thomas Cromwell, segretario di Wolsey, trama contro More per prenderne il posto e decide di sfruttare le ambizioni del giovane Rich.\nNel 1532, incapace di reggere il confronto con il re, More si dimette da Lord Cancelliere. Il suo successore Cromwell, insieme all'arcivescovo Thomas Cranmer, assecondano i desideri di Enrico VIII, facendo approvare l'Atto di Supremazia e approvando le seconde nozze con Anna Bolena. More, per non compromettersi, sceglie di ritirarsi dalla vita politica e di non proferire parola su quanto accaduto. Il silenzio di More viene interpretato come un'opposizione al re. Dopo essersi rifiutato di prestare giuramento di fedelt\u00e0 a Enrico VIII in quanto Capo della Chiesa, More viene arrestato e rinchiuso nella Torre. More si difende brillantemente dalle accuse che gli vengono rivolte, ma viene condannato per lo spergiuro di Rich, che in cambio riceve da Cromwell la carica di Procuratore Generale del Galles. Il film si conclude con l'esecuzione di Sir Thomas, \"fedele servitore del re, ma prima \u00e8 Dio\".\nCuriosit\u00e0.\nIl titolo del film (cos\u00ec come la \"pi\u00e8ce\" teatrale sempre di Bolt) \u00e8 ispirato a Robert Whittington, un contemporaneo di More, che nel 1520 scrisse di lui:\n\"Thomas More ha l'intelligenza di un angelo e una singolare sapienza:\nnon ne conosco l'eguale.\nPerch\u00e9, dove trovare tanta dolcezza, umilt\u00e0, gentilezza?\nE, secondo che il tempo lo richieda, una grave seriet\u00e0 o una straordinaria allegrezza:\nun uomo per tutte le stagioni\".\nTale definizione di Whittington ha contribuito a consolidare l'immagine di More come massimo esempio di integrit\u00e0 morale, di uomo che rimane fedele ai propri principi e alla propria fede in qualunque circostanza pur adattandosi a essa, a \"tutte le stagioni\" appunto.\nPer questa definizione famosa, sia la \"pi\u00e8ce\" che il film ritraggono More come un eroe tragico, motivato da un'ardente fede cattolica, invidiato dai suoi rivali, profondamente amato dalla sua famiglia e rispettato dalla gente comune.\nRiconoscimenti.\nNel 1999 il British Film Institute l'ha inserito al 43\u00ba posto della lista dei migliori cento film britannici del XX secolo.\nCollegamenti con altre opere.\nLa pi\u00e8ce teatrale di Robert Bolt ha avuto nel 1988 un omonimo adattamento televisivo, diretto ed interpretato da Charlton Heston."}
{"id": "277261", "revid": "767487", "url": "https://it.wikipedia.org/wiki?curid=277261", "title": "Le avventure di Elmo in Brontolandia", "text": "Le avventure di Elmo in Brontolandia (\"The Adventures of Elmo in Grouchland\") \u00e8 un film del 1999 diretto da Gary Halvorson.\nFilm a tecnica mista distribuito nei cinema statunitensi dal 1\u00ba ottobre 1999 e in quelli italiani dal 20 giugno 2000.\nTrama.\nElmo \u00e8 molto legato alla coperta blu, dalla quale non si separa mai. Incontra Zoe, che a sua volta mostra di apprezzarla. La vorrebbe in prestito, Elmo dice di no, cominciano a tirarla da due parti. La coperta si sfilaccia, vola via, invano Elmo si mette a rincorrerla. Comincia allora il suo viaggio alla ricerca della coperta.\nTriste e addolorato, Elmo chiede aiuto all'amico Oscar. Viene allora a sapere che si tratta di raggiungere il castello di Axli. Ma questi ordina ai suoi di fermarlo in tutti i modi e alla fine decide di fargli incontrare la regina dei rifiuti di Brontolandia. La regina sfida Elmo a cimentarsi con una sfida che nessuno ha mai superato: quella delle cento pernacchie.\nElmo per\u00f2 esce vincitore, la regina lo libera, ed egli pu\u00f2 dirigersi verso il castello. Qui il bruco arriva in suo aiuto. Gli dice di guardare dentro, laddove giace abbandonata la coperta. Arrivano Zoe e tutti gli altri amici ed Elmo, dopo la sconfitta di Axli, divide felicemente la gioia con loro."}
{"id": "277262", "revid": "125646578", "url": "https://it.wikipedia.org/wiki?curid=277262", "title": "Bionda naturale", "text": "Bionda naturale (\"The Real Blonde\") \u00e8 un film del 1997 scritto e diretto da Tom DiCillo.\nTrama.\nSullo sfondo del mondo della moda e del cinema di Manhattan, si intrecciano le storie di una serie di personaggi ossessionati dall'idea del successo. Joe \u00e8 un attore che per mantenersi fa il cameriere. La sua estenuante ricerca di lavoro lo porta a trovare solo un'umiliante particina in un videoclip di Madonna. Il suo collega Bob \u00e8 pi\u00f9 fortunato: fissato con l'idea di trovare una vera bionda, viene scelto come protagonista di una soap opera di successo. Intanto Mary, la compagna di Joe, truccatrice di alta moda, deve difendersi dalla corte serrata di fotografi e pubblicitari."}
{"id": "277265", "revid": "22356", "url": "https://it.wikipedia.org/wiki?curid=277265", "title": "Adrosauri", "text": ""}
{"id": "277266", "revid": "767487", "url": "https://it.wikipedia.org/wiki?curid=277266", "title": "Una bionda tutta d'oro", "text": "Una bionda tutta d'oro \u00e8 un film del 1993, diretto da Russell Mulcahy.\nTrama.\nKaren McCoy rapina banche, \u00e8 una delle migliori. Tradita dal socio, un \"gangster\" senza scrupoli, ha passato gli ultimi 7 anni in prigione per una rapina non riuscita.\nDopo aver scontato la sua pena, ancora sotto sorveglianza, Karen ha tutte le intenzioni di rigare dritto, ricominciare una nuova vita recuperando suo figlio, che grazie al suo ex marito crede che lei sia morta.\nDopo essere stata rilasciata, Karen incontra un piccolo truffatore J.T. Barker, che \u00e8 a conoscenza del suo glorioso passato. J.T. che di glorioso non ha proprio nulla, vede in lei l'opportunit\u00e0 che cercava. Nonostante Karen sia lusingata da tanta ammirazione, rifiuta categoricamente di ritornare ad una vita disonesta. J.T. prende contatti con Jack Schmidt, proprio il gangster che ha mandato Karen dietro le sbarre, informandolo ingenuamente che Karen \u00e8 fuori in libert\u00e0 vigilata.\nDopo aver pianificato una rapina da 18 milioni di dollari, Jack si rende conto di non poterci riuscire senza l'abilit\u00e0 di Karen e rapisce suo figlio per costringerla a partecipare al colpo. Incapace di farsi proteggere dall'agente incaricato di vigilare su di lei, perch\u00e9 anche lui uomo di Jack, Karen \u00e8 in trappola. Karen non ha scelta, teme per la vita di suo figlio, asseconda Jack, ma con l'aiuto di J.T. cerca di organizzare un piano per fregarli tutti, rischiando di fallire, mettendo in pericolo la vita di suo figlio e con la paura di ritrovarsi di nuovo dietro le sbarre, se non addirittura morta.\nUna volta aperto il caveau costringe Jack e i suoi uomini dietro le sbarre del vano dei dollari e,assieme a J.T, fugge. Recuperato il caro figliolo e fuggita con JT in aeroporto, incontra Roy (suo ex marito) che pretende di avere la somma derubata. J.T riesce a salvare la situazione permettendo a lui e alla madre e al figlio la fuga verso Rio de Janeiro.\nLa polizia ferma l'aereo ma dopo alcuni attimi di suspense si comprende che era per un'emergenza sanitaria.\nAccoglienza.\nAl botteghino il film \u00e8 stato un flop, ha incassato circa 6,4 milioni di dollari a fronte di un budget di 24 milioni di dollari. Attualmente detiene il 20% di recensioni favorevoli su Rotten Tomatoes"}
{"id": "277267", "revid": "28057", "url": "https://it.wikipedia.org/wiki?curid=277267", "title": "Storia della fotografia", "text": "La storia della fotografia descrive le vicende che portarono alla realizzazione di uno strumento capace di registrare il mondo e di catturare un momento preciso grazie all'effetto della luce e della messa in luce di problemi relativi al concetto di osservazione istantanea, inizi dell'800 e si svilupp\u00f2 arrivando alla riproduzione del colore e all'utilizzo di supporti digitali, imponendosi inoltre come mezzo artistico capace di supportare e affiancare le altre arti visuali che nel frattempo seppero dotarsi di generi e scuole. \nLa fotografia si \u00e8 affermata nel tempo dapprima come procedimento di raffigurazione del paesaggio e dell'architettura, poi come strumento per ritrarre la nascente borghesia e il popolo. La diffusione sempre maggiore del mezzo fotografico port\u00f2 ad uno sviluppo della sensibilit\u00e0 estetica e all'indagine artistica del nuovo strumento, consentendone l'accesso nelle mostre e nei musei. Ebbe inoltre un ruolo fondamentale nello sviluppo del giornalismo e nel reportage e il miglioramento della tecnologia ne contribu\u00ec l'estensione anche nella cattura di immagini dello spazio e della macrofotografia micromondo.\nOrigini.\nLe origini della fotocamera.\nGi\u00e0 il filosofo Aristotele osserv\u00f2 che la luce, passando attraverso un piccolo foro, proiettava un'immagine circolare. Lo studioso arabo Alhazen Ibn Al-Haitham giunse (prima del 1039) alle stesse conclusioni, definendo la scatola nella quale tutte le immagini si riproducevano con il termine \"camera oscura\". Nel 1515 Leonardo da Vinci, studiando la riflessione della luce sulle superfici sferiche, descrisse una camera oscura che chiam\u00f2 \"Oculus Artificialis\" (occhio artificiale), la cosiddetta camera oscura leonardiana, al cui modello applic\u00f2 una lente. Un apparecchio del genere, usato per studiare l'eclissi solare del 24 gennaio 1544, fu illustrato dallo scienziato olandese Rainer Geinma Frisius.\nA Gerolamo Cardano fu da attribuirsi, nel 1550, l'utilizzo pratico di una lente convessa per aumentare la luminosit\u00e0 dell'immagine, mentre il veneziano Daniele Barbaro, nel 1568, utilizz\u00f2 una sorta di diaframma di diametro inferiore a quello della lente per ridurre le aberrazioni.\nMateriale sensibile.\nCatturare la luce richiese per\u00f2 la comprensione dei materiali fotosensibili, che, anche se conosciuti fin dal Medioevo, non furono studiati a fondo fino al 1727, quando lo scienziato tedesco Johann Heinrich Schulze, durante alcuni esperimenti con carbonato di calcio, acqua regia, acido nitrico e argento, scopr\u00ec che il composto risultante, fondamentalmente nitrato d'argento, reagiva alla luce. Si accorse che la sostanza non si modificava se esposta alla luce del fuoco (ortocromatismo, contrapposto a pancromatismo ), ma diveniva rosso scura se colpita dalla luce del sole, esattamente come per la maggior parte delle pellicole e carte in bianco e nero diffuse fino alla prima met\u00e0 del Novecento e basate sugli alogenuri argentici non modificati. Ripet\u00e9 l'esperimento riempiendo una bottiglia di vetro che, dopo l'esposizione alla luce, si scur\u00ec solo nel lato illuminato. Chiam\u00f2 la sostanza \"scotophorus\", \"portatrice di tenebre\".\nUna volta pubblicati, gli studi di Schulze provocarono fermento nell'ambiente della ricerca scientifica.\nStudi su possibili protofotografie.\nUna corrente minoritaria di ricercatori e storici sostiene che vi fu un utilizzo al di fuori della semplice copia per pittura, realizzando fotografie prima del XIX secolo; Nicholas Allen, studioso di storia dell'arte, ha sostenuto che la Sindone di Torino sia una protofotografia rudimentale medievale, risalente al XIII secolo (come da datazione del carbonio 14) e ritraente un busto o un modello umano, realizzata su lino con il cloruro d'argento che \u00e8 fotosensibile. Secondo Allen la camera oscura sarebbe nota e usata fin dall'antichit\u00e0 dai pittori per ricalcare le immagini reali, e anche Platone vi farebbe allusione nel mito della caverna. Il filosofo, teologo e alchimista del XIII secolo Alberto Magno per alcuni sarebbe gi\u00e0 stato in grado di produrre un manufatto protofotografico, in quanto tra i primi a intuire le propriet\u00e0 fotosensibili del nitrato d'argento.\nL'invenzione della fotografia.\nNei primi anni dell'Ottocento l'inglese Thomas Wedgwood, ceramista inglese di quel tempo, speriment\u00f2 l'utilizzo del nitrato d'argento, prima rivestendone l'interno di recipienti ceramici, poi immergendovi dei fogli di carta o di cuoio esposti poi alla luce dopo avervi deposto degli oggetti. Si accorse che dove la luce colpiva il foglio, la sostanza si anneriva, mentre rimaneva chiara nelle zone coperte dagli oggetti. Queste immagini, per\u00f2, non si stabilizzavano e perdevano rapidamente contrasto se mantenute alla luce naturale, mentre riposti all'oscuro potevano essere viste alla luce di una lampada (a olio) o di una candela. Utilizz\u00f2 anche il cuoio come materiale e sistem\u00f2 dei fogli sensibilizzati all'interno di una camera oscura senza per\u00f2 ottenere alcun risultato. A causa della salute cagionevole non pot\u00e9 proseguire negli studi che nel 1802 l'amico Sir Humphry Davy descrisse sul \"Journal of the Royal Institution of Great Britain\", annotando per\u00f2 che non era stato compreso il meccanismo per interrompere il processo di sensibilizzazione. La corrispondenza con James Watt, fa ritenere che nel 1790 - 1791 avvenne la prima impressione di un'immagine chimica su carta.\nJoseph Nic\u00e9phore Ni\u00e9pce si interess\u00f2 della recente scoperta della fotografia e approfond\u00ec gli studi alla ricerca di una sostanza che potesse impressionarsi alla luce in maniera esatta mantenendo il risultato nel tempo. Il 5 maggio 1816, Joseph Ni\u00e9pce scrisse al fratello Claude del suo ultimo esperimento, un foglio bagnato di cloruro d'argento ed esposto all'interno di una piccola camera oscura. L'immagine risultante appar\u00ec invertita, con gli oggetti bianchi su fondo nero. Questo \"negativo\" non soddisfece Ni\u00e9pce, che prosegu\u00ec la ricerca di un procedimento per ottenere direttamente il positivo. Scopr\u00ec che il bitume di Giudea era sensibile alla luce e lo utilizz\u00f2 nel 1822 per produrre delle copie di una incisione del cardinale di Reims, Georges I d'Amboise. Il bitume di Giudea \u00e8 un tipo di asfalto normalmente solubile all'olio di lavanda, che una volta esposto alla luce indurisce. Ni\u00e9pce cosparse una lastra di peltro con questa sostanza e vi sovrappose l'incisione del cardinale. Dove la luce riusc\u00ec a raggiungere la lastra di peltro attraverso le zone chiare dell'incisione, sensibilizz\u00f2 il bitume, che indurendosi non pot\u00e9 essere eliminato dal successivo lavaggio con olio di lavanda. La superficie rimasta scoperta venne scavata con dell'acquaforte e la lastra finale pot\u00e9 essere utilizzata per la stampa.\nNi\u00e9pce chiam\u00f2 questo procedimento eliografia e lo utilizz\u00f2 anche in camera oscura per produrre dei positivi su lastre di stagno. Dopo l'esposizione alla luce e il successivo lavaggio per eliminare il bitume non sensibilizzato, utilizz\u00f2 i vapori di iodio per annerire le zone lavate dal bitume. A causa della lunghissima esposizione necessaria, fino a otto ore, le riprese all'esterno furono penalizzate dalla luce solare che, cambiando orientamento, rese l'immagine irreale. Maggior successo ebbero le eliografie con luce controllata, ovvero in interni, e su lastre di vetro.\nNel 1827, durante il viaggio verso Londra per trovare il fratello Claude, Ni\u00e9pce si ferm\u00f2 a Parigi e incontr\u00f2 Louis Jacques Mand\u00e9 Daguerre: quest'ultimo era gi\u00e0 stato informato del lavoro di Ni\u00e9pce dall'ottico Charles Chevalier, fornitore per entrambi di lenti per la camera oscura. Daguerre era un pittore parigino di discreto successo, conosciuto principalmente per aver realizzato il diorama, un teatro che presentava grandi quadri e giochi di luce, per cui Daguerre utilizzava la camera oscura per assicurarsi una prospettiva corretta.\nA Londra Ni\u00e9pce present\u00f2 l'eliografia alla Royal Society, che non accett\u00f2 la comunicazione perch\u00e9 Ni\u00e9pce non volle rivelare tutto il procedimento. Torn\u00f2 a Parigi e si mise in contatto con Daguerre, con il quale concluse nel dicembre 1829 un contratto valido dieci anni per continuare le ricerche in comune. Dopo quattro anni, nel 1833, Ni\u00e9pce mor\u00ec senza aver potuto pubblicare il suo procedimento. Il figlio Isidore prese il posto nell'associazione con Daguerre, ma non forn\u00ec alcun contributo, tanto che Daguerre modific\u00f2 il contratto e impose il nome dell'invenzione in dagherrotipia, anche se mantenne il contributo di Joseph Ni\u00e9pce. Isidore firm\u00f2 la modifica pur ritenendola ingiusta. Il nuovo procedimento era molto diverso rispetto a quello originario preparato da Joseph Ni\u00e9pce, quindi si pu\u00f2 ritenere in parte corretta la rivendicazione di Daguerre.\nNel 1837 la tecnica raggiunta da Daguerre fu sufficientemente matura da produrre una natura morta di grande pregio. Daguerre utilizz\u00f2 una lastra di rame con applicata una sottile foglia di argento lucidato, che posta sopra a vapori di iodio reagiva formando ioduro d'argento. Segu\u00ec l'esposizione alla camera oscura dove la luce rendeva lo ioduro d'argento nuovamente argento in un modo proporzionale alla luce ricevuta. L'immagine non risultava visibile fino all'esposizione ai vapori di mercurio. Un bagno in una forte soluzione di sale comune fissava, seppure non stabilmente, l'immagine.\nIn cerca di fondi, Daguerre fu contattato da Fran\u00e7ois Arago, che propose l'acquisto del procedimento da parte dello Stato. Il 6 gennaio 1839 la scoperta di una tecnica per \"dipingere con la luce\" fu resa nota con toni entusiastici sul quotidiano \"Gazette de France\" e il 19 gennaio nel \"Literary Gazette\".\nIl procedimento venne reso pubblico il 19 agosto 1839, quando, in una riunione dell'Accademia delle Scienze e dell'Accademia delle Belle arti, venne presentato nei particolari tecnici all'assemblea e alla folla radunatesi all'esterno. Arago descrisse la storia e la tecnica legata al dagherrotipo, inoltre present\u00f2 una relazione del pittore Paul Delaroche, in cui furono esaltati i minuziosi dettagli dell'immagine e dove si afferm\u00f2 che gli artisti e gli incisori non erano minacciati dalla fotografia, anzi potevano utilizzare il nuovo mezzo per lo studio e l'analisi delle vedute. La relazione termin\u00f2 con il seguente appunto di Delaroche:\nDaguerre pubblic\u00f2 un manuale (\"Historique et description des proc\u00e9d\u00e9s du dagguerr\u00e9otype et du diorama\") tradotto ed esportato in tutto il mondo, contenente la descrizione dell'eliografia di Ni\u00e9pce e i dettagli della dagherrotipia. Con il cognato Alphonse Giroux, Daguerre si accord\u00f2 per la fabbricazione delle camere oscure necessarie. Costruite in legno, furono provviste delle lenti acromatiche progettate da Chevalier nel 1829. Questi obiettivi avevano una lunghezza focale di 40,6 cm e una luminosit\u00e0 di f/16, il costo si aggirava intorno ai 400 franchi. Anche se il procedimento fu reso pubblico in Francia, Daguerre acquis\u00ec un brevetto in Inghilterra, con il quale impose delle licenze per l'utilizzo della sua scoperta. \nGran parte dei primi ritratti arrivati ai giorni nostri sono proprio dagherrotipi, come quello ad Hannah Stilley Gorby: la donna nata nell'anno pi\u00f9 remoto ad esser stata immortalata.\nIn Italia i primi esperimenti di fotografia sono condotti da Enrico Federico Jest e da Antonio Rasetti nell'ottobre del 1839 con un macchinario di loro costruzione basato sui progetti di Daguerre. Le prime fotografie italiane sono vedute della Gran Madre, di Piazza Castello e di Palazzo Reale, tutte a Torino.\nIn Cina, \u00e8 bene sottolinearlo, pi\u00f9 o meno contestualmente, l'\u00e9lite culturale non rimane del tutto insensibile all'indagine fotografica. La testimonianza pi\u00f9 eloquente \u00e8 il cantonese Zou Boqi (1819-1869) che \u00e8 stato, con ogni probabilit\u00e0, un letterato, esponente della classe dirigente cinese, matematico particolarmente versato alla cartografia, con uno spiccato interesse verso la scienza tecnologica e soprattutto i nuovi sistemi riferibili alla visione. Egli in concomitanza alla pubblicazione delle scoperte compiute in Occidente, realizza quella che viene considerata la prima fotocamera cinese, cos\u00ec come testimoniano anche diverse fonti locali sulle teorie della fotografia, risalenti attorno al 1840.\nI procedimenti alternativi.\nLa notizia apparsa sul \"Gazette de France\" e sul \"Literary Gazette\" dest\u00f2 l'interesse di alcuni ricercatori che stavano lavorando nella stessa direzione. Tra questi William Fox Talbot, che si affrett\u00f2 a rendere pubbliche le sue scoperte, documentando esperimenti risalenti al 1835. Si trattava di un foglio di carta immerso in sale da cucina e nitrato d'argento, asciugato e coperto con piccoli oggetti come foglie, piume o pizzo, quindi esposto alla luce. Sul foglio di carta compariva il \"negativo\" dell'oggetto che il 28 febbraio 1835 Talbot intu\u00ec come trasformare in \"positivo\" utilizzando un secondo foglio in trasparenza. Utilizz\u00f2 una forte soluzione di sale o di ioduro di potassio che rendeva meno sensibili gli elementi d'argento per rallentare il processo di \"dissoluzione\" dell'immagine. Chiam\u00f2 questo procedimento calotipia o talbotipia, che utilizz\u00f2 gi\u00e0 nell'agosto del 1835 per produrre delle piccole immagini di 6,50\u00a0cm\u00b2 della sua tenuta di Lacock Abbey mediante camera oscura.\nIl 25 gennaio 1839 Talbot present\u00f2 le sue opere alla Royal Society, seguite da una lettera ad Arago, Biot e Humboldt per rivendicare la priorit\u00e0 su Daguerre. Il 20 febbraio fu letta una relazione che rese chiari alcuni aspetti tecnici, al punto da rendere replicabile la procedura.\nInsieme a Talbot, anche Sir John Herschel, all'oscuro delle sperimentazioni dei colleghi, utilizz\u00f2 i sali d'argento ma, grazie alle precedenti esperienze con l'iposolfito di sodio che si accorse sciogliere l'argento, ottenne un fissaggio migliore proprio utilizzando questa sostanza. Ne parl\u00f2 a Talbot e insieme pubblicarono la scoperta che venne subito adottata anche da Daguerre. La sostanza cambi\u00f2 in seguito nome in tiosolfato di sodio, anche se rimase conosciuta come \"iposolfito\". Ad Herschel venne attribuita anche l'introduzione dei termini \"fotografia\", \"negativo\" e \"positivo\".\nHippolyte Bayard present\u00f2 il suo procedimento nel giugno del 1839 attraverso quella che sarebbe stata la prima mostra della storia. Convinto ad aspettare a divulgare il suo procedimento chiamato \"positivo diretto\", Arago, raggirando Bayard, favor\u00ec l'amico Daguerre che present\u00f2 il 19 agosto il suo dagherrotipo.\nTra i procedimenti e varianti minori ricordiamo inoltre quello dello scozzese Mungo Ponton, che utilizz\u00f2 il pi\u00f9 economico bicromato di potassio come sostanza fotosensibile, e quelli di H\u00e9rcules Florence e Hans Th\u00f8ger Winther che rivendicavano rispettivamente negli anni 1833 e 1826 degli esperimenti fotografici con esito positivo.\nLa diffusione iniziale.\nLe prime fotografie destarono subito l'interesse e la meraviglia dei curiosi che affollarono le sempre pi\u00f9 frequenti dimostrazioni del procedimento. Rimasero sbalorditi dalla fedelt\u00e0 dell'immagine e di come si potesse distinguere ogni minimo particolare, altri paventarono un abbandono della pittura o una drastica riduzione della sua pratica. Questo non avvenne, ma la nascita della fotografia favor\u00ec e influenz\u00f2 la nascita di importanti movimenti pittorici, tra cui l'impressionismo, il cubismo e il dadaismo.\nLa fotografia si affianc\u00f2 e in alcuni casi sostitu\u00ec gli strumenti di molti specialisti. La possibilit\u00e0 di catturare un paesaggio in pochi minuti e con una elevata quantit\u00e0 di particolari fece della fotografia l'ideale strumento per i ricercatori e i viaggiatori. Particolarmente attivo fu l'editore Lerebours che ricevette grandi quantit\u00e0 di dagherrotipi dalla Grecia, da Medio Oriente, Europa e America che furono trasformati in \"acquatinte\" per la pubblicazione nella serie \"Excursion daguerriennes\".\nNonostante questi successi incoraggianti, la fotografia incontr\u00f2 inizialmente dei problemi nel ritrarre figure umane a causa delle lunghe esposizioni necessarie. Anche se illuminato da specchi che concentravano la luce del sole, \"immobilizzato\" con supporti di legno per impedire i movimenti, il soggetto doveva comunque sopportare un'esposizione di almeno otto minuti per ricevere una fotografia in cui appariva con occhi chiusi e un atteggiamento innaturale.\nSolo nel 1840 l'introduzione da parte di Joseph Petzval per conto della Voigtl\u00e4nder di un obiettivo di luminosit\u00e0 f/3.6 e dell'aumentata sensibilit\u00e0 della lastra dagherrotipa mediante l'utilizzo di vapori di bromo (John Frederick Goddard) e cloro (Francois Antoine Claudet) permisero esposizioni di soli trenta secondi. La fragilit\u00e0 della lamina argentata fu rafforzata dall'utilizzo di cloruro d'oro per opera di Hippolyte Fizeau, che increment\u00f2 anche il contrasto generale.\nIl 1841 fu l'anno dell'evoluzione della sciadografia in calotipia ad opera di Talbot, che intu\u00ec la possibilit\u00e0 di terminare la trasformazione dei sali d'argento non solo mediante l'azione della luce, ma con l'utilizzo di un nuovo passaggio chiamato sviluppo fotografico. Mentre nella sciadografia l'esposizione continuava fino alla comparsa dell'immagine, nella calotipia l'esposizione venne ridotta a pochi secondi, ed era compito dello sviluppo far apparire l'immagine negativa finale. La carta veniva immersa in una soluzione di nitrato d'argento e acido gallico, esposta e immersa nella stessa soluzione che agisce da \"rilevatore\" permettendo la comparsa dell'immagine finale. La stampa necessaria per ottenere il positivo utilizzava il solito cloruro d'argento. Per questo nuovo procedimento Talbot richiese e ottenne un brevetto in Inghilterra, per monetizzare la sua scoperta e seguire l'esempio di Daguerre. Tra il 1844 e il 1846 Talbot produsse in migliaia di copie quello che pu\u00f2 essere definito il primo libro fotografico, il \"The Pencil of Nature\", contenente 24 calotipi.\nGrazie a questi progressi tecnologici, nuovi laboratori aprirono in tutto il mondo. In America, che ottenne il primato della quantit\u00e0 di dagherrotipi prodotti, la fotografia fu importata da Samuel Morse e dal francese Fran\u00e7ois Gourard. Ottenne un grande successo e nel 1850 si contavano pi\u00f9 di 80 laboratori nella sola New York, vennero catturati paesaggi del Canada e della frontiera occidentale. Le lastre argentate furono qui prodotte utilizzando macchine a vapore e con il trattamento elettrolitico, che aumentava la quantit\u00e0 di argento sulla lastra. Questo procedimento fu poi importato in Francia e chiamato il \"metodo americano\".\nLa moda dei ritratti si svilupp\u00f2 rapidamente e ne usufruirono tutti i ceti sociali, grazie all'economicit\u00e0 del procedimento. Il dagherrotipo era di solito pi\u00f9 apprezzato, perch\u00e9 produceva una sola copia, rendendola quindi pi\u00f9 \"preziosa\", e perch\u00e9 di qualit\u00e0 superiore al calotipo, che subiva i difetti dell'utilizzo della carta come supporto per la stampa. I soggetti erano ripresi solitamente in studio, su di uno sfondo bianco, anche se numerosi furono i fotografi itineranti, che si muovevano con le fiere e nei piccoli villaggi. A causa della mortalit\u00e0 ancora elevata, specialmente quella infantile, vennero prodotte anche immagini che ritraevano neonati o bambini deceduti, immortalati su piccole fotografie racchiuse all'interno di ciondoli come ultimo ricordo.\nLo studio di nuovi metodi e la ricerca di materiali per migliorare il processo fotografico non si arrest\u00f2. Nel 1851 Frederick Scott Archer introdusse un nuovo procedimento a base di collodio che affianc\u00f2 e infine sostitu\u00ec tutte le altre tecniche fotografiche. L'utilizzo del collodio e di lastre in vetro o metallo resero dei negativi di qualit\u00e0 eccezionale, stampati sulle recenti carte albuminate o al carbone. Le lastre al collodio necessitavano di essere esposte ancora umide e sviluppate subito dopo; questa caratteristica, se da un lato permise la consegna immediata del lavoro al cliente, richiese il trasporto del materiale e dei chimici per la preparazione delle lastre nelle attivit\u00e0 all'esterno. Il procedimento fu denominato a lastra umida o collodio umido. Dall'intuizione che da un negativo al collodio sottoesposto era possibile ottenere un immediato positivo grazie all'applicazione di una superficie scura sul retro nacquero due tecniche fotografiche, l'ambrotipia brevettata nel 1854 che utilizz\u00f2 una lastra di vetro, e la ferrotipia, su superficie di metallo, che dette origine al fenomeno del fotografo ambulante.\nUna particolare applicazione della lastra umida nacque per soddisfare l'enorme richiesta di ritratti. Brevettata nel 1854 da Andr\u00e9-Adolphe-Eug\u00e8ne Disd\u00e9ri, si componeva di una fotocamera a quattro obiettivi che impressionava una lastra con due esposizioni, per un totale di otto immagini da 10x6 cm, stampati a contatto su carta che, a causa delle piccole dimensioni, vennero chiamati carte de visite.\nIn Italia i primi giornali illustrati da fotografie furono \"L'illustrazione italiana\" (7 novembre 1863) e \"L'illustrazione universale\" (3 gennaio 1864).\nL'industria fotografica.\nLa richiesta sempre pressante di materiali, strumenti e fotografie produsse un nuovo mercato di fabbriche e laboratori specializzati. La produzione di carta albuminata richiese l'impiego, nella sola fabbrica di Dresda, di circa 60.000 uova al giorno. I laboratori fotografici divennero delle catene di montaggio dove ogni compito era demandato ad un singolo individuo. Una persona si occupava della preparazione delle lastre, che venivano portate al fotografo per l'esposizione e in seguito assegnate ad un altro collaboratore per lo sviluppo. Infine, le lastre erano pronte per il fissaggio conclusivo in un'altra stanza. Erano inoltre presenti delle assistenti per accogliere i clienti e indicar loro la posa pi\u00f9 opportuna.\nIl popolare formato a \"carte de visite\" fece nascere la moda dell'album fotografico, dove presero posto i ritratti di famiglia e spesso anche di famosi personaggi dell'epoca. In America si vendettero oltre mille fotografie dell'eroe di Fort Sumter, il maggiore Robert Anderson e in Inghilterra vennero prodotte un gran numero di immagini raffiguranti i reali.\nAnche la fotografia paesaggistica forn\u00ec elevate quantit\u00e0 di cartoline raffiguranti vedute, monumenti, quartieri o edifici storici da consegnare al turista in visita. Nel 1860 in Scozia, il laboratorio di George Washington Wilson produsse pi\u00f9 di tremila fotografie al giorno, utilizzando dei negativi di vetro posti a contatto su carta albuminata, trasportata su nastri all'aperto per l'esposizione alla luce solare.\nLa necessit\u00e0 di produrre lenti e apparecchiature fotografiche vide la nascita e lo sviluppo di importanti aziende fotografiche, che grazie al loro impegno e sviluppo portarono numerose innovazioni anche nel campo dell'ottica e della fisica. Gi\u00e0 nella seconda met\u00e0 del 1800 furono fondate aziende importanti come la Carl Zeiss, la Agfa, la Leica, la Ilford, la Kodak e la Voigtl\u00e4nder.\nAlle soglie del 2011 nella rivista fotografica Italiana FotoCult si prese atto che \"l'era della fotografia analogica di massa\" era chiusa.\nLa fotografia come arte.\nLa sensibilit\u00e0 artistica.\nLe \"carte de visite\" e tutte le immagini prodotte in tirature elevate risultavano di bassa qualit\u00e0 a causa della \"meccanizzazione\" dell'inquadratura e dello sviluppo. Alcuni laboratori imposero per\u00f2 uno stile estetico pi\u00f9 ricercato, producendo ritratti pi\u00f9 attenti al carattere del soggetto, utilizzando pose audaci, inquadrature pi\u00f9 ravvicinate e illuminazioni studiate. A capo di questi laboratori troviamo solitamente dei pittori, scultori o artisti riconvertiti alla fotografia, che adottarono le tecniche delle \"arti maggiori\" anche nel nuovo procedimento. Si fecero portatori di questo nuovo corso gli studi di Nadar, un parigino dalla forte personalit\u00e0 che si rese noto anche per la prima fotografia aerea della storia nel 1858 a bordo di un pallone aerostatico corredato da camera oscura, e il laboratorio di \u00c9tienne Carjat. Davanti ai loro obiettivi si trovarono molti dei pi\u00f9 importanti personaggi del periodo, come Charles Baudelaire, Gustave Courbet e Victor Hugo.\nAmbientazioni particolari, drappeggi di velluto e luci soffuse esaltarono il soggetto, e dove non arrivava la scenografia si utilizz\u00f2 il ritocco della fotografia, ammorbidendo i segni dell'et\u00e0 o cancellando imperfezioni. La tecnica del ritocco \u00e8 stata sempre un'attivit\u00e0 discussa tra chi intende la fotografia come un \"documento\" della realt\u00e0 e chi vuole uno strumento flessibile per migliorare o realizzare la visione artistica del fotografo.\nL'approccio estetico alla fotografia richiese l'adozione di alcune tecniche per introdurre degli effetti pittorici e rendere l'immagine comparabile al dipinto, per questo furono utilizzate la doppia esposizione e il fotomontaggio. L'artista svedese Oscar Rejlander utilizz\u00f2 trenta negativi diversi nella famosa immagine \"Le due strade della vita\" del 1857, mentre il fotografo Gustave Le Gray, per eliminare l'effetto della solarizzazione a cui erano soggette le emulsioni di quel periodo, espose due negativi con tempi diversi, uno per il cielo e uno per il paesaggio, stampandoli poi insieme. Questa tecnica \u00e8 tuttora utilizzata per estendere la latitudine di posa.\nNel 1858 l'immagine \"Fading away\" di Henry Peach Robinson, raffigurante una giovane ragazza sul letto di morte circondata dai suoi parenti, venne criticata a causa del soggetto drammatico, ritenuto non opportuno per un'immagine fotografica, considerata ancora solo uno strumento per \"documentare\" la realt\u00e0 e non per interpretarla artisticamente. Se da un lato la fotografia si adoper\u00f2 per imitare la pittura, quest'ultima utilizz\u00f2 sempre pi\u00f9 frequentemente il dettaglio prodotto dalle fotografie come studio per la realizzazione dei quadri. Ne fecero uso William Powell Frith per \"Derby day\" e anche Eug\u00e8ne Delacroix per la gestualit\u00e0 dei personaggi, nonch\u00e9 altri pittori del periodo.\nNel 1866 Peter Henry Emerson dichiar\u00f2 la fotografia \"arte pittorica\", elogiando l'utilizzo della neonata tecnica di stampa al platino, della fotoincisione e della \"sfocatura controllata\" per sfumare il soggetto, anche se in seguito ritratt\u00f2 dichiarando che la fotografia era inferiore alla pittura. Nonostante questo, la fotografia pittorica o pittorialismo conquist\u00f2 diversi circoli fotografici, come il \"Klub der Amateur-Photographen\" che nel 1891 organizz\u00f2 una mostra con immagini scelte secondo il gusto estetico di una giuria di scultori e pittori, a cui segu\u00ec una serie di esposizioni annuali intitolate \"The Photographic Salon\" organizzate dal circolo Linked Ring.\nNel 1894 fecero la comparsa al Photographic Salon delle immagini prodotte da Robert Demachy con il procedimento alla gomma bicromatata, che rendeva l'immagine molto simile ad un dipinto o ad un disegno. Protagonista delle mostre europee, direttore della rivista fotografica Camera Work, Alfred Stieglitz fond\u00f2 il 17 febbraio 1902 il circolo fotografico Photo-Secession insieme a importanti fotografi affermati come Edward Steichen, Clarence White, Edmund Stirling. Fotografo brillante e acuto innovatore, Stieglitz utilizz\u00f2 diversi procedimenti fotografici e fu tra i primi a utilizzare un apparecchio portatile per foto artistiche, lasciando ai posteri splendide immagini in ogni genere fotografico.\nL'inizio del nuovo secolo vide la negazione della fotografia come \"imitazione\" della pittura, a cui segu\u00ec quindi l'abbandono di tutte quelle tecniche che trasformavano l'immagine simulando i tratti del pennello. Il nuovo corso propendeva verso la fotografia \"pura\", \"diretta\", come strumento estetico fine a s\u00e9 stesso. Nacque quindi nella prima met\u00e0 del '900 negli Stati Uniti il movimento della \"Straight photography\", che invit\u00f2 i fotografi a scendere nelle strade della gente comune e della classe operaia, ritraendo cantieri, metropoli, cieli drammatici, alla ricerca della forma pura o ripetuta, astratta, estetica comune al cubismo e ai nuovi movimenti artistici derivati. A questo nuovo movimento contribuirono autori come Paul Strand, Charles Sheeler, Edward Steichen, Edward Weston. L'opera di quest'ultimo, alla ricerca della tecnica perfetta e della nitidezza assoluta, diede spirito ad un'associazione di fotografi in cui figuravano Ansel Adams, Imogen Cunningham, John Paul Edwards, Sonya Noskowiak, Henry Swift, Willard Van Dyke e lo stesso Weston per la formazione del Gruppo f/64, dal valore in cui il diaframma fornisce la migliore resa ottica (col formato 24x36 si potrebbe parlare idealmente di f/8) ed una buona profondit\u00e0 di campo nitido. Infatti il Gruppo f/64 operava per lo pi\u00f9 con attrezzature di grande formato a corpi mobili, proprio per ottenere maggiore risoluzione, ingrandimenti e qualit\u00e0 fotografiche, sfruttando anche le possibilit\u00e0 di controllo del banco sulle riprese.\nLa ricerca di nuove forme e di punti di vista eccentrici incontrarono i movimenti d'avanguardia del XX secolo. Vennero reinterpretate tecniche desuete come la stenoscopia e la sciadografia, reinventata da Christian Schad nella schadografia. L'indagine astratta port\u00f2 alla messa a punto di nuovi procedimenti, quali la rayografia, la vortografia, il fotomontaggio o \"collage\", utilizzato dai dadaisti. Esponenti delle nuove forme artistiche furono Man Ray, El Lissitzky, Aleksandr Rodchenko, Paul Citroen.\nIl Salon del 1859.\nNel 1859 il governo francese cedette finalmente alle pressioni concordi della Societ\u00e0 Francese di Fotografia e dei suoi sostenitori. Autorizzato dal Ministro di Stato e dal Direttore Imperiale delle Belle Arti, un Salon di fotografia entr\u00f2 a far parte delle esposizioni annuali del Palais de l\u2019Industrie.\nLa mostra segn\u00f2 un vero successo, con recensioni pi\u00f9 che favorevoli.\nLe fotografie vennero confrontate con le pitture e giudicate con lo stesso metro.\nI critici furono quell'anno severissimi con i quadri condizionati dalla fotografia come Ernest Chesneau, che rimproverava ai pittori di non riconoscere il proprio debito verso la macchina fotografica, soprattutto quando i loro quadri denunciavano cos\u00ec chiaramente il fatto.\n\u201cAbbasso l'arte corrotta!\u201d, decret\u00f2.\nTra tutte le critiche, la pi\u00f9 dura fu quella con cui Charles Baudelaire recens\u00ec il Salon del 1859: \n\u00ab\u00c8 sorta in questi deplorevoli giorni, una nuova industria che ha contribuito non poco a confermare nella sua fede la dappocaggine e a rovinare ci\u00f2 che poteva restare di divino nello spirito francese. L'arte va di giorno in giorno perdendo il rispetto di stessa, si prosterna davanti alla realt\u00e0 esteriore, e il pittore diventa sempre pi\u00f9 incline a dipingere non gi\u00e0 quello che sogna, ma quello che vede.\u00bb\nLa questione dei rapporti tra arte e fotografia era problematica: perch\u00e9 la fotografia fosse considerata arte era necessario dimostrare che al fotografo fosse possibile manipolare il suo strumento come il pittore faceva con i suoi. Fino a che punto poteva controllare la luce, organizzare la composizione, modificare l'apparenza reale?\nMenut Alophe, che dopo aver fatto litografie per \u201c\"Le Chiarivari\"\" aveva abbracciato la professione di fotografo, scrisse nel 1861 un breve saggio, \u201c\"Le pass\u00e8, le pr\u00e8sent et l'avenir de la photographie\",\" in cui sostenne che la fotografia \u00e8 un\u2019arte, pur facendo un\u2019accurata distinzione tra il fotografo artista e il fotografo meccanico. I sentimenti del fotografo, egli fece notare, si possono trasferire sulla riproduzione fotografica cos\u00ec com'egli vuole, alla stessa guisa che l\u2019artista pu\u00f2 trasferire i suoi sentimenti nei suoi quadri.\nIl processo Mayer e Pierson.\nIl problema della possibile collocazione della fotografia all\u2019 interno delle arti costitu\u00ec il tema centrale di un processo importante celebrato davanti ai tribunali francesi nel 1861 e conclusosi nel 1862.\nI fotografi Mayer e Pierson avevano accusato altri due fotografi di aver riprodotto alcune loro fotografie di Lord Palmerston e del conte di Cavour. Le immagini di personaggi famosi spesso garantivano lauti guadagni ai fotografi e i querelanti rivendicavano la protezione delle leggi francesi sui diritti d\u2019autore del 1793 e del 1810. Poich\u00e9 queste tuttavia si applicavano soltanto alle arti, bisognava che prima la fotografia fosse riconosciuta legalmente come arte.\nNella sentenza emessa il 4 luglio 1862, il procuratore generale dichiar\u00f2 davanti alla corte che la fotografia \u00e8 un\u2019arte e che quindi sarebbe stata protetta dagli stessi statuti che governano le altre arti.\nIl processo Mayer e Pierson tuttavia non era ancora chiuso; infatti quello stesso autunno fu presentata una petizione alla corte, per protestare contro la sua sentenza, recava le firme di un numero impressionante di artisti, capeggiati da Ingres.\nIl testo recitava: \"Considerato che in processi recenti la corte \u00e8 stata costretta a occuparsi della questione se la fotografia debba essere ritenuta un\u2019arte bella e ai suoi prodotti debba essere concessa la stessa protezione di cui godono le opere degli artisti; considerato che la fotografia consiste in una serie di operazioni esclusivamente manuali che esigono, senza dubbio, una certa abilit\u00e0 nelle necessarie manipolazioni, ma non si risolvono mai in opere che possa in qualsivoglia circostanza essere paragonate a quelle che sono frutto dell\u2019intelligenza e dello studio dell\u2019arte: per questi motivi, i sottoscritti artisti protestano contro qualsiasi paragone che possa essere fatto fra fotografia e l\u2019arte.\"\nMolti artisti, tra cui Delacroix, si rifiutarono di firmare.\nIl 28 novembre 1862 la corte respinse la petizione e conferm\u00f2 la precedente sentenza, affermando che la fotografia pu\u00f2 essere il prodotto del pensiero e dello spirito, del gusto e dell'intelligenza, e pu\u00f2 recare l'impronta della personalit\u00e0. La fotografia pu\u00f2 essere arte.\nLa pittura e la fotografia.\nLa bolla di inferiorit\u00e0 rispetto alla pittura fu attribuita alla fotografia fin dalla sua prima diffusione. Poteva uno strumento tecnico (chimico/ottico/meccanico) esprimere una sensazione artistica individuale?\nA parte le posizioni della chiesa \u00abVoler fissare visioni fuggitive... confina con il sacrilegio.\u00bb la resistenza alla diffusione della fotografia ebbe prevalentemente ragioni economiche e sociali. L'affermazione sociale della media borghesia, nei primi anni dell'Ottocento, aveva generato un forte aumento della richiesta di piccoli ritratti in forma di miniature, dipinti ad olio, ceramiche, incisioni; con l'introduzione della fotografia un gran numero di ritrattisti: pittori, incisori, miniaturisti, si trovarono ad un bivio: abbracciare la nuova tecnica o perdere clientela. La resistenza non poteva che farsi sentire. Furono probabilmente i pittori meno apprezzati, che poco avevano da perdere, a sposare la nuova tecnologia del ritratto fotografico.\nProbabilmente a ragione Charles Baudelaire si scagliava contro \u00abl'industria fotografica [...] rifugio di tutti i pittori mancati, maldotati o troppo pigri per completare i loro studi...\u00bb; ma tale veemenza non era probabilmente rivolta verso la fotografia come disciplina quanto ai suoi primi addetti. Baudelaire era infatti un conoscitore della nuova tecnica fotografica in quanto amico ed ammiratore di uno di questi \"pittori mancati\", Nadar, di cui diceva \u00ab...sono geloso nel vederlo riuscire cos\u00ec bene in tutto ci\u00f2 che non \u00e8 astratto...\u00bb.\nE ancora il poeta Alphonse de Lamartine, che nel 1858 definiva la fotografia \u00abun'invenzione del caso che non sar\u00e0 mai un'arte ma un plagio della natura da parte dell'ottica\u00bb, nel 1859 cambi\u00f2 diametralmente opinione affermando: \u00ab...[la fotografia] \u00e8 pi\u00f9 di un'arte, \u00e8 il fenomeno solare dove l'artista collabora con il sole.\u00bb\nLa disputa aliment\u00f2 se stessa, ma nella sostanza era chiaro che la fotografia avrebbe affiancato la pittura e con essa si sarebbe integrata come dimostrano le \"ispirazioni reciproche\" presenti fin dagli esordi.\nPer rimanere nel contesto delle amicizie di Nadar, si veda ad esempio la litografia di \u00c9douard Manet in cui il ritratto di Baudelaire appare liberamente ispirato al quarto ritratto che Nadar fece del poeta suo amico.Fu per\u00f2 L\u00e1szl\u00f3 Moholy-Nagy, nelle sue lezioni al Bauhaus, a formalizzare definitivamente il rapporto tra le due arti. \u00abNel procedimento meccanicamente esatto della fotografia e del cinema, noi possediamo un mezzo espressivo per la rappresentazione che funziona molto meglio del procedimento manuale di pittura figurativa sinora conosciuto. D'ora in poi la pittura si potr\u00e0 occupare della pura organizzazione del colore\u00bb. Anch'egli sostenitore delle \"ispirazioni reciproche\", relativamente all'immagine \"Parigi\", di Alfred Stieglitz, del 1911, commentava: \u00abLa vittoria dell'Impressionismo, oppure la fotografia malintesa. Il fotografo si \u00e8 fatto pittore, invece di usare il suo apparecchio fotograficamente.\u00bb\nGi\u00e0 dalle lezioni al Bauhaus, attorno al 1925, divenne quindi chiaro come tutte le forme di espressione collaborino nel costituire un linguaggio simbolico condiviso, sul quale si basa la comprensione del messaggio trasmesso dall'artista. Fondamentale, nella dimostrazione di questo concetto, fu per\u00f2 il lavoro di Ernst H. Gombrich che in molti dei suoi scritti ebbe a sottolineare l'importanza di un dizionario simbolico comune al fine della comunicazione del messaggio artistico.Nel \"A cavallo di un manico di scopa\" (1963) l'autore afferma: \u00abUn'opera d'arte di assoluta originalit\u00e0 - ammesso che sia pensabile - comunicherebbe poco o nulla, e cos\u00ec pure un lavoro di cui si potesse prevedere di tutto punto il carattere.\u00bb\nIl tempo delle dispute tra fotografia e pittura era ormai ampiamente alle spalle e la fotografia entrava a pieno titolo nelle collezioni dei musei d'arte moderna e nelle aste d'arte.\n\"Satiric Dancer\" di Andr\u00e9 Kert\u00e9sz \u00e8 stata battuta per 228.500\u00a0\u00a3 il 15-5-2008 (\"Sale 7584\") da Christie's, King Street, Londra.\nIl documento fotografico.\nLa fotografia divenne strumento inseparabile del viaggiatore e del giornalista, che la utilizz\u00f2 per divulgare gli eventi e i luoghi meno accessibili. I primi fotografi di viaggio dovettero trasportare l'ingombrante attrezzatura necessaria alla produzione di immagini con i primitivi procedimenti al collodio umido. I primi reportage nacquero gi\u00e0 a met\u00e0 ottocento. Stefano Lecchi document\u00f2 l'assedio di Roma che port\u00f2 alla Repubblica Romana del 1849. Nel 1855, quando Roger Fenton trasport\u00f2 sui campi di battaglia della Crimea un carro trainato da cavalli con tutto l'occorrente per la preparazione e lo sviluppo delle lastre di vetro. Felice Beato fotograf\u00f2 in India e in Cina, dove document\u00f2 il drammatico esito della seconda guerra dell'oppio. Ma non solo la guerra impegn\u00f2 i fotografi. Grazie al lavoro di William Henry Jackson il Congresso istitu\u00ec il Parco Nazionale di Yellowstone e nel 1888 venne fondata la National Geographic Society, che finanzi\u00f2 numerose spedizioni nel mondo.\nMolti incarichi vennero affidati dalle istituzioni per la documentazione delle opere d'arte e delle citt\u00e0. Vennero prodotti dei reportage dei sobborghi di Glasgow e di altre citt\u00e0 importanti, spesso accompagnate da studi sociologici e di analisi della popolazione.\nLa popolazione apprezz\u00f2 particolarmente le cartoline di citt\u00e0 prodotte in quantit\u00e0 considerevoli e la stereografia, procedimento che mediante l'utilizzo di due fotografie ravvicinate rendeva la sensazione della tridimensionalit\u00e0. Questo procedimento, grazie all'utilizzo di obiettivi di lunghezza focale ridotta, permise la cattura di figure in movimento, stimolando la ricerca verso questo campo. Eadweard Muybridge per primo riusc\u00ec a catturare il trotto di un cavallo utilizzando una batteria di apparecchi fotografici, Ottomar Ansch\u00fctz realizz\u00f2 il primo otturatore sul piano focale, ma l'utilizzo di tempi sempre pi\u00f9 brevi richiese l'adozione di nuovi materiali sensibili, di preparazione pi\u00f9 rapida.\nArgento portatile.\nNel 1871 Richard Leach Maddox mise a punto una nuova emulsione, preparata con bromuro di cadmio, nitrato d'argento e gelatina. Questo nuovo materiale venne adottato solo sette anni dopo, a seguito dei miglioramenti introdotti da Richard Kennet e Charles Harper Bennet. Le lastre cos\u00ec prodotte permisero un trasporto pi\u00f9 agevole perch\u00e9 non necessitavano pi\u00f9 della preparazione prima dell'esposizione. Questo supporto molto pi\u00f9 pratico fu adottato da una nuova categoria di strumenti fotografici, gli apparecchi \"portatili\". Il 1888 vide la nascita della Kodak N.1, una fotocamera portatile con 100 pose gi\u00e0 precaricate al prezzo di 25 dollari, introdotta da George Eastman con lo slogan \u00abVoi premete il bottone, noi faremo il resto\u00bb. Inizialmente il materiale fotosensibile era cosparso su carta che, nel 1891, venne sostituita con una pellicola di celluloide avvolta in rulli, la moderna pellicola fotografica.\nInizialmente senza mirino, l'evoluzione della fotocamera port\u00f2 all'introduzione di un secondo obiettivo per l'inquadratura e successivamente un sistema a pentaprisma e specchio nella Graflex del 1903, la prima single lens reflex.\nL'istantanea.\nL'Ermanox, una fotocamera con obiettivo da f/2, portato successivamente a f/1.5, permise l'ingresso dei fotografi come Erich Salomon nei salotti e nei palazzi, per ritrarre politici e personaggi famosi. Le fotografie divennero \"istantanee\" della vita quotidiana e i fotografi si mescolarono alla gente comune, tra di essi anche coloro, e furono in molti, che divennero i cosiddetti fotografi ambulanti. All'Ermanox si affianc\u00f2 nel 1932 la Leica, con obiettivo 50mm f/3.5, che introdusse il formato che divenne standard, il 35mm. Questa macchina fu adottata con profitto grazie alla sua maneggevolezza e discrezione da importanti fotografi di reportage come Henri Cartier-Bresson e Walker Evans, oppure artisti come Andr\u00e9 Kert\u00e9sz. Il flash si trasform\u00f2 da un incontrollato lampo di magnesio del 1888 in un sistema efficiente e regolabile con il \"Vacu-Blitz\" nel 1929, che rese possibile al fotografo lavorare in qualsiasi condizione di luce.\nEdwin Land con il mod. 95 mise in commercio la prima fotocamera con una pellicola a sviluppo istantaneo, che permise alla Polaroid di vendere milioni di apparecchi per fotografie autosviluppanti.\nNegli anni settanta inizia anche la produzione della Kodak Instant. Le pellicole di questa fotocamera, anch'esse autosviluppanti, a differenza delle Polaroid, erano rettangolari e l'immagine sulla superficie misurava 9 x 6,8\u00a0cm. Dopo aver perso una battaglia di brevetti con la Polaroid Corporation, Kodak ha lasciato il business Instant Camera il 9 gennaio 1986.\nIl colore.\nNella fotografia in bianco e nero i diversi colori sono resi con semplici sfumature di grigio e questa rappresentazione \u00e8 spesso insufficiente a riprodurre alcuni toni di colore, che finiscono per confondersi. A sottolineare questo effetto, le prime lastre fotografiche, che avevano una sensibilit\u00e0 diversa ai colori, riproducevano il bianco e il blu con la stessa luminosit\u00e0, ma anche il giallo e il rosso. Nell'Ottocento furono prodotte le prime lastre \"ortocromatiche\", che reagivano correttamente alle tonalit\u00e0 del blu ma non al rosso e all'arancione. Solo agli inizi del XX secolo le lastre \"pancromatiche\" permisero una corretta distinzione dello spettro luminoso nella fotografia in bianco e nero.\nLa necessit\u00e0 di rendere le immagini sempre pi\u00f9 simili al vero richiese l'intervento manuale del fotografo dopo lo sviluppo della lastra. Per sopperire alla mancanza di colore molti fotografi agirono direttamente sulle immagini, utilizzando i pigmenti dell'anilina per sfumare e rafforzare molti ritratti. Nonostante la richiesta sempre pressante da parte dei clienti di immagini a colori, si dovettero attendere gli studi del fisico inglese James Clerk Maxwell che nel 1859 dimostr\u00f2 con un procedimento definito \"mescolanza additiva\", la possibilit\u00e0 di ricreare il colore sovrapponendo la luce rossa, verde e blu, chiamati colori primari.\nDieci anni pi\u00f9 tardi Louis Ducos du Hauron mise a punto il procedimento che apr\u00ec la strada alle emulsioni a colori. Denominato \"sottrattivo\", utilizza i colori complementari o primari sottrattivi.\nApplicazione del metodo additivo \u00e8 la lastra Autochrome dei fratelli Lumi\u00e8re, prodotta nel 1903. La pellicola fotografica di tipo invertibile \u00e8 figlia del Kodachrome (1935) e dell'Ektachrome (1942), che utilizzarono il metodo sottrattivo con tre differenti strati sensibili, mediante filtri colorati, alle tre frequenze di luci corrispondenti all'azzurro, al rosso e al verde.\nLa pellicola per negativi a colori ebbe origine dalla Kodacolor del 1941, dove \u00e8 presente l'inversione delle luci e dei colori. La Ektacolor della Kodak, messa in commercio nel 1947, permise lo sviluppo casalingo della pellicola negativa a colori.\nIl digitale.\nIl progresso dell'elettronica permise di adottare alcune delle ultime scoperte anche nell'acquisizione delle immagini. Nel 1958 Russell Kirsch trasform\u00f2 una fotografia del figlio in un file attraverso un prototipo di scanner d'immagine. Nel 1972 la Texas Instruments brevett\u00f2 un progetto di macchina fotografica senza pellicola, utilizzando per\u00f2 alcuni componenti analogici. La prima vera fotografia ottenuta attraverso un processo esclusivamente elettronico fu realizzata nel dicembre 1975 nei laboratori Kodak dal prototipo di fotocamera digitale di Steven Sasson. L'immagine in bianco e nero del viso di un assistente di laboratorio fu memorizzata su un nastro digitale alla risoluzione di 0,01 Megapixel (10\u00a0000 pixel), utilizzando il CCD della Fairchild Imaging.\nLe altre ricerche sulla fotografia digitale per uso di massa furono rallentate dai continui miglioramenti delle fotocamere a pellicola, che proposero modelli sempre pi\u00f9 semplici e comodi da usare, come la Konica C35-AF del 1977, il primo modello di fotocamera totalmente automatica. Solo quando le emulsioni fotografiche non permisero ulteriori miglioramenti e la tecnologia digitale raggiunse un livello qualitativo equiparabile, allora l'interesse dei consumatori si trasfer\u00ec sul nuovo procedimento. Il settore in cui un sensore digitale \u00e8 stato visto e seguito ben prima che nella classica fotografia reflex amatoriale o professionale, \u00e8 stata la fotografia astronomica.\nIl digitale sostitu\u00ec la pellicola nei settori dove la visione istantanea del risultato era un fattore determinante, come nel giornalismo, che usufru\u00ec anche della facilit\u00e0 di trasmissione delle immagini via internet. Inoltre la produzione di un gran numero di compatte digitali totalmente automatiche invase il mercato riscontrando il favore del fotografo occasionale, che pot\u00e9 conservare e rivedere le immagini direttamente nella fotocamera.\nAnche se il digitale \u00e8 acclamato come una rivoluzione della fotografia, le regole per ottenere i migliori risultati risalgono ai pionieri del XIX secolo, dove era importante una buona esposizione e un'attenta composizione dell'immagine; tuttavia nuove tecniche che tengono conto delle successive elaborazioni fin da prima dello scatto, hanno dato un nuovo afflato a tecniche ben consolidate, rinvigorendo l'interesse dei fotoamatori evoluti e dando potentissimi strumenti a tutti quei professionisti (ed artisti) che svolgono la propria attivit\u00e0 gravitando tra la \"fotografia pura\" e la grafica pittorica."}
{"id": "277268", "revid": "599013", "url": "https://it.wikipedia.org/wiki?curid=277268", "title": "The Real McCoy", "text": ""}
{"id": "277269", "revid": "1305772", "url": "https://it.wikipedia.org/wiki?curid=277269", "title": "JET Programme", "text": "Il Japan Exchange and Teaching Programme (JET) \u00e8 un progetto di scambi culturali verso il Giappone organizzato dal Consiglio degli Enti Locali per le Relazioni Internazionali (CLAIR) insieme a numerosi ministeri giapponesi ed enti locali.\nIl programma offre a laureati stranieri un lavoro retribuito presso organizzazioni statali e private, principalmente nell'insegnamento di una lingua straniera. Le spese per il viaggio sono coperte dalle organizzazioni di destinazione.\nInformazioni puntuali e aggiornate possono essere ottenute sui siti ufficiali relativi ai singoli paesi (si veda la sezione collegamenti esterni), i siti degli enti organizzatori, e quelli delle ambasciate giapponesi nei singoli paesi.\nPartecipazione.\nIl programma \u00e8 organizzato su base annuale, e il reclutamento avviene tramite i consolati e le ambasciate giapponesi nei paesi aderenti, alle quali spetta la selezione dei candidati.\nI candidati dovranno preferibilmente avere meno di 40 anni.\nTipologie di impiego.\nIn generale, oltre il 90% dei partecipanti \u00e8 impiegato come ALT: gli ultimi dati per l'Italia mostrano invece una maggiore richiesta di CIR.\nStoria.\nIl progetto nasce nel 1987. Da allora 44.000 cittadini di 44 nazioni differenti hanno partecipato al programma, ed al 2005 in Giappone se ne contavano circa 6.000 impiegati in 1.800 organizzazioni.\nPer l'Italia la richiesta per il 2005 \u00e8 stata di soli 4 partecipanti (3 CIR ed 1 ALT in Inglese). Nel 2006 si \u00e8 passati a un totale di 7 partecipanti (6 CIR, 1 ALT) rinnovi compresi.\nCollegamenti esterni.\nSiti ufficiali.\nLe informazioni contenute in questo articolo sono tratte principalmente dalle fonti ufficiali appena elencate."}
{"id": "277271", "revid": "78273", "url": "https://it.wikipedia.org/wiki?curid=277271", "title": "Biel/Bienne", "text": ""}
{"id": "277273", "revid": "1627355", "url": "https://it.wikipedia.org/wiki?curid=277273", "title": "Pressione oncotica", "text": "La pressione oncotica \u00e8 la pressione osmotica esercitata da soluzioni colloidali.\nIn medicina e fisiologia il termine si riferisce alla pressione causata dalle proteine (come l'albumina prodotta dal fegato) presenti in soluzione nel plasma sanguigno.\nIn condizioni normali la differenza tra i valori di pressione oncotica interstiziale e plasmatica \u00e8 di circa 25 mmHg (circa 30 mmHg a livello plasmatico - circa 5 mmHg a livello interstiziale) ed \u00e8 in grado di bilanciare in parte la pressione idrostatica che porta al movimento di liquido attraverso le membrane dei capillari fenomeno che avviene con particolare efficacia a livello del glomerulo renale dove la pressione idrostatica raggiunge valori di circa 60 mmHg nei capillari contro una media di 30 mmHg a livello sistemico. Tale relazione tra flusso di solvente e pressioni \u00e8 descritta dall'Equazione di Starling.\nIn generale, la differenza tra pressione oncotica e pressione idrostatica a livello dell'estremit\u00e0 arteriosa dei capillari favorisce il passaggio nello spazio extracellulare di acqua, elettroliti e alcune proteine del plasma. La minore pressione idrostatica che si ha a livello delle estremit\u00e0 venose dei capillari (data tra le altre cose dalla diminuzione della velocit\u00e0 del sangue) e la costante pressione oncotica inducono, invece, un riassorbimento nel circolo sanguigno di acqua, di elettroliti e dei prodotti del catabolismo dei tessuti. Tali trasporti nei tessuti lassi sono in genere sbilanciati verso la filtrazione, richiedendo quindi l'intervento del sistema linfatico per il riassorbimento di liquido e soluti a livello periferico."}
{"id": "277275", "revid": "23671", "url": "https://it.wikipedia.org/wiki?curid=277275", "title": "Japan Exchange and Teaching Programme", "text": ""}
{"id": "277278", "revid": "262387", "url": "https://it.wikipedia.org/wiki?curid=277278", "title": "Stricnina", "text": "La stricnina \u00e8 un alcaloide molto tossico a complessa struttura chimica in cui \u00e8 ben identificabile il nucleo dell'indolo. La dose mortale media, pi\u00f9 esattamente la LD50, \u00e8 di 120 mg/kg.(1a) Pura si presenta in forma cristallina di prismi rombici, incolori, inodori, caratterizzati da sapore amaro, persistente. \u00c8 praticamente insolubile in acqua ed \u00e8 una delle sostanze pi\u00f9 amare conosciute: \u00e8 possibile sentirne il gusto alla concentrazione di 1 ppm.\nPresenza in natura.\nLa stricnina viene estratta normalmente dalla farina ottenuta dai semi di due Loganiacee del genere \"Strychnos:\" \"Strychnos nux-vomica\" (noce vomica) e \"Strychnos ignatii\" (fava di S. Ignazio).\nMeccanismo di avvelenamento.\nLa stricnina agisce come potente eccitante del sistema nervoso centrale, causando il blocco di particolari terminazioni nervose, i recettori post-sinaptici per la glicina, posti sui motoneuroni inferiori, a livello delle corna anteriori del midollo spinale. \nLa glicina viene difatti secreta da parte di interneuroni inibitori che sinaptano con i motoneuroni \u03b1 e \u03b3 del midollo spinale, le cellule di Renshaw; queste cellule quindi sono estremamente importanti, in quanto impediscono che uno stimolo (che provenga dalla corteccia motoria o che provenga dalle afferenze propriocettive) causi un eccessivo reclutamento di miofibrille di muscoli agonisti e sinergici per un determinato movimento: in parole pi\u00f9 semplici, la trasmissione glicinergica spinale \u00e8 un\u2019importante barriera fisiologica nei confronti della spasmogenesi.\nNell\u2019intossicazione da stricnina, pertanto, ogni stimolo causa contrazioni che non sono pi\u00f9 inibite dalla trasmissione glicinergica del sistema dell\u2019inibizione ricorrente, col risultato finale di insorgenza di spasmi muscolari, convulsioni e paralisi spastica.\nLa morte sopravviene per insufficienza respiratoria acuta e arresto cardiovascolare da paralisi dei muscoli respiratori, o per esaurimento fisico. \nL\u2019eccessiva attivit\u00e0 muscolare che consegue all\u2019intossicazione da stricnina pu\u00f2 anche determinare rabdomiolisi, alla quale possono seguire iperkaliemia e danno renale acuto di tipo tubulare da mioglobinuria.\n\u00c8 curioso notare che la tetanospasmina, tossina responsabile delle manifestazioni cliniche dell\u2019infezione da Clostridium tetani, ha una farmacodinamica abbastanza simile a quella della stricnina: tuttavia, in questo caso, il blocco della trasmissione inibitoria glicinergica avviene a monte, dato che la tetanospasmina interferisce direttamente con il rilascio di vescicole contenenti glicina, a livello degli interneuroni di Renshaw.\nSintomi di avvelenamento e trattamento.\nIn caso di avvelenamento entro un'ora, a volte anche dopo 10-20 minuti, si irrigidiscono i muscoli del collo e del viso.\nL'irrigidimento dei muscoli si diffonde a tutto il corpo e si tramuta in spasmi che acquistano frequenza crescente. La schiena si inarca continuamente. Alla fine si blocca la respirazione. La coscienza rimane lucida.\nIl trattamento comprende una benzodiazepina come il diazepam, nonch\u00e9 carbone attivo o sostanze equivalenti per eliminare eventuali residui nell'apparato digerente. Le possibilit\u00e0 di recupero sono buone se il paziente sopravvive alle prime 24 ore.\nUsi.\nLa stricnina \u00e8 stata usata come veleno per topi, volpi e altri piccoli animali vertebrati.\nNella prima met\u00e0 del Novecento, piccole dosi di stricnina erano usate in medicina come stimolanti, come lassativi e come rimedi per altri disturbi dell'apparato digerente. I suoi effetti stimolanti la portarono a essere usata anche come doping nello sport. A causa della sua alta tossicit\u00e0 e della tendenza a causare convulsioni, l'uso della stricnina in medicina fu in seguito abbandonato a favore di pi\u00f9 sicure alternative.\nNegli ultimi anni la stricnina trova alcune applicazioni in omeopatia; viene inoltre aggiunta a certe sostanze stupefacenti.\nDettagli chimici.\nLa stricnina deriva chimicamente dagli iridoidi, questi cominciano a riempirsi di funzioni ossigenate che non sopportano chimicamente e si aprono, a questo punto avviene la reazione con l'ammina derivante dal triptofano (triptamina)."}
{"id": "277282", "revid": "123369255", "url": "https://it.wikipedia.org/wiki?curid=277282", "title": "Paso adelante", "text": "Paso adelante (\"Un paso adelante\") \u00e8 una serie tv spagnola di 84 episodi (173 in Italia), creata da Daniel \u00c9cija, Ernesto Pozuelo e Pilar Nadal nel 2002, fu trasmessa la prima volta l'8 gennaio 2002 e termin\u00f2 il 24 aprile 2005 sul canale spagnolo Antena 3.\nViene trasmessa all'estero per la prima volta in Francia dal 2004 sul canale M6 e poi dal 2005 sul canale T\u00e9va con il titolo \"Un, dos, tres\". In Germania viene trasmessa su VOX con il nome \"Dance - der Traum vom Ruhm\". In Serbia su B92 titolata \"Korak Napred\". In Italia viene trasmessa su Italia 1 e su SKY Vivo, con gli episodi divisi in due parti (come in Francia e in Germania). In Per\u00f9 dal 2005 sul canale satellitare Antena 3 Internacional. In Cile fu trasmessa dal 2004 su Chilevisi\u00f3n. In Venezuela viene trasmessa su TVes con episodi da 1 ora alle ore 20:00 senza interruzioni pubblicitarie. \u00c8 stata anche trasmessa a Cuba nel 2004 su Tele Rebelde.\n\u00c8 la serie spagnola pi\u00f9 internazionale, essendo stata trasmessa in 54 nazioni. Nel 2009 venne trasmessa in Messico con episodi da 1 ora dal luned\u00ec al venerd\u00ec. E sempre nel 2009 \u00e8 stata trasmessa anche in Iraq, sul Alsumaria TV. Attualmente viene trasmessa in Turchia, Senegal e Belgio. Fra le tante nazioni in cui \u00e8 stata trasmessa, in Europa, ha avuto successo principalmente in: Francia, Germania, Italia, Portogallo, Grecia, Slovacchia, Ungheria e Bulgaria.\nAlcuni attori della serie hanno fatto parte del gruppo pop UPA Dance.\nTrama.\nLa serie \u00e8 incentrata sulle storie di alcuni ragazzi che frequentano la pi\u00f9 famosa e importante scuola di ballo e recitazione di Madrid.\nLola Fern\u00e1ndez, una ragazza timida, vitale, responsabile e tenace. Ha grandissime doti nel canto e nella danza. Sin da piccola, dopo la perdita della madre, ha dovuto aiutare la propria famiglia (suo padre e suo fratello) e per questa ragione non ha stretto molte relazioni con i suoi coetanei. Fin dal primo giorno si innamora di Pedro, con cui per\u00f2 si metter\u00e0 solo al terzo anno nella scuola. Prima avr\u00e0 una relazione con Jero e un breve flirt con Pavel.\nPedro Salvador, figlio di pescatori, che aspira a diventare un famoso ballerino. Egli crede che il ballo sia un modo per essere pi\u00f9 disinibito e superare la timidezza che prova nei confronti delle ragazze. Provenendo da una famiglia modesta \u00e8 costretto a lavorare per poter pagare le rette scolastiche. Si innamora prima dell'affascinante Silvia, poi ha una breve relazione con Marta e una cotta per Adela, la professoressa di danza classica, per poi finalmente capire che \u00e8 Lola la ragazza per lui.\nRoberto Arenales, \u00e8 il settimo figlio di una famiglia agiata. I suoi genitori sono stati poco affettuosi e comprensivi nei suoi confronti e, a causa di questa situazione, Rober tenta di richiamare l'attenzione su di s\u00e9 in qualunque modo. \u00c8 un seduttore ed un impulsivo e vuole essere sempre al centro della scena. Dietro l'arroganza manifestata, si nasconde invece un ragazzo vulnerabile ed insicuro. Il suo ingresso alla scuola \u00e8 frutto di una decisione improvvisa: dopo aver scoperto di essere portato per la carriera artistica, Roberto ha immediatamente abbandonato la famiglia che lo ostacolava. I genitori ed in particolare il padre consideravano, infatti, questo hobby per le arti sceniche come il frutto di un capriccio momentaneo.\nIngrid Mu\u00f1oz \u00e8 una ragazza dal carattere forte e vivace. Anche se ha vissuto situazioni difficili (madre ricoverata in un ospedale psichiatrico, trova il padre solo durante il secondo anno alla scuola), la scuola le sta permettendo di realizzare i suoi sogni. Ingrid si sente spesso un'eterna seconda, la sostituta di qualcuno, e fatica a credere in s\u00e9 stessa. Ha una storia travagliata con Juan, il professore di canto.\nSilvia J\u00e1uregui \u00e8 una ragazza all'inizio introversa e molto snob. Viene considerata la migliore ballerina della scuola- eccelle in danza classica e flamenco- ed \u00e8 anche nipote della co-direttrice Alicia. Sua madre era una ballerina professionista e suo padre direttore d'orchestra. Da piccola ha viaggiato molto per seguire i vari spostamenti dei genitori. Inizialmente viene isolata dai compagni perch\u00e9 accusata di essere raccomandata. Suo padre muore durante la sesta serie, lasciandola ereditiera di un immenso patrimonio. Silvia ha una breve relazione con Pedro, poi con Rober, da cui rimane incinta (ma ha un aborto spontaneo danzando) e con Pavel, oltre ch\u00e9 col suo ex Alvaro, che le causer\u00e0 anche guai con la giustizia.\nMarta Ramos, eccellente ballerina di danza classica, sorella di Adela, entra nella scuola un anno dopo gli altri. Ha una storia con Pedro e poi con Rober. Durante il suo primo anno nella scuola soffre di bulimia, facendo preoccupare molto sua sorella. All'ultimo anno scopre di avere una grave malattia cardiaca, che prima ignora per paura, ma che poi affronta con la vicinanza di Rober e dei genitori, facendosi operare.\nJero Juiz, \u00e8 un musicista e autore di canzoni, ed \u00e8 pronto a tutto per il successo. Si innamora prima di Lola, con cui si mette insieme, tradendola poi per\u00f2 con Erika.\nFondamentale nella serie \u00e8 anche la presenza dei professori che, spesso e volentieri, intrecciano le proprie vite con quelle degli studenti.\nPunto di riferimento per tutti i personaggi \u00e8 Carmen Arranz, direttrice della scuola, ex attrice teatrale, dal carattere rigido ma molto saggio.\nAdela Ramos \u00e8 la professoressa di danza classica della scuola. \u00c8 severa ma molto amata da tutti. Ha avuto un passato molto difficile che non riesce a dimenticare e, per questo motivo, \u00e8 diventata alcolizzata. A causa di un incidente, ha perso la possibilit\u00e0 di diventare una ballerina di successo.\nDiana De Miguel \u00e8 la professoressa di danza moderna, ma spera sempre di sfondare nel mondo dello spettacolo.\nJuan Taberner \u00e8 il professore di musica. Ama la vita sregolata dei cantanti ma il lavoro presso la scuola lo riporta a condurre una vita pi\u00f9 ordinata e responsabile. A volte passa le notti componendo canzoni o suonando. Si considera molto indipendente e allergico alle regole. \u00c8 stato fidanzato con Diana.\nCrist\u00f3bal Soto \u00e8 l'insegnante di recitazione. Spesso inventa metodi alternativi per avvicinare i ragazzi al mondo del teatro. \u00c8 convinto che la diversit\u00e0 delle persone sia la loro forza.\nGaspar Ruiz, insegnante di storia del teatro, \u00e8 un tipo molto rigido e metodico. Dopo essere stato abbandonato dalla moglie, decide di andare a vivere con Juan e Cristobal.\nAntonio Mil\u00e1 \u00e8 l'inserviente ed \u00e8 anche la memoria storica della scuola. Possiede un ricordo di ogni studente. Ascolta pazientemente tutti i problemi degli alunni e considera la scuola come la sua grande famiglia, perch\u00e9, in realt\u00e0, \u00e8 l'unica che ha.\nEpisodi.\nLa serie originale spagnola si compone di sei stagioni andate in onda in Spagna sul canale Antena 3, dall'8 gennaio 2002 al 24 aprile 2005. Ogni episodio della serie originale dura ben 80 minuti; \u00e8 per questo motivo che, in Italia, ciascun episodio \u00e8 stato suddiviso in due parti, della durata di 40 minuti l'una (ad eccezione dei due episodi finali della quinta stagione, e degli episodi 12 e 13 della sesta stagione, divisi invece in tre parti ciascuno; il quattordicesimo e ultimo episodio della sesta stagione, infine, che costituisce appunto il finale della serie, \u00e8 stato diviso in tre parti disuguali: due da 40 minuti ciascuna e una da 20 minuti).\nIn Italia, la serie \u00e8 stata trasmessa interamente sul canale in chiaro Italia 1 in un periodo compreso tra il 2004 e il 2006. Il telefilm si \u00e8 concluso definitivamente con la sesta stagione, andata in onda in anteprima assoluta su Italia 1 dal 10 novembre al 22 dicembre 2006.\nPersonaggi e interpreti.\nNel corso delle stagioni sono apparsi molti ospiti speciali, tra cui Tiziano Ferro, Juanes, i Blue, Rosana, David Civera e gli Mayuman\u00e0.\nLa serie in DVD.\nIn Italia \u00e8 uscita la prima serie: 26 episodi da 40 minuti ciascuno in 7 DVD (durata 1040 minuti), distribuita da \"Medusa Video\"."}
{"id": "277284", "revid": "124615994", "url": "https://it.wikipedia.org/wiki?curid=277284", "title": "Robert Kennedy", "text": "Gi\u00e0 a capo del Dipartimento di Giustizia, come procuratore generale, durante la presidenza del fratello John, si candid\u00f2 alle elezioni presidenziali del 1968, partecipando alle elezioni primarie del Partito Democratico. Mor\u00ec in seguito a un attentato all'indomani della sua vittoria nelle elezioni primarie di California e Dakota del Sud.\nBiografia.\nInizi della carriera politica.\nLaureatosi a Harvard nel 1948, dopo una breve esperienza nella Marina nel novembre 1951 si trasfer\u00ec con moglie e figlia a Georgetown. Cominci\u00f2 a lavorare come legale alla sezione di sicurezza interna, sezione istituita in seno alla divisione criminale del Dipartimento della Giustizia che investigava su sospetti agenti sovietici. Nel febbraio 1952 venne trasferito alla Corte federale per il distretto orientale di New York, a Brooklyn, per perseguire casi di frode. Il 6 giugno 1952 si dimise per guidare la campagna elettorale del fratello John, che aspirava al seggio di senatore per il Massachusetts.\nNel dicembre 1952, su sollecitazione del padre, venne nominato dal senatore repubblicano Joe McCarthy consulente del \"Subcomitato permanente del Senato per le investigazioni\". Si dimise nel luglio seguente, mantenendo comunque, secondo lo storico Arthur Schlesinger Jr., \u00ab...un profondo affetto per McCarthy\u00bb. Nel febbraio 1954, dopo essere stato assistente del padre nella Commissione Hoover, Kennedy rientr\u00f2 nello \"staff\" del subcomitato per le investigazioni come primo consulente per la minoranza democratica. Nel gennaio 1955 i Democratici riconquistarono la maggioranza e Kennedy divenne primo consulente. Robert Kennedy fu una figura di secondo piano nelle audizioni relative allo scontro tra McCarthy e l'esercito del 1954. Queste audizioni, trasmesse per televisione, determinarono la disgrazia del senatore.\nKennedy divenne ben presto famoso come primo consulente giuridico della Commissione antiracket tra il 1957 e il 1959, sotto il presidente John L. McClellan. Durante la testimonianza di Jimmy Hoffa Kennedy affront\u00f2 duramente il sindacalista. Nel 1959 si dimise per dedicarsi alla campagna presidenziale del fratello John.\nMinistro.\nDopo l'elezione del fratello alle presidenziali del 1960 divenne \"Attorney general\" (equivalente al Ministro della Giustizia italiano), carica che mantenne per tutto il periodo della presidenza di John Fitzgerald Kennedy (1961 - 1963). Svolse il ruolo di consigliere nella crisi dei missili cubani. Nel 1964, dopo l'assassinio di suo fratello, lasci\u00f2 il governo per candidarsi al Senato. In quel periodo si avvicin\u00f2 al movimento per i diritti civili di Martin Luther King, che aveva avuto buoni rapporti con John.\nLa candidatura.\nRFK, cos\u00ec veniva anche chiamato Robert Francis Kennedy, fu un oppositore della guerra del Vietnam e convinto sostenitore dei diritti civili. Nel 1964 venne eletto al Senato e nel 1968 annunci\u00f2 la propria candidatura alla presidenza degli Stati Uniti d'America come candidato del Partito Democratico, in aperta contrapposizione con la politica del presidente uscente Lyndon B. Johnson, del suo stesso partito, ritenuto l'artefice dell\"escalation\" della guerra in Vietnam. Il 4 aprile 1968 fu lui, da Indianapolis, ad annunciare la morte del pastore Martin Luther King, ucciso quella stessa sera. In particolare, durante la campagna elettorale, in cui fu coadiuvato da Arthur M. Schlesinger Jr., uno dei maggiori collaboratori del fratello, ricevette l'appoggio dei pacifisti, dei nonviolenti e dei neri, anche dopo l'assassinio di King. Durante il comizio ne diede l'annuncio a un pubblico sconvolto e chiese la riconciliazione tra le due parti, sottolineando fortemente quanto fosse necessaria.\nDurante i discorsi RFK poneva spesso l'accento sul fatto che dovessero essere la compassione e l'amore a farci comprendere il mondo. Egli critic\u00f2 duramente il PIL come indicatore di benessere in un'epoca in cui il concetto non era ancora cos\u00ec noto e dominante:\nVinse le primarie in Indiana e Nebraska, perse in Oregon, ma vinse poi nel Dakota del Sud e in California, aprendosi la strada per la candidatura alla Casa Bianca.\nLa morte.\nNella notte tra il 5 giugno e il 6 giugno 1968, nella sala da ballo dell'Ambassador Hotel di Los Angeles, Bob Kennedy incontr\u00f2 i suoi sostenitori per festeggiare la vittoria elettorale conseguita nelle primarie della California.\nDopo il discorso di saluto, mentre Kennedy veniva fatto allontanare dall'hotel attraverso un passaggio delle cucine, alle 00:15 vennero esplosi colpi di pistola contro di lui sotto gli occhi dei \"reporter\" e dei teleoperatori che lo seguivano. Ira Goldstein, Paul Schrade, William Weisel, Richard Lubic ed Elizabeth Evans rimasero feriti in maniera pi\u00f9 o meno grave; Schrade e la Evans alla testa. Per lo pi\u00f9 si trattava di personale o di invitati.\nIn base all'autopsia eseguita dal dottor Noguchi, raccontata nel suo libro \"Il cadavere interrogato, rispose\", Kennedy presentava un foro d'entrata del proiettile dietro l'orecchio destro e la foto scattata subito dopo la sparatoria rivela una ptosi palpebrale tipica di una lesione cerebrale. Le conclusioni di Noguchi furono completamente ignorate, alimentando il sospetto che il colpo mortale fosse stato esploso da un membro dello \"staff\" di Kennedy e che Sirhan Sirhan, il presunto sparatore che si era presentato frontalmente alla vittima, avrebbe avuto solo il ruolo di specchietto per le allodole: distrarre i presenti mentre il vero assassino agiva. Kennedy mor\u00ec al Good Samaritan Hospital, dove era stato trasportato subito dopo il ferimento, all'alba del 6 giugno. Aveva 42 anni. Le sue ultime parole, pronunciate subito dopo essere stato colpito e appena prima di perdere conoscenza, erano state: \u00abE gli altri? Come stanno gli altri?\u00bb.\nL'assassino, reo confesso, fu subito arrestato e poi condannato. Si trattava di Sirhan B. Sirhan, cittadino giordano di origine palestinese, che motiv\u00f2 il suo gesto come ritorsione per il sostegno di Kennedy a Israele nella guerra dei sei giorni, iniziata un anno e un giorno prima dell'attentato.\nTeorie del complotto.\nDiverse incongruenze emersero durante le indagini e durante il processo, tanto che si fece largo l'ipotesi di un complotto. Migliaia di foto e reperti distrutti sono alla base di questi sospetti, soprattutto la registrazione audio involontaria di un \"reporter\" polacco dell'attentato che, analizzata con moderne tecnologie audio d'indagine forense, ha rivelato il reale numero di colpi sparati nell'agguato: tredici. Il modesto revolver di Sirhan, modello economico, inaffidabile e impreciso, aveva solo otto colpi e questo di fatto inserisce nello scenario un altro sicario. Inoltre nella registrazione vengono individuati due colpi sparati a 120\u00a0ms l'uno dall'altro, intervallo di tempo troppo breve per un singolo sparatore con il revolver di Sirhan: prove balistiche mostrarono che il tempo minimo fra due colpi \u00e8 di 360\u00a0ms.\nFamiglia.\nNel 1950 spos\u00f2 Ethel Skakel (1928), dalla quale ebbe undici figli:\nInfluenza sui \"mass media \".\nRomanzi.\nRobert Kennedy ha ispirato la figura di Daniel Shea, personaggio di finzione dei romanzi \"Il ritorno del padrino\" e \"La vendetta del padrino\", di Mark Winegardner."}
{"id": "277291", "revid": "767487", "url": "https://it.wikipedia.org/wiki?curid=277291", "title": "Mau Mau (gruppo musicale)", "text": "I Mau Mau sono un gruppo musicale folk rock italiano formatosi a Torino nel 1990. Il nome deriva dal movimento di liberazione del Kenya dalla colonizzazione britannica attivo durante gli anni '50; nella lingua piemontese questo termine \u00e8 anche utilizzato per indicare le persone che arrivano da lontano, perlopi\u00f9 di pelle scura.\nStoria del gruppo.\nGli inizi e i primi lavori ai Real World Studios.\nEsordiscono dal vivo nel febbraio del 1991 dalle ceneri dei Loschi Dezi,&lt; gruppo \"cult\" del circuito underground torinese; nel primo album di questo gruppo, intitolato \"C\u00e0bala\", erano gi\u00e0 presenti alcune caratteristiche successivamente sviluppate nei Mau Mau (nel coro di un brano compare anche una giovanissima e allora sconosciuta Luciana Littizzetto).\nL'iniziativa \u00e8 nata da Luca Morino, Fabio Barovero e dal camerunese Tat\u00e8 Nsongan. L'originalit\u00e0 della loro musica si pu\u00f2 godere pienamente nelle esibizioni dal vivo, che sono state numerosissime in Italia e in Europa: hanno suonato in importanti e prestigiosi festival cos\u00ec come negli angoli pi\u00f9 remoti e improbabili, sempre con la stessa voglia di portare per il mondo la propria musica assolutamente originale.\nNel 1992 i Mau Mau pubblicano per la Vox Pop - Just for Fun il loro primo lavoro discografico intitolato \"Soma la macia\" (\"Siamo la macchia\"), un EP interamente in lingua piemontese. Nel novembre dello stesso anno pubblicano il primo album \"Sauta rabel\", inciso per la Vox Pop, prodotto da Carlo U. Rossi e distribuito dalla Emi, con missaggi realizzati ai Real World Studios di Peter Gabriel a Bath.\nMentre compongono la colonna sonora per il film \"Nero\" di Giancarlo Soldi, il loro primo album varca i confini nazionali ed \u00e8 pubblicato in Svizzera e nei Paesi Bassi. Nell'estate parte un tour che tocca i principali festival, fra cui il \"Palestine International Dance &amp; Music Festival\" e il \"Festival Internazionale di Babilonia\", in Iraq. Quindi partecipano al Club Tenco dove \"Sauta Rabel\" \u00e8 premiato come migliore opera prima.\nNell'aprile del 1994 esce il secondo album \"B\u00e0ss paradis\", ancora una volta prodotto da Carlo U. Rossi, mixato ai Real World di Peter Gabriel e pubblicato e distribuito in molti paesi Europei e in Giappone. Ne segue un tour che tocca pi\u00f9 di cento citt\u00e0 in Italia e in Europa. Nello stesso anno registrano con gli Africa Unite la canzone \"Ritmo Politico\" inserita nella musicassetta \"Forza Italia\" distribuita con la rivista \"Cuore\".\nI viaggi e i tour internazionali.\nNell'estate del 1995 i Mau Mau aprono, davanti a settantamila persone, il concerto di Paolo Conte al Paleo Festival di Nyon.\nNell'aprile del 1996 esce \"Viva Mamanera\", registrato da Carlo U. Rossi a Torino, Parigi e a Los Angeles con la collaborazione di Eric Sarafin, gi\u00e0 ingegnere del suono nei dischi di Ben Harper e Spearhead. \u00c8 un album di svolta per la presenza dirompente della chitarra elettrica in molti brani. Ed \u00e8 anche un'opera di sperimentazione che contiene un divertente pezzo di pochi secondi registrato nella stazione Abbesses della metropolitana di Parigi con Luca Morino che, munito di megafono, chiede un bacio in cambio di una suonata di violino a opera di Davide Rossi. L'album ha un discreto successo anche oltre i confini nazionali e specialmente in Francia.\nLa crescita musicale della band continua con l'approfondimento della conoscenza della cultura musicale araba. In seguito a un lungo viaggio in Marocco, i Mau Mau realizzano eventi con artisti di differenti culture per promuovere l'integrazione e lo scambio.\nNel marzo del 1997 nasce il progetto parallelo della \"Banda Maulera\": un ensemble allargato con fiatisti e percussionisti. Nel marzo del 1998 esce con successo il quarto album \"Eldorado\", che vede la partecipazione, fra gli altri, della banda dei \"Meninos do Pelo\" (i ragazzi di strada di Salvador de Bahia). Il successivo tour tocca le pi\u00f9 importanti piazze italiane ed europee e comprende anche la partecipazione alla \"Feira das Mentiras\", grande happening organizzato da Manu Chao a Santiago di Compostela in Galizia. Terminato il tour, organizzano un piccolo festival di musica e cultura africana, il \"PiemontAfrique Festival\" (con un importante incontro sull'economia di sfruttamento del Terzo Mondo stretto dalla morsa del debito internazionale).\nNel 2000 esce per Mescal il quinto album \"Safari Beach\" che registra la collaborazione di Sergent Garcia nella canzone \"Due Cuori\". Nel 2001 i Mau Mau festeggiano dieci anni di attivit\u00e0 con un album doppio, \"Marasma General\", dove si mescolano brani dal vivo, radio shows, registrazioni di strada, rumoraglia, due brani inediti e nuovi (\"Conga Milonga\" e \"Il mondo dall'alto\") e una versione in studio di \"Eldorado\" con lo storico gruppo cileno degli Inti-Illimani. Il 10 giugno dello stesso anno la band apre il \"Tora! Tora! Day\" a Rimini.\nLa separazione e il ritorno.\nDal 2002 Barovero e Morino iniziano a seguire strade differenti. Barovero scrive le colonne sonore per i film \"Dopo mezzanotte\" (assieme ai Banda Ionica, 2003) e \"Se devo essere sincera\" (2004) di Davide Ferrario, \"La febbre\" (2004) di Alessandro d'Alatri, \"Provincia meccanica\" (2005) di Stefano Mordini. Morino pubblica nel 2004 per Mondadori il libro \"Mistic Turistic, cibo viaggi e miraggi\" e per la Mescal l'album \"Mistic Turistic/Moleskine Ballads\". Tat\u00e8 Nsongan in questo periodo suona con un altro gruppo torinese: Gatto Ciliegia contro il Grande Freddo.\nDopo queste esperienze soliste il gruppo si riunisce nel 2004 per partecipare al Traffic Festival di Torino, l'occasione per iniziare a pensare a un nuovo lavoro insieme. Iniziano cos\u00ec due anni di attivit\u00e0 tra Brasile, Torino e Salento, che portano alla colonna sonora del film \"Sotto il sole nero\" di Enrico Verra e, soprattutto, a \"Dea\" pubblicato da Mescal nel 2006. L'album ripropone il caratteristico mix di ritmi brasiliani conditi alla piemontese, con una svolta pi\u00f9 elettronica rispetto ai precedenti. Il brano \"La casa brucia\" vede la partecipazione dei Sud Sound System. Il 23 aprile dello stesso anno suonano davanti alle undicimila persone dello spettacolo \"Volumi all'idrogeno\", prodotto dai Subsonica con la Fondazione per il Libro, la Musica e la Cultura della citt\u00e0 di Torino; i Mau Mau aprono la loro parte di serata con una speciale versione del \"Campeador de Vigna\", nel cui testo si intrecciano pagine dal \"Don Chisciotte della Mancia\" di Miguel Cervantes. Ne \u00e8 seguito un tour estivo in Italia. Su incarico di Slow Food, nelle edizioni del 2006 e del 2008 del Salone internazionale del gusto - Terra Madre si occupano della direzione artistica degli eventi musicali legati alla manifestazione, coinvolgendo bande e musicisti provenienti da tutto il mondo.\nNel 2008 compongono \"Brillo di pi\u00f9\", inno ufficiale dell'iniziativa \"M'illumino di meno\" della trasmissione radiofonica \"Caterpillar\", quindi collaborano con Teresa De Sio nella canzone \"Lasciatemi in pace\" (inclusa nell'album \"Riddim a Sud\").\nNel 2011 festeggiano i 20 anni di attivit\u00e0 col brano \"Mare Nostrum\" e un tour che sconfina anche all'estero. Da allora Luca e Fabio hanno continuato a lavorare sia in autonomia che con la band dal vivo.\nNel 2015 rientrano in studio per registrare un nuovo lavoro discografico. Il 6 maggio 2016 \u00e8 uscito per Godzillamarket/Universal il nuovo album in studio dal titolo \"8000 Km\", prodotto da Fabio Barovero, Luca Morino e Josh Sanfelici. 8000\u00a0km \u00e8 all'incirca la lunghezza del perimetro dell'Italia; il titolo \u00e8 un chiaro riferimento al Belpaese, alla sua bellezza e ai problemi che deve affrontare. \"8000 km\" \u00e8 anche il titolo del brano da cui prende nome l'album e con cui, nel mese di ottobre, i Mau Mau hanno partecipato al Premio Andrea Parodi 2016 aggiudicandosi il premio della critica e quello per il miglior testo, nonch\u00e9 la menzione per la miglior interpretazione di un brano di Andrea Parodi."}
{"id": "277292", "revid": "1728", "url": "https://it.wikipedia.org/wiki?curid=277292", "title": "Mille lire (banconota)", "text": ""}
{"id": "277294", "revid": "837679", "url": "https://it.wikipedia.org/wiki?curid=277294", "title": "Lago Nero (Harry Potter)", "text": ""}
{"id": "277295", "revid": "438678", "url": "https://it.wikipedia.org/wiki?curid=277295", "title": "Le donne erano sole", "text": "Le donne erano sole (\"The Unfaithful\") \u00e8 un film del 1947 diretto da Vincent Sherman.\nProduzione.\nIl film fu prodotto dalla Warner Bros. Pictures.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche USA il 5 giugno 1947."}
{"id": "277297", "revid": "125857130", "url": "https://it.wikipedia.org/wiki?curid=277297", "title": "Le radici del cielo", "text": "Le radici del cielo (\"The Roots of Heaven\") \u00e8 un film del 1958 diretto da John Huston e ispirato al romanzo omonimo scritto nel 1956 da Romain Gary.\nTrama.\nAfrica Equatoriale Francese. Morel \u00e8 un fervente animalista il cui sogno sarebbe quello di non vedere pi\u00f9 alcun animale cacciato dall'uomo. Dopo aver picchiato un trafficante d'avorio, inizia a raccogliere firme per una petizione contro la caccia agli elefanti. Ma l'iniziativa non ha successo: vi aderiscono solo una bella barista ed un ubriacone.\nMorel rinuncia all'idea della petizione e decide di mettere in atto iniziative pi\u00f9 dirette contro i cacciatori. Ferisce due di loro sparandogli nelle natiche. Poi forma un gruppo di attivisti assieme ad un naturalista (che si presenta affermando: \u00abIl mio compito \u00e8 difendere tutte le specie\u00bb), un glottologo ed un indigeno. Ad essi si aggiungono anche la barista Minna e l'alcolista Forsythe, che per l'occasione smette di bere.\nUna sera gli attivisti irrompono in una villa durante una festa mondana, dove scherniscono pubblicamente una nobildonna appassionata di caccia, sculacciandola come una bambina. Seguiti poi da un cinico fotografo interessato a fare degli scoop, aiutano un branco di elefanti a fuggire dai cacciatori, i quali per\u00f2 reagiscono sparando su di loro; restano uccisi Forsythe ed il glottologo.\nGli attivisti sono in gravi difficolt\u00e0: oltre alla morte di due di loro, devono affrontare la scoperta che l'indigeno \u00e8 un doppiogiochista ed il fatto che Minna, ammalatasi, non \u00e8 pi\u00f9 in grado di camminare. Compiono allora un estenuante tragitto per trasportare la ragazza in citt\u00e0 affinch\u00e9 possa essere curata, con il rischio per\u00f2, appena arrivati, di venire fucilati perch\u00e9 considerati dei fuorilegge. Ma essi hanno anche acquisito popolarit\u00e0 ed ammirazione tra la gente, perci\u00f2, una volta giunti in citt\u00e0, le autorit\u00e0 decidono di lasciarli liberi."}
{"id": "277310", "revid": "767487", "url": "https://it.wikipedia.org/wiki?curid=277310", "title": "Violenza per una giovane", "text": "Violenza per una giovane (\"The Young One - La Joven\") \u00e8 un film del 1960 diretto da Luis Bu\u00f1uel, basato sul racconto \"Travelin' Man\" di Peter Matthiessen.\n\u00c8 stato presentato in concorso al 13\u00ba Festival di Cannes.\nTrama.\nTraver, un musicista jazz di colore accusato di aver violentato una donna bianca, fugge con un motoscafo rifugiandosi in un'isola semi-deserta. Qui abita Ewie, un'orfana affidata al guardiacaccia e da questi violentata proprio il giorno dello sbarco del fuggitivo. Si apre una caccia all'uomo intrisa di violenza e razzismo che tuttavia non condurr\u00e0 al sacrificio di un innocente."}
{"id": "277313", "revid": "123742434", "url": "https://it.wikipedia.org/wiki?curid=277313", "title": "Capital gain", "text": "Il capital gain, chiamato anche \"guadagno in conto capitale\" o \"utile di capitale\", \u00e8 un termine finanziario utilizzato per indicare la differenza tra il prezzo di vendita e quello di acquisto di uno strumento finanziario, come ad esempio azioni. \u00c8 anche conosciuto come plusvalenza, suo sinonimo. Quando si ha una differenza negativa tra prezzo di acquisto e prezzo di vendita, si parla invece di minusvalenza, o \"capital loss\"\nCos'\u00e8 il capital gain.\nStrumenti finanziari quali le partecipazioni (qualificate e non qualificate) in societ\u00e0 ed enti (residenti e non residenti), nonch\u00e9 obbligazioni, titoli di Stato etc. consentono, oltre alla distribuzione eventuale di dividendi, di conseguire guadagni in conto capitale nel caso in cui il prezzo di mercato al momento della vendita sia pi\u00f9 alto rispetto a quello di acquisto. \nIl capital gain \u00e8 la differenza tra prezzo di emissione e prezzo di rimborso, ovvero una plusvalenza costituita dalla differenza tra il prezzo percepito all'atto della cessione della partecipazione e il costo d'acquisto al lordo degli oneri accessori, ad esclusione degli eventuali interessi passivi, o il valore rideterminato in caso di rivalutazione delle partecipazioni stesse ai sensi dell'art. 5 della Legge n. 448/2001, dell'art. 2 del D.L. n. 282/2002 e successive modificazioni.\nAffinch\u00e9 si realizzi capital gain, le menzionate cessioni devono avvenire a titolo oneroso (compravendita, conferimento in societ\u00e0, \"datio in solutum\", costituzione o cessione di diritto d'usufrutto).Donazione e successione, ad esempio, non danno origine a capital gain. \nI gestori dei fondi di investimento sono remunerati in funzione del capital gain: percepiscono generalmente una percentuale dell'incremento del valore del fondo gestito se questo si \u00e8 rivalutato.\nTrattamento fiscale.\nPersone fisiche.\nI capital gain non hanno il medesimo trattamento fiscale da parte dei vari paesi nel mondo. Alcune giurisdizioni hanno tasse nulle sui capital gain e in forza di tale politica sono utilizzate da investitori istituzionali al fine di ottimizzare il carico fiscale sugli investimenti. La normativa fiscale italiana considera redditi tassabili i guadagni di capitale. Vi \u00e8 una distinzione in base al fatto che i capital gain siano realizzati da persone fisiche o giuridiche. Per le persone fisiche i guadagni di capitale, conseguiti cedendo partecipazioni non qualificate o altri titoli non azionari, sono soggetti ad un'aliquota fissa del 26%. La cessione di partecipazioni qualificate impone di dichiarare il 49,72% del capital gain, con successiva tassazione ordinaria.\nImprese e societ\u00e0.\nLe norme sul bilancio impongono la rilevazione dei capital gain, conseguiti nell'esercizio di imprese come plusvalenze. Si tratta di plusvalenze patrimoniali tassabili in base all'art. 86 del Testo unico delle imposte sui redditi (Tuir). La tassazione avviene nell'esercizio in cui il capital gain \u00e8 effettivamente realizzato con la cessione dei titoli. \u00c8 possibile, qualora si sia realizzata una perdita anzich\u00e9 un guadagno, dedurre dal reddito tassabile le minusvalenze calcolate in modo speculare alle plusvalenze, ovvero come differenza tra prezzo di acquisto e di cessione.\nSe i titoli, la cui cessione ha dato luogo al capital gain, sono stati iscritti come immobilizzazioni finanziarie negli ultimi tre bilanci \u00e8 prevista un'agevolazione (art. 86 comma 4 Tuir). \u00c8 possibile optare per la \u201crateizzazione\u201d in quote costanti nell'esercizio di realizzo e nei quattro successivi (tassazione differita). Tale opzione ha effetto solo fiscale, pertanto la plusvalenza continua a concorrere interamente all'utile dell'esercizio nel corso del quale \u00e8 realizzata. La \"ratio\" \u00e8 da ricercare nel tentativo di tener conto dell'occasionalit\u00e0 dei capital gain e del fatto che si tratta di redditi formatisi nel corso di pi\u00f9 esercizi, anche se la rilevazione avviene nel momento della cessione del titolo.\nParticipation exemption.\nCon effetto dal 1\u00ba gennaio 2004 \u00e8 stata introdotta un'ulteriore agevolazione che in presenza di determinati requisiti, esclude totalmente la tassazione delle plusvalenze da cessione di partecipazioni azionarie e titoli similari (partecipation exemption disciplinata all'art.87 Tuir). Si accompagna a tale esenzione, la totale indeducibilit\u00e0 delle minusvalenze da cessioni di partecipazioni e titoli per i quali \u00e8 prevista l'esenzione delle plusvalenze. Queste norme hanno effetto solo fiscale, mentre le minusvalenze e plusvalenze conseguite continuano a formare l'utile d'esercizio anche in presenza delle caratteristiche previste da questo articolo.\nPer l'esenzione prevista dall'art. 87 le partecipazioni cedute devono avere i seguenti requisiti, che devono sussistere contemporaneamente:\nEsiste poi una numerosa serie di eccezioni e casi particolari. \nLa \"ratio\" della norma \u00e8 da ricollegare all'ipotesi secondo cui il valore di mercato delle azioni \u00e8 strettamente collegato al valore del patrimonio netto della societ\u00e0 che le ha emesse. Pertanto, un incremento di valore delle azioni \u00e8 collegato all'incremento di valore del patrimonio netto dovuto all'accantonamento di utili non distribuiti a riserve di patrimonio. In tale caso, avendo tali utili gi\u00e0 subito una tassazione al momento del loro conseguimento, si ritiene di non dover tassare nuovamente la plusvalenza dovuta al loro accantonamento nelle riserve del patrimonio netto. L'accantonamento di utili in riserve darebbe luogo al cosiddetto fenomeno delle plusvalenze latenti, provocando un incremento del valore di mercato delle azioni che emergerebbe soltanto al momento della cessione, poich\u00e9 come detto sopra le plusvalenze diventano tassabili solo se realizzate. \nIl tentativo di evitare una doppia imposizione pu\u00f2, in alcune circostanze, causare un totale \u201csalto d'imposta\u201d: \u00e8 il caso delle plusvalenze dovute a movimenti speculativi dei prezzi e non a plusvalenze latenti che risultano totalmente non tassate, se ricorrono le condizioni sopra esposte. Per tentare di attenuare questa eventualit\u00e0 la norma \u00e8 stata corretta, limitando l'esenzione al 91% della plusvalenza a partire dal 1\u00ba gennaio 2006 e all'84% dal 1\u00ba gennaio 2007.\nCollegamenti esterni.\nTesto unico delle imposte sui redditi"}
{"id": "277320", "revid": "287204", "url": "https://it.wikipedia.org/wiki?curid=277320", "title": "Yakuza (disambigua)", "text": ""}
{"id": "277326", "revid": "767487", "url": "https://it.wikipedia.org/wiki?curid=277326", "title": "Week End - Una donna e un uomo da sabato a domenica", "text": "Week End - Una donna e un uomo da sabato a domenica (\"Week End\") \u00e8 un film del 1967 diretto da Jean-Luc Godard, impressionante ritratto dissacratorio della societ\u00e0 consumistica.\nIl film \u00e8 famoso soprattutto perch\u00e9 contiene la carrellata pi\u00f9 lunga della storia del cinema.\nTrama.\nUna giovane parigina, Corinne, racconta all'analista i propri sogni, che comprendono rapporti extraconiugali e esperienze omosessuali, con dovizia di particolari erotici. Come ogni fine settimana, Corinne e il marito Roland si accingono a andare a trovare i genitori di lei che vivono in campagna; ogni sabato i due mettono del veleno nella minestra del padre, nella speranza di una ricca eredit\u00e0.\nAncora prima di partire sono testimoni e protagonisti di episodi di violenza gratuita nel caseggiato e nel parcheggio, poi lungo la strada incappano in una serie di incidenti stradali sempre pi\u00f9 impressionanti. Con la loro cabriolet finiscono in un lunghissimo ingorgo (che il regista mostra con un memorabile piano sequenza di dieci minuti), e litigano con gli automobilisti fermi perch\u00e9 cercano in ogni modo di sorpassare. Finalmente superano l'incidente che ha provocato il blocco, con morti insanguinati riversi sul ciglio della strada. Pi\u00f9 avanti assistono a uno scontro frontale un trattore e tra la spider di una ragazzina ricca, durante la quale ha perso la vita il ragazzo trasportato a bordo; la giovane insulta il contadino, poi si lascia consolare proprio da lui.\nPi\u00f9 avanti i due vengono praticamente sequestrati da Maria Maddalena e dal conte di Cagliostro, che si proclama figlio di Dio e di Alexandre Dumas, ma riescono a liberarsi e continuano l'odissea. Costretti a proseguire a piedi, tentano senza successo di rubare l'auto a un giovane che telefona da una cabina pubblica; procedono tra esibizioni sempre pi\u00f9 crude e sanguinose di incidenti stradali, con cadaveri disseminati e automezzi ribaltati e in fiamme, terribile rappresentazione del collasso della societ\u00e0 borghese, mentre il viaggio si fa sempre pi\u00f9 onirico e simbolico, la realt\u00e0 si sfalda nel surreale. Incontrano anche personaggi letterari intenti nelle pi\u00f9 diverse occupazioni: il giacobino Louis Saint-Just legge un proclama rivoluzionario mentre cammina nei campi, Pollicino \u00e8 un uomo adulto e Emily Bront\u00eb cita un racconto prima che Roland le dia fuoco.\nRoland e Corinne cambiano i vestiti laceri con quelli strappati alle vittime degli incidenti. Arrivati nel cortile di una fattoria, ascoltano insieme ai contadini e ai passanti un pianista che esegue un movimento di una sonata di Mozart e parla della musica contemporanea. Nei giorni successivi continuano a vagare, Corinne viene trascinata da un balordo che la violenta nell'indifferenza del marito. Ottengono un passaggio da due braccianti stranieri che poi devono sostituire nei lavori di manovalanza.\nPrima che arrivino a casa dei genitori di Corinne \u00e8 trascorsa una settimana intera, il padre \u00e8 gi\u00e0 morto. Per costringere la suocera a parlare, Roland la sgozza con un coltellaccio. Mentre tornano verso la citt\u00e0 cadono in un'imboscata dei giovani guerriglieri del Fronte di Liberazione Marne et Oise, che li catturano insieme a dei gitanti intenti a un picnic. Vengono portati al campo, dove i rivoluzionari si nutrono di carne umana. Il capo li accoglie suonando la batteria e declamando versi di Lautr\u00e9amont.\nCostretti a rimanere al seguito dei guerriglieri, i due partecipano a un'azione armata durante la quale Roland tenta di fuggire, approfittando della confusione, ma viene colpito a morte. Il capo decide di scambiare Corinne con la propria compagna prigioniera, ma quest'ultima rimane uccisa nella sparatoria che ne segue. Corinne prende dunque il posto di amante del capo, e il suo primo atto nel nuovo ruolo consiste nel cibarsi della carne del marito.\nCritica.\n\"Week end\" chiude un ciclo nel lavoro di Jean-Luc Godard. \u00c8 il suo ultimo film prima del Sessantotto, un lavoro di passaggio tra quei due periodi che nella sua biografia sono stati definiti \u201cgli anni Karina\u201d (dal nome della prima moglie Anna Karina, una delle icone della Nouvelle vague) e \u201cgli anni Mao\u201d, cio\u00e8 quelli dell'impegno politico con conseguente destrutturazione e messa in discussione del linguaggio filmico.\nIl budget di 950.000 franchi permette di ingaggiare due star in ascesa (Mireille Darc e Jean Yanne) e acquistare una quantit\u00e0 di automobili da distruggere che vediamo schiacciate, bruciate, schiantate e capottate lungo tutta la pellicola, compresa l'Alfa Romeo coup\u00e9 blu di Godard che il regista sacrifica malgrado sia in ottimo stato.\nApparentemente, il lungometraggio origina da una critica sociologica della societ\u00e0 contemporanea, come altri che lo precedono nella filmografia del regista franco-svizzero: crisi della famiglia borghese, con conseguente crisi di valori morali, mito della mobilit\u00e0 individuale e questione del tempo libero. Godard parte dall'idea iniziale di una scommessa formale; la struttura del film deve ruotare intorno a due sequenze, delle quali due sono autentici virtuosismi: l'ingorgo automobilistico e il concerto in cascina. La prima mostra con un unico piano sequenza una carrellata di 300 metri lungo un tratto di strada; la seconda \u00e8 ripresa con una triplice panoramica circolare con la camera rivolta verso l'esterno, accompagnata dal suono del pianoforte, per mostrare la reazione di tutti gli ascoltatori nell'aia della cascina. Per la precisione, le sequenze-chiave sono in origine quattro, tutte conservate nella versione finale, perch\u00e9 occorre aggiungere alle due principali anche il discorso politico di un nero e un arabo rivolti alla telecamera (con parole delle Black Panthers) e soprattutto la lunga confessione erotica di Corinne.\nGodard impone al suo direttore della fotografia Raoul Coutard di lavorare con una pellicola Eastmancolor ma a sensibilit\u00e0 raddoppiata, con il forte rischio di sovra-esposizione. Per ottenere l'estetica \u201cchiassosa\u201d richiesta, l'operatore deve chiudere il pi\u00f9 possibile il diaframma della macchina da presa e utilizzare pi\u00f9 di un filtro davanti all'obiettivo.\nLa violenza irrazionale e immotivata alla quale si abbandonano tutti i personaggi \u00e8 anche violenza dell'immagine, i cadaveri bruciati e le auto distrutte giacciono in ambienti naturali di suggestiva bellezza. Il finale \u00e8 una sinfonia dell'orrore, la macellazione dal vivo di un maiale simboleggia quella che presto dovr\u00e0 subire Roland ferito a morte: \u201cBisogna superare gli orrori della borghesia con orrori ancora maggiori\u201d dice il capo dei guerriglieri. Uomini e donne al volante perdono tutta la propria umanit\u00e0; Godard sembra odiare la societ\u00e0 in cui vive, e senza dubbio \u00e8 disgustato dai personaggi che lui stesso mette in scena. Non \u00e8 un caso che scelga per il ruolo principale un'attrice che non trova simpatica; ricorda Mireille Darc, che affascinata da Pierrot le fou si offre esplicitamente di lavorare con lui:\nDurante tutte le riprese, il regista non cessa di umiliare i suoi attori principali, che sopportano stoicamente e non abbandonano il lavoro. Godard tratta i suoi protagonisti non come attori in carne e ossa, bens\u00ec come personaggi di fantasia, senza affetto e senza considerazione; non come se girasse un film, bens\u00ec come se scrivesse un libro con carta e inchiostro. D'altronde, il pubblico va al cinema a vedere un film di Godard, non un film con Mireille Darc o Jean-Paul Belmondo o Brigitte Bardot.\nIl lungo monologo erotico di Corinne \u00e8 ispirato esplicitamente alla confessione di Bibi Andersson nel film di Ingmar Bergman \"Persona\", che Godard vide nella primavera 1967 e dal quale rimase molto impressionato. Mireille Darc, inquadrata in controluce e vestita solo di reggiseno e mutandine, racconta l'incontro con uno sconosciuto, il rapporto sessuale in auto e poi a casa, con l'intervento di un'amica. Il testo recitato \u00e8 liberamente ispirato a \"Storia dell'occhio\" di Georges Bataille.\nLa scena finale, con Corinne che si ciba della carne di Roland, non \u00e8 altro che la sublimazione di un desiderio inconscio della donna: liberarsi del marito per potersi accoppiare con un altro pi\u00f9 forte di lui. Godard trasforma la violenza in spettacolo, infatti questo film apocalittico e arrabbiato \u00e8 anche tra i pi\u00f9 divertenti del regista; il Sessantotto \u00e8 dietro l'angolo, ma una delle sue parole d'ordine, \u201cL'immaginazione al potere\u201d, \u00e8 gi\u00e0 messa in pratica in questo film amaro, violento e colorato.\nEspedienti narrativi.\nLa carrellata.\nLa scena dell'ingorgo di auto viene girata il 2 ottobre 1967 in prossimit\u00e0 della cittadina di Oinville-sur-Montcient, lungo la strada D913 che conduce da Meulan-en-Yvelines a V\u00e9theuil. I tre giorni precedenti sono consacrati a preparare gli automezzi sulla carreggiata, fiancheggiata da alberi. La macchina da presa, installata su rotaie nel campo di fianco alla strada, si muove alla stessa velocit\u00e0 della cabriolet nera degli attori, che supera con estrema lentezza la coda dell'ingorgo. In totale il piano sequenza dura oltre 9 minuti primi per 300 metri di lunghezza."}
{"id": "277331", "revid": "547992", "url": "https://it.wikipedia.org/wiki?curid=277331", "title": "Lennart Skoglund", "text": "Biografia.\nEra soprannominato \"Nacka\", dal quartiere della capitale svedese in cui era nato.\nNel 1952 spos\u00f2 Nuccia Zirilli, all'epoca Miss Calabria, da cui ebbe i figli Giorgio ed Evert, anch'essi calciatori.\nDopo essersi ritirato dall'attivit\u00e0 agonistica rimase definitivamente in Svezia, lasciando in Italia la famiglia. Inizi\u00f2 ad avere problemi legati all'alcolismo, che lo portarono a diversi ricoveri ospedalieri; venne rinvenuto morto in casa l'8 luglio 1975, a seguito di un infarto.\nNel 1984, di fronte alla sua casa, fu eretta una statua raffigurante il calciatore: la costruzione \u00e8 ispirata ad un gol segnato direttamente da calcio d'angolo, dopo il suo ritorno all'. Nel 2001 la piazza \u00e8 stata ufficialmente rinominata \"Nackas H\u00f6rna\" (\"L'angolo di Nacka\").\nCaratteristiche tecniche.\nMancino di piede, giocava come mezzala o ala sinistra; abile nel dribbling per liberarsi del diretto marcatore, sfruttava queste sue doti come uomo-assist o per concludere l'azione in prima persona.\nCarriera.\nClub.\nInizi\u00f2 a giocare nella terza divisione svedese nella squadra dell'Hammarby, dove fu introdotto grazie al fratello maggiore. A 18 anni fu eletto calciatore dell'anno e a 19 fu acquistato dall', dove rest\u00f2 fino al 1950, anno in cui partecip\u00f2 alla spedizione svedese per la Coppa del Mondo.\nDurante la Coppa, le sue prestazioni attrassero l'attenzione degli osservatori della squadra brasiliana del che per lui offrirono l'equivalente di diecimila dollari, ma il conguaglio fu ritenuto insufficiente da parte del dirigente dell'AIK che accompagnava la Nazionale svedese. In meno di un mese, Skoglund fu venduto per un prezzo cinque volte superiore all'.\nTornato in patria gioc\u00f2 cinque gare con l'AIK ma la squadra retrocesse, fu cos\u00ec ingaggiato dall'Inter dove si consacr\u00f2 definitivamente. A Milano vinse due scudetti (nel 1953 e nel 1954), sotto la guida del tecnico Alfredo Foni, facendo da spalla ad un attacco con terminali offensivi molto prolifici come Istv\u00e1n Nyers e Benito Lorenzi. Esord\u00ec in maglia nerazzurra il 5 novembre 1950, nell'incontro Inter- (5-1): la domenica seguente segn\u00f2 la sua prima rete, andando a segno in un derby vinto per 3-2. Il 4 aprile 1954 segn\u00f2 due reti nella gara vinta per 6-0 contro la . In nove stagioni all'Inter disput\u00f2 246 partite, realizzando 57 reti. \nNel 1959, dopo una stagione condizionata da un infortunio, venne ceduto alla Sampdoria. Gioc\u00f2 due stagioni a Genova, poi si trasfer\u00ec al . In terra siciliana, tesserato con un contratto a gettone, gioc\u00f2 6 partite prima di fare ritorno in patria, nella prima squadra della sua carriera calcistica. Proprio in quell'anno (1964) guadagn\u00f2 la promozione in prima divisione con l'Hammarby. Si ritir\u00f2 nel 1968 dopo una breve parentesi nel K\u00e4rrtorps IK, squadra di quarta serie allenata dal fratello Georg \"Jojje\" Skoglund.\nNazionale.\nEsord\u00ec con la selezione svedese l'8 giugno 1950 in amichevole contro i .\nCon la Nazionale svedese totalizz\u00f2 11 presenze, partecipando ai campionati mondiali nel 1950 e nel 1958, nel quale si consacr\u00f2 come uno dei protagonisti della manifestazione: ottenne rispettivamente il terzo ed il secondo posto. Nel torneo ospitato proprio in Svezia, segn\u00f2 la sua unica rete in Nazionale nella semifinale contro la Germania Ovest.\nCollegamenti esterni.\n "}
{"id": "277332", "revid": "111740502", "url": "https://it.wikipedia.org/wiki?curid=277332", "title": "Ghisa bianca", "text": "La ghisa bianca \u00e8 una particolare variet\u00e0 di ghisa che non contiene carbonio grafitico, ma esclusivamente cementite.\nCaratteristiche.\nLa ghisa bianca si presenta argentea alla frattura, ha una altissima durezza (fino a 500 Vickers, HV), resistenza all'usura e alla corrosione ma risulta notevolmente fragile e non lavorabile all'utensile, solo per fusione.\nDifferenze con la ghisa grigia.\nIn prima approssimazione differisce dalla ghisa grigia per composizione e tempo di raffreddamento.\nInfatti le ghise bianche si ottengono per rapido raffreddamento e, come gi\u00e0 detto, contengono solo cementite, mentre le ghise grigie si ottengono per lento raffreddamento e contengono quantit\u00e0 variabili di perlite e grafite e pertanto risultano pi\u00f9 tenaci e lavorabili\nProduzione.\nPer diminuire i tempi di raffreddamento e favorire la formazione di cementite, si utilizzano anime metalliche o inserti metallici raffreddanti nelle comuni forme in sabbia o in terra.\nPer tale motivo in fonderia viene chiamata anche ghisa in conchiglia.\nLa velocit\u00e0 di formazione della cementite pu\u00f2 essere aumentata anche con l'aggiunta in lega di elementi, come il cromo, che promuovano le reazioni di carburazione, che nel caso di getti di notevole spessore sono in grado di evitare fenomeni di segregazione della grafite.\nUtilizzi.\nLa ghisa bianca viene utilizzata per oggetti che devono resistere all'usura, come ruote di carrelli o cilindri di laminazione.\nLa maggior parte della produzione di ghisa bianca \u00e8 destinata a nuove lavorazioni per ottenere la ghisa malleabile o ghisa sferoidale."}
{"id": "277336", "revid": "834", "url": "https://it.wikipedia.org/wiki?curid=277336", "title": "Hum", "text": ""}
{"id": "277346", "revid": "1993636", "url": "https://it.wikipedia.org/wiki?curid=277346", "title": "Compagnia del Levante", "text": "La Compagnia del Levante \u00e8 una societ\u00e0 commerciale riconosciuta e fondata nel 1581 dalla corona d'Inghilterra sotto il regno di Elisabetta I ed allora dotata di diritti esclusivi per il commercio con gran parte del mondo.\nQuesta antenata delle odierne multinazionali svolse un compito molto importante nel processo di colonizzazione attuato nei secoli successivi dagli inglesi, oltre a consentire il mantenimento di buoni rapporti con altre popolazioni. Questo avvenne ad esempio nel caso del rapporto con l'Impero Ottomano.\nLa Compagnia del Levante support\u00f2 anche la corona francese nell'assumere un ruolo egemonico nel Medio oriente nel XIX secolo."}
{"id": "277347", "revid": "767487", "url": "https://it.wikipedia.org/wiki?curid=277347", "title": "La cosa da un altro mondo", "text": "La cosa da un altro mondo (\"The Thing from Another World\") \u00e8 un film horror fantascientifico del 1951 diretto da Christian Nyby e, non accreditato, Howard Hawks.\nPrende liberamente spunto dall'omonimo racconto di John W. Campbell ed \u00e8 considerato uno dei classici del cinema di fantascienza degli anni 50. Nel 2001 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nIl capitano dell'aviazione americana Pat Hendry, in servizio ad Anchorage in Alaska, in seguito a un evento misterioso riceve l\u2019incarico di recarsi con i suoi uomini in un\u2019installazione scientifica artica, dove lavora anche una giovane segretaria a cui \u00e8 interessato. Al gruppo si aggrega il giornalista Ned Scott, a caccia di notizie.\nUna volta arrivati sono messi al corrente dall'eminente scienziato prof. Carrington, direttore della base, dell'esistenza di una gigantesca massa, forse un UFO, precipitata e rimasta inglobata nei ghiacci della banchisa polare. Giunti sul luogo, tentano di liberare l'oggetto volante sconosciuto, di forma circolare, utilizzando cariche di esplosivo che ne provocano per\u00f2 la distruzione. Osservando attraverso il ghiaccio i resti di quella che si scopre essere in effetti un'astronave proveniente da un altro mondo, scoprono l'esistenza di un corpo gigantesco, con ogni probabilit\u00e0 uno dei piloti proiettato fuori dal velivolo spaziale. Il blocco di ghiaccio che contiene l'alieno viene sezionato e trasportato all'interno della base.\nA causa di una distrazione, il blocco viene lasciato accidentalmente a contatto con una coperta termica che ne causa la rapida liquefazione: la misteriosa creatura si rianima e fugge all'esterno, dove viene aggredita dai cani da slitta. In una perlustrazione intorno alla base ne viene recuperato un avambraccio amputato nella lotta con i cani e con tracce del loro sangue. Il pezzo anatomico mostra una struttura di tipo vegetale e durante l'esame si anima spontaneamente grazie all'assorbimento del sangue con cui \u00e8 venuto in contatto. Ci si trova di fronte quindi a un organismo dalle sembianze umanoidi, con la macabra caratteristica di nutrirsi di sangue, dotato di una grande forza fisica e delle grandi capacit\u00e0 autorigeneranti e riproduttive tipiche dei vegetali, che potrebbero determinarne una rapida diffusione e rappresentare un pericolo per l'intera specie umana.\nCon l'esclusione del prof. Carrington, che cerca inutilmente una qualche forma di dialogo con l'entit\u00e0 aliena, comincia allora una lotta senza quartiere contro la creatura, ma ben presto gli uomini si rendono conto di dover combattere contro un essere, oltre che forte, intelligente, feroce e spietato. Dopo alcuni tentativi infruttuosi, riescono a distruggerlo tendendogli una trappola con il provvidenziale aiuto di un gruppo elettrogeno, sottoponendolo a una scarica elettrica ad alta tensione che ne provoca il totale annientamento. Il giornalista Scott, a cui era stato impedito fino a quel momento di comunicare, pu\u00f2 annunciare all'intera umanit\u00e0 lo scampato pericolo.\nProduzione.\nIl film fu prodotto dalla RKO Radio Pictures (come An R K O Radio Picture). Ufficialmente il regista del film era Christian Nyby. L'attore Kenneth Tobey ha tuttavia dichiarato: \"Non credo sapesse come si dirigesse un film. All'epoca fece tutto Howard Hawks.\"\nIl film \u00e8 stato prodotto con un budget limitato e girato quasi interamente in studio. Le scene artiche sono state girate nel Montana.\nNonostante il budget limitato, la produzione volle un film realistico e invest\u00ec una buona quantit\u00e0 di denaro nella drammatica scena in cui la Cosa interrompe il riscaldamento della base. Per realizzare questa scena fu ricostruita una sezione della base negli stessi giganteschi frigoriferi per la conservazione delle derrate alimentari che erano gi\u00e0 stati utilizzati da Capra nel film capolavoro \"Orizzonte perduto\".\nUn grande problema era rappresentato dalla \"Cosa\", infatti nel romanzo breve da cui fu tratta la sceneggiatura l'alieno aveva sembianze continuamente mutevoli e questo contrastava con le intenzioni della produzione e del regista essenzialmente per due motivi: il costo troppo elevato di una simile realizzazione per un verso e per l'altro avrebbe creato dei rallentamenti troppo decisi nella trama con una ostilit\u00e0 tra i componenti della base che non avrebbero saputo chi si nascondeva sotto l'apparenza dei colleghi. Il film doveva invece rappresentare una storia virile di coesione tra uomini interpretata con coraggio ed ironia dal personale della base. Giocoforza si ripieg\u00f2 su un umanoide che doveva avere solo alcuni tratti alieni. Si prepararono alcuni bozzetti in creta della testa. La scelta definitiva cadde su una testa priva di capelli e con una visiera ossea sovradimensionata sufficiente a rendere almeno strano il personaggio; come tocco finale vennero realizzate due grandi mani con protuberanze simili a grosse spine. L'alieno indossava una tuta monopezzo e stivaletti. L'aspetto risult\u00f2 sufficientemente minaccioso.\nLa pellicola durava quasi 3 ore, ma la RKO invit\u00f2 Hawks a ridurre la durata del film a meno di due ore, tagliando molto materiale e togliendo quasi tutti i primi piani della \"Cosa\".\nRiedizione in DVD.\nIn Italia \u00e8 stata pubblicata una versione in DVD della Elleu Multimedia con doppia versione, in bianco e nero e colorizzata.\nOmaggi.\nNel film \"Halloween\" di John Carpenter del 1978 la protagonista Jamie Lee Curtis guarda in TV questa pellicola.\nAltri adattamenti del racconto.\nNel 1982 il regista John Carpenter ha diretto il film \"La cosa\" (\"The Thing\"), interpretato da Kurt Russell, pi\u00f9 fedele al racconto, che \u00e8 stato ripreso anche da \"La cosa\" (\"The Thing\") del 2011 come prequel del precedente."}
{"id": "277348", "revid": "709565", "url": "https://it.wikipedia.org/wiki?curid=277348", "title": "ICAM", "text": ""}
{"id": "277352", "revid": "767487", "url": "https://it.wikipedia.org/wiki?curid=277352", "title": "Le chiavi del paradiso", "text": "Le chiavi del paradiso (\"The Keys of the Kingdom\") \u00e8 un film del 1944 diretto da John M. Stahl, tratto dal romanzo \"Le chiavi del regno\" (\"The Keys of the Kingdom\") di Archibald J. Cronin.\n\u00c8 un melodramma di argomento religioso incentrato sulla vita di un missionario, che promosse Gregory Peck al ruolo di star. Infatti, con questo film ebbe inizio la sua sfolgorante carriera cinematografica. Il film ebbe tre candidature all'Oscar (miglior attore, fotografia e musica).\nTrama.\nDopo un'adolescenza connotata dalla tragica morte dei genitori, annegati in un fiume in piena nel tentativo di attraversarlo, Francesco Chisholm, detto Franco, viene accolto nella casa dello zio materno la cui moglie si affeziona al ragazzo come ad un figlio. L'agiatezza degli zii permette a Francesco di studiare in un collegio religioso, spinto anche dalle speranze della zia di vederlo diventare prete. La scelta di prendere definitivamente i voti \u00e8 causata dalla prematura scomparsa della cugina con cui aveva stretto una platonica relazione, e che sperava di sposare alla fine dei suoi studi.\nRibelle per natura e insofferente di qualsiasi formalismo, spesso viene a trovarsi in contrasto con i suoi superiori, arrivando a considerare la sua opera un fallimento. Grazie all'amicizia con il rettore del seminario, divenuto vescovo della sua diocesi, e la forte comprensione che questi ha nei suoi confronti, porteranno Francesco a scegliere di accettare un impegnativo incarico in una sperduta missione cinese che il vescovo stesso gli offre.\nSullo sfondo dei primi anni passati in missione senza alcun risultato, grazie ad alcuni fortunati incontri, la sua vita apostolica ha una svolta inaspettata. Inizialmente, solo e con una missione diroccata, viene soccorso e aiutato da un cinese cristiano profondamente devoto di nome Giuseppe. In seguito padre Chisholm salva la vita al figlio di un potente Mandarino della zona, il quale per sdebitarsi con lui da prima chiede di diventare cristiano, ma visto il rifiuto di padre Chisholm che comprende che la sua non \u00e8 vera vocazione, ma gratitudine, gli dona il terreno di una collina e i mezzi per erigere una vera missione. Superando difficolt\u00e0 d'ogni genere, padre Chisholm ha modo di mettere in luce tutto lo spessore del suo zelo apostolico, senza mai tirarsi indietro di fronte alle sconfitte.\nRicostruisce la sua missione, fonda una scuola e crea un ambulatorio medico fisso, riuscendo a far prosperare la missione come non mai. Un bombardamento avvenuto durante la guerra civile distrugge il villaggio e la sua chiesa. Per occuparsi della popolazione Padre Chisolm lavora assiduamente in un ospedale da campo da lui allestito con l'aiuto del suo amico ateo, il medico Willie Tulloch, che perder\u00e0 la vita cercando di aiutare un ferito.\nGrazie al suo eroismo e al suo sacrificio che permette di dare fine all'aggressione al villaggio, Padre Chisolm viene ferito ad una gamba.\nDurante anni di prospera attivit\u00e0 pastorale stringe una sincera amicizia con la superiora delle suore mandate per occuparsi della scuola da lui fondata. Inizialmente altezzosa e prevenuta nei confronti di questo prete contadino, impara infine a stimarlo per le grandi qualit\u00e0 di modestia, umilt\u00e0 e perseveranza, giudicandolo molto pi\u00f9 vicino a Dio di quanto sia mai stata lei. Abbandona lei stessa la sua superbia e lo affianca nel lavoro per lunghi anni.\nUna volta anziano Padre Chisholm \u00e8 costretto a ritornare in patria, suo malgrado, abbandonando gli amici e i compagni fedeli della propria vita: deve dire addio al suo fedele Giuseppe, alla superiora, al Mandarino e ad Anna, la prima bambina da lui accolta ormai diventata adulta.\nRitorna in patria dove il vescovo, il suo vecchio compagno e concittadino Mealey, gli affida la cura della parrocchia nat\u00eca, nonostante non approvi il suo comportamento come prete."}
{"id": "277353", "revid": "438678", "url": "https://it.wikipedia.org/wiki?curid=277353", "title": "I racconti del cuscino", "text": "I racconti del cuscino (\"The Pillow Book\") \u00e8 un film del 1996 diretto da Peter Greenaway.\n\u00c8 stato presentato nella sezione Un Certain Regard al 49\u00ba Festival di Cannes.\nTrama.\nTra i ricordi di infanzia di Nagiko, una giovane modella giapponese che vive a Hong Kong, ci sono gli auguri di compleanno che il padre calligrafo le dipingeva delicatamente sul volto. Un rituale che viene ripetuto ogni anno, interrotto per\u00f2 da un matrimonio combinato. La ricerca del piacere spinge Nagiko a persuadere i suoi numerosi amanti a scrivere sul suo corpo. Gli amanti vengono cos\u00ec giudicati pi\u00f9 che per le abilit\u00e0 amorose per la loro bravura calligrafica. Quando Nagiko incontrer\u00e0 l'inglese Jerome sar\u00e0 indotta a scrivere a sua volta e a usare gli altri come carta. Il desiderio di far pubblicare le sue opere porter\u00e0 alla morte dell'amante inglese e a un'ossessiva spirale di vendetta."}
{"id": "277354", "revid": "963244", "url": "https://it.wikipedia.org/wiki?curid=277354", "title": "Bambino Ges\u00f9", "text": "Quella del Bambino Ges\u00f9 (o Ges\u00f9 Bambino) \u00e8 una tradizionale raffigurazione di Ges\u00f9 che ricorre fin dal III e IV secolo in raffigurazioni religiose e in icone.\nNell'arte.\nIl Bambino Ges\u00f9 viene solitamente rappresentato tenuto in braccio o per mano da Maria, da san Giuseppe o da altri santi, ad esempio sant'Antonio di Padova, santa Rosa da Lima, san Gaetano di Thiene o san Felice da Cantalice. La sua et\u00e0 pu\u00f2 variare da neonato a fanciullo di dodici anni circa. Varianti di questa rappresentazione sono il Bambino Ges\u00f9 di Praga o quello di Ceb\u00fa, rappresentati in piedi, vestiti con abiti regali e con in mano un globo sormontato da una croce.\nSono frequenti anche le rappresentazioni della Sacra Famiglia, cio\u00e8 Ges\u00f9 Bambino con Maria e Giuseppe, e della Sacra Parentela, ovvero il Bambino Ges\u00f9 con sant'Anna, le tre Marie e altri santi.\nI Testi sacri e altri lavori apocrifi furono tramandati sia per via orale sia musicale, e pi\u00f9 tardi in opere artistiche che sono state molto utili per istruire i credenti. Il simbolismo del Bambino Ges\u00f9 nell'arte raggiunse il suo apice durante il Rinascimento dove la Sacra Famiglia fu un tema centrale delle opere di Leonardo da Vinci e di molti altri artisti.\nNella letteratura cristiana canonica.\nLe informazioni sull'infanzia di Ges\u00f9 all'interno dei Vangeli di Matteo e Luca (gli unici canonici che parlino della vita pre-pubblica di Ges\u00f9) si limitano a pochi episodi concisamente descritti:\nL'analisi delle vicende relative all'infanzia di Ges\u00f9 pone comunque particolari sfide agli storici: la narrazione dei Vangeli comprende infatti anche elementi simbolici o soprannaturali e presenta alcune apparenti incongruenze, queste ultime peraltro in parte spiegabili con la limitatezza delle risorse di cui disponevano gli autori antichi. Nella redazione e nell'interpretazione dei testi (e in particolare di quello di Matteo) hanno inoltre un ruolo rilevante le profezie messianiche contenute nell'Antico Testamento. Molti studiosi moderni interpretano le narrazioni evangeliche della nativit\u00e0 su un piano prevalentemente simbolico o teologico, piuttosto che strettamente storico.\nNella letteratura cristiana apocrifa.\nDal IV secolo fino al Rinascimento molte storie furono tramandate a proposito dell'infanzia \"segreta\" di Ges\u00f9 dove, anche se ancora bambino, gi\u00e0 possedeva e usava i suoi poteri messianici per proteggere i genitori durante il loro viaggio da e verso l'Egitto, fino al momento in cui a dodici anni lasci\u00f2 i suoi parenti impauriti per tre giorni mentre lui discuteva con i saggi del tempio.\nLa maggior parte di queste tradizioni derivava dai testi apocrifi \"proibiti\" o \"non approvati\" basati sulle traduzioni latine o greche dei rotoli del Mar Morto e, poich\u00e9 solamente una minoranza dei cristiani del tempo poteva dirsi letterata, queste storie acquisirono un suono oscuro e seducente simile alle favole dei Fratelli Grimm.\nUn tema comune alle storie medioevali ritrae Ges\u00f9 come un bambino intrepido e spensierato che innocentemente ne combina qualcuna e inesorabilmente porta alla morte i suoi compagni di gioco. Una storia molto comune \u00e8 la \"storia della nuvola\": Ges\u00f9, volendo giocare tra le nuvole, si arrampica in cielo su un raggio di sole, ma tutti i suoi compagni di gioco che lo hanno seguito presto perdono la fede e muoiono cadendo.\nUn'altra storia narra di un bambino (a volte riferito come \"Giuda bambino\" - come se Ges\u00f9 e i suoi discepoli abbiano avuto liti durante le loro esistenze), che sbarr\u00f2 il canale che forniva acqua alle piscine dove Ges\u00f9 Bambino usava fare il bagno fino a quando un'onda di marea spazz\u00f2 via il ragazzo e contemporaneamente liber\u00f2 il canale.\nNaturalmente questi eventi provocarono panico negli altri genitori che impedirono ai loro bambini di giocare con lui, cos\u00ec quando Ges\u00f9 arrivava nella piazza della citt\u00e0 per giocare, i genitori velocemente nascondevano i loro figli in un grande forno per ripararli. Ges\u00f9, accortosi di ci\u00f2, chiedeva dove fossero i suoi amici e gli veniva risposto che i bambini erano andati via. Quando chiedeva cos'era il rumore che proveniva dal grande forno, gli veniva detto che erano i maiali che stavano cuocendo. Quando Ges\u00f9 andava via e i genitori aprivano le porte del forno, essi trovavano (a seconda delle versioni) o dei porcellini strillanti o delle bistecche arrosto.\nLe storie create attorno alle attivit\u00e0 di Ges\u00f9 Bambino non erano tutte raccapriccianti, ma evidenziavano come, anche da bambino, Ges\u00f9 avesse adempiuto alla Volont\u00e0 Divina di \"suo Padre\". Altre storie narrano come perfino da neonato il suo sorriso poteva far smettere la pioggia e le tempeste e far splendere il sole, oppure poteva guarire i malati. Altre ancora raccontano di come un bambino che stava morendo fu messo in una vasca contenente l'acqua in cui aveva fatto il bagnetto Ges\u00f9, e fu riportato alla vita e addirittura che qualunque bambino in sua presenza non avrebbe strillato o piagnucolato.\nCongregazioni religiose.\nNumerosi gli istituti religiosi intitolati a Ges\u00f9 Bambino. Tra questi: "}
{"id": "277357", "revid": "2153076", "url": "https://it.wikipedia.org/wiki?curid=277357", "title": "In Through the Out Door", "text": "In Through the Out Door \u00e8 l'ottavo album della rock band inglese Led Zeppelin, registrato fra novembre e dicembre 1978 ai Polar Studios degli ABBA a Stoccolma, in Svezia, e pubblicato nel 1979 per la Swan Song, l'etichetta fondata dagli stessi Led Zeppelin.L'album vide il ritorno in studio della band a tre anni esatti dalle registrazioni del precedente \"Presence\": il vuoto discografico era stato colmato solo con l'uscita del doppio \"live\" \"The Song Remains The Same\". \u00c8 anche l'ultimo album pubblicato dai Led Zeppelin prima dello scioglimento da loro stessi annunciato l'anno seguente, due mesi dopo la morte del batterista John Bonham, avvenuta il 25 settembre 1980.\nGenesi dell'opera.\nStando alle dichiarazioni degli stessi Led Zeppelin, il titolo dell'album riflette il periodo difficile che la band stava attraversando sin dal luglio del 1977, quando la seconda parte di un \"tour\" negli Stati Uniti era stata cancellata subito dopo che il figlio di 5 anni di Robert Plant, Karac, era morto improvvisamente per un virus intestinale. Oltre alle speculazioni della stampa sul loro stesso futuro a seguito dell'evento, i Led Zeppelin si trovarono a fronteggiare anche un esilio fiscale che di fatto li tenne lontani dal suolo inglese per quasi due anni, da cui fra l'altro la decisione di preparare il nuovo album in Svezia. Ritornare sulla breccia in queste condizioni era, per citare la band, come \"cercare di entrare dalla porta d'uscita\" (\"trying to get in through the 'out' door\"). A tutto ci\u00f2 si aggiungevano la dipendenza dall'eroina che il chitarrista Jimmy Page stava combattendo ed il crescente alcolismo di John Bonham. Non a caso, gli unici due brani dell'intera carriera dei Led Zeppelin dei quali Page non risulta autore o coautore (\"South Bound Saurez\" e \"All My Love\") compaiono entrambi in quest'album, che \u00e8 anche l'unico in cui Bonham non riceve alcun credito compositivo. La frequente assenza dei due implic\u00f2 che la preparazione del nuovo materiale ricadesse principalmente su Plant e John Paul Jones. Quest'ultimo aveva da poco acquistato il sintetizzatore polifonico Yamaha GX-1, il cui utilizzo costitu\u00ec la base per diverse composizioni e le cui timbriche, alternate al pianoforte, accompagnano praticamente tutto l'album.Durante le \"session\" di \"In Through The Out Door\" il gruppo registr\u00f2, oltre alle sette tracce in esso contenute, altri tre brani: \"Wearing and Tearing\", \"Ozone Baby\" e \"Darlene\". Tutti e tre, esclusi per motivi di spazio da quest'album, videro poi la luce sul successivo \"Coda\".\nDescrizione.\n\"In The Evening\" \u00e8 un brano dall'incedere piuttosto muscolare alla cui base, in puro stile Zeppelin, si aggiungono gli archi del GX-1 di Jones che le conferiscono una tinta \"synth-rock\" piuttosto inedita per la band.\nIn \"South Bound Saurez\" un piano \"honky-tonk\" suonato da Jones si accompagna alla ritmica \"funky\" di Page per un episodio solare e scanzonato, con tanto di \"sha la la la\" finali di Plant.\n\"Fool In The Rain\", basata su un \"riff\" continuo di basso, piano e chitarra appoggiato su uno \"shuffle\" di Bonham, prosegue nel tono giocoso del brano precedente per poi mutare di colpo in un veloce Samba, stile mai visitato prima dal quartetto inglese; la ripresa del tema principale vede Page eseguire un lungo \"solo\" con la chitarra filtrata da un \"octaver\"; Il brano fu pubblicato anche come singolo, assieme alla traccia seguente.\n\"Hot Dog\" chiude la prima facciata ed \u00e8 un divertimento in stile \"country-western\" dominato nuovamente dal piano \"honky-tonk\" e cantato da Plant in uno stile che ricorda vagamente Elvis Presley, con tanto di effetto eco a ribattuta stretta; Page lo introduce e lo punteggia qua e l\u00e0 con frasi di chitarra tra il \"rockabilly\" e lo \"skiffle\".\n\"Carouselambra\", della durata di oltre dieci minuti, esplora territori tra il \"progressive\" e il \"synth-rock\" grazie all'apporto elettronico di Jones, con temi molto diversi tra loro uniti insieme in un solo lungo brano.\n\"All My Love\", firmata da Jones e Plant, \u00e8 una struggente dedica del cantante al figlio scomparso poco tempo prima. Altre sonorit\u00e0 inedite: un solo di sintetizzatore di Jones seguito da un altro di Page alla chitarra classica, unica apparizione di tale strumento in tutta la carriera del gruppo.\n\"I'm Gonna Crawl\" \u00e8 una ballata in chiave \"blues\", in questo simile a \"Tea For One\" dal precedente album \"Presence\", ma qui sono ancora gli archi sintetici di Jones che ammantano l'intero brano di un sapore pi\u00f9 \"morbido\" rispetto ad episodi simili del passato.\nCopertina.\nLa copertina di \"In Through The Out Door\" fu curata da Storm Thorgerson dello studio grafico Hipgnosis, noto per le copertine di quasi tutti gli album dei Pink Floyd. Per i Led Zeppelin, Thorgerson aveva gi\u00e0 realizzato le copertine di \"Houses of the Holy\", \"Presence\" e \"The Song Remains The Same\".Le prime copie messe in circolazione erano confezionate in una busta di carta giallognola, simile a un pacco postale, recante soltanto il titolo e il nome del gruppo stampati a mo' di timbro; all'interno, la copertina vera e propria riportava una foto virata seppia su cui compare la scia di un pennello, o di una spugna, il cui passaggio ha scoperto l'immagine a colori sotto la patina in bianco e nero. Thorgerson, nella sua biografia, ha dichiarato che tale particolare doveva dare l'idea, suggerita dalla band, di una nuova \"mano di colore\" passata su qualcosa di pi\u00f9 antico: un'allusione allo spirito di rinnovamento musicale che anima tutto l'album.\nLa foto ritrae sette persone all'interno di un bar; la copertina fu pubblicata in sei versioni differenti, ciascuna delle quali inquadra la scena dal punto di vista di uno dei soggetti in essa presenti. La busta esterna aveva lo scopo di rendere impossibile distinguere quale delle sei diverse copertine si stesse per acquistare. Il punto di vista del settimo personaggio, situato al centro della scena (un uomo in completo bianco, seduto al bancone del bar, che sta bruciando una lettera d'addio) compare invece in due immagini riportate sulla busta interna dell'album; queste ultime due illustrazioni, sempre nella prima edizione, apparivano in bianco e nero ma si coloravano permanentemente se bagnate con acqua. Le note di copertina non fanno alcun cenno a questa caratteristica che, nelle intenzioni di Thorgerson, avrebbe dovuto essere scoperta per caso, magari accidentalmente, anche molto tempo dopo l'acquisto dell'album.\nAccoglienza.\n\"In Through The Out Door\" balz\u00f2 al primo posto della classifica di Billboard 200 a due settimane dall'uscita e vi rimase per sette settimane, trascinando nuovamente l'intera discografia dei Led Zeppelin nella Billboard 200 per dieci giorni consecutivi: record senza precedenti nella storia della nota rivista americana. L'album arriv\u00f2 in prima posizione nel Regno Unito (per due settimane), in Canada e Nuova Zelanda, in seconda in Giappone, quinta in Spagna e settima in Francia.\nTracce.\nLato A\nLato B"}
{"id": "277359", "revid": "767487", "url": "https://it.wikipedia.org/wiki?curid=277359", "title": "Lo strano amore di Marta Ivers", "text": "Lo strano amore di Marta Ivers (\"The Strange Love of Martha Ivers\") \u00e8 un film noir del 1946 diretto da Lewis Milestone.\nFu presentato in concorso al 2\u00ba Festival di Cannes.\nLa pellicola segn\u00f2 l'esordio di Kirk Douglas.\nTrama.\n1928. Marta, una ragazza adolescente, vive a Iverstown, con la zia bisbetica e severa e pi\u00f9 volte tenta di scappare di casa. \nPer l'ennesima volta fugge aiutata dal suo amico coetaneo Sam, rifugiandosi con questo in un vagone ferroviario di un treno in procinto di partire, ma i due vengono ritrovati dalla polizia con la complicit\u00e0 del padre di Walter (un altro ragazzo amico di Marta).\nLa sera stessa la ragazza, riportata a casa dagli agenti, viene schiaffeggiata dalla zia che le ordina di ritirarsi nella sua stanza. Durante un temporale, mentre la zia si intrattiene nel salotto con il padre di Walter, Marta e Walter vengono raggiunti da Sam che entra dalla finestra della stanza con l\u2019intenzione di portar via la ragazza. Si danno quindi appuntamento al treno, ma accade che la zia si accanisca contro il gattino di Marta, scappato alla ragazza per le scale della casa. Marta, furiosa, toglie alla zia lo scudiscio con cui questa stava infierendo sul povero animale e colpisce la zia che, perdendo l'equilibrio, cade dalla scale e muore sbattendo la testa.\nDa quel momento Marta, Walter e il padre (fiutato il vantaggio derivante per il figlio), stabiliscono, per il bene di tutti, che la zia sia stata colpita da uno sconosciuto introdottosi in casa all\u2019improvviso per rapina. Nel contempo Marta eredita tutti i facoltosi beni della zia, il padre di Walter diviene il suo tutore e vari anni dopo la ragazza, ormai donna, sposa Walter, divenuto nel frattempo, grazie al denaro di Marta, procuratore della citt\u00e0.\nDopo quasi 20 anni Sam si ritrova per puro caso a passare da quelle parti e, costretto a fermarsi per la riparazione della sua auto, alloggia momentaneamente in un alberghetto di Iverstown, facendo la conoscenza di Antonia, una ragazza molto bella che stava per andar via dalla citt\u00e0 in attesa di una prossima corriera, poich\u00e9 quella che doveva prendere era gi\u00e0 partita. I due s\u2019innamorano, ma Sam apprende dalla ragazza che lei \u00e8 appena uscita di prigione, accusata ingiustamente di un furto. La donna non ha osservato per\u00f2 l'obbligo della fissa dimora, essendo in libert\u00e0 vigilata perch\u00e9 incensurata, e viene arrestata di nuovo.\nSam, saputo che il suo vecchio amico Walter \u00e8 il procuratore legale del posto, si reca da lui per chiedergli di far liberare Antonia scagionandola dall'accusa, con l'intenzione poi di andare via con la ragazza, non appena la sua auto verr\u00e0 riparata, ma nello studio di Walter sopraggiunge Marta. La donna riscopre vecchi ricordi della sua adolescenza e cerca di riconquistare Sam sparlando di suo marito, che si ubriaca spesso e del suo matrimonio infelice.\nIntanto Walter, in qualit\u00e0 di procuratore, capisce che la moglie \u00e8 ancora innamorata di Sam e inoltre teme che l'uomo sia venuto in citt\u00e0 per ricattarli per non rivelare il vero assassino della zia. Walter organizza quindi una spedizione punitiva nei confronti di Sam per farlo allontanare dalla citt\u00e0, ma lui ritorna pesantemente malmenato sul posto e restituisce i pugni a Walter.\nMarta chiede a Sam di incontrarla e apprende che l'uomo non sapeva nulla dell'assassinio, perch\u00e9 era gi\u00e0 andato via dalla casa non appena la zia era sopraggiunta per le scale e non aveva quindi alcuna intenzione di ricattarli. La donna, perdutamente invaghita del suo giovanile amante, supplica Sam di rimanere in citt\u00e0. Arrivati in auto sotto l'albergo dove l'uomo alloggia, i due si baciano, osservati da Antonia che era alla finestra della stanza. La ragazza, disillusa e disperata si prepara ad andar via con la prima corriera.\nMarta comprende per\u00f2 che Sam non l'ama pi\u00f9 ed \u00e8 invece innamorato di Antonia e da quel momento Marta e Walter faranno di tutto temendo che emerga la verit\u00e0 sulla morte della zia e dopo aver inutilmente tentato di corrompere col denaro Sam, trovano nel suicidio l\u2019unica via di salvezza alle loro colpe, avendo fatto anche impiccare un innocente accusato ingiustamente dell'assassinio della zia. Sam, nel finale, ritrova la sua Antonia, che nel frattempo lo stava aspettando, avendo perso per l'ennesima volta la sua corriera."}
{"id": "277364", "revid": "12760", "url": "https://it.wikipedia.org/wiki?curid=277364", "title": "Pietra di Lecce", "text": ""}
{"id": "277365", "revid": "110157", "url": "https://it.wikipedia.org/wiki?curid=277365", "title": "Avacelli", "text": "Avacelli \u00e8 una frazione del comune di Arcevia, nella provincia di Ancona, nella regione Marche. \nOrigini.\nIl Castello di Avacelli (del latino \"Castrum Avacellorum\"), attestato dal 1248, venne fondato da Rocca Contrada (antico nome di Arcevia) su di una collina al confine con il territorio di Serra San Quirico.\nIl castello.\nDell'antica struttura difensiva, risalente alla fine del \u2018300, rimane la bella porta d'ingresso con il rivellino e parte della cinta muraria in pietra, completamente priva di scarpa. \nInteressante la chiesa castellana di San Lorenzo (2\u00aa met\u00e0 del XV secolo), che conserva al suo interno uno spettacolare dossale in ceramica dipinta rappresentante la Madonna della Misericordia (XVI secolo), attribuibile ad un artista marchigiano influenzato sia dall'Agabiti sia dalla bottega robbiana di Fra Mattia.\nChiesa di Sant'Ansovino.\nAi piedi della collina, in una valle appartata nella boscaglia, sorge l'importante chiesa dedicata a Sant'Ansovino (XI secolo), unica testimonianza locale di architettura romanica, con facciata a capanna, abside semicircolare ed archetti ciechi sulla parete laterale destra. \nOltre alla croce in cotto incastonata nella facciata, pregevoli sono gli antichi capitelli reimpiegati, di probabile origine altomedievale, gli affreschi e le sinopie contenute all'interno."}
{"id": "277368", "revid": "6923", "url": "https://it.wikipedia.org/wiki?curid=277368", "title": "Tommaso Pincio", "text": "Il suo pseudonimo non sarebbe altro che l'italianizzazione del nome dello scrittore postmoderno Thomas Pynchon.\nNel novembre del 2015 ha vinto il primo premio degli editori indipendenti SINBAD, della citt\u00e0 di Bari, con il romanzo \"Panorama\", pubblicato da NN Editore.\nBiografia.\nDopo aver frequentato l'Accademia delle Belle Arti, ha esordito come fumettista, ha diretto per dieci anni una galleria d'arte internazionale e vissuto tra la fine degli '80 e l'inizio dei '90 a New York come assistente di un famoso pittore; \u00e8 in questo periodo che ha cominciato ad approcciarsi alla scrittura.\nHa esordito come romanziere nel 1997 con \"M.\". Successivamente ha pubblicato \"Lo spazio sfinito\" (2000) e \"Un amore dell'altro mondo\" (2002), un libro che ha diviso la critica letteraria e con il quale l'autore ha acquistato una certa notoriet\u00e0. Vi si narra la vita di Kurt Cobain, leader del gruppo rock Nirvana, attraverso lo sguardo di un suo amico immaginario. \"La ragazza che non era lei\", pubblicato nel 2005, traccia un bilancio su ci\u00f2 che \u00e8 andato perduto e ci\u00f2 che \u00e8 rimasto dei sogni di amore e libert\u00e0 degli anni Sessanta. \u00c8 invece del 2006 \"Gli alieni\", un'indagine su come l'ipotesi dell'esistenza di civilt\u00e0 extraterrestri sia diventata uno dei grandi miti dell'era moderna. Di pi\u00f9 recente pubblicazione sono le opere \"Cinacitt\u00e0\". \"Memorie del mio delitto efferato\" (2008), romanzo ambientato in una Roma colonizzata dai cinesi e abbandonata dai romani a causa dell'eccessivo innalzamento della temperatura globale; \"Hotel a zero stelle\" (2011) saggio autobiografico di dialogo con alcuni grandi della letteratura; \"Pulp Roma\" (2012) incentrato sempre sulla citt\u00e0 di Roma, il romanzo \"Panorama\" (2015) e la raccolta di saggi \"Scrissi d'arte\" (2015), accompagnati da una postfazione di Andrea Cortellessa.\nFinalista per tre volte al Premio Bergamo (2006, 2016 e 2020), \u00e8 l'unico autore con 7 titoli nel Canone esteso (oltre ai 2 nel Canone ristretto) del ventennio 2000-2019 stilato dai 600 addetti ai lavori convocati dalla rivista \"L'Indiscreto\", l'unico autore con due titoli nel Canone del nuovo millennio stilato dalla rivista \"Crapula\" e uno dei tre autori ad avere due titoli in quello stilato dai critici della rivista \"La Balena Bianca\".\nTommaso Pincio collabora regolarmente alla rivista \"Rolling Stone\" e alle pagine culturali de la Repubblica e il manifesto, occupandosi perlopi\u00f9 di letteratura statunitense."}
{"id": "277369", "revid": "767487", "url": "https://it.wikipedia.org/wiki?curid=277369", "title": "Ti ho visto uccidere", "text": "Ti ho visto uccidere (\" Witness to Murder\") \u00e8 un film del 1954 diretto da Roy Rowland.\nTrama.\nCheryl assiste per caso, una notte, dalla finestra della sua casa, a una tragica scena: nell'appartamento di fronte al suo un uomo strangola una donna. Cheryl chiama la polizia e subito accorrono il tenente Mathews e un sergente. I due entrano nell'appartamento, ma, con loro grande sorpresa, non trovano alcuna traccia di omicidio."}
{"id": "277372", "revid": "125261501", "url": "https://it.wikipedia.org/wiki?curid=277372", "title": "Pesca con la mosca", "text": "La pesca con la mosca (o pesca a mosca) \u00e8 un tipo di pesca sportiva definita cos\u00ec perch\u00e9 vengono utilizzate particolari esche artificiali costruite a imitazione, in tutte le loro fasi di sviluppo e vita, di insetti che nascono, si sviluppano, si riproducono e muoiono nell'ambiente acquatico, ma anche insetti detti \"terrestrial\", come formiche, cavallette, vespe ecc. In ogni caso l'esca viene chiamata \"mosca\" pur imitando anche altre creature di cui il pesce si nutre, come altri pesci, gamberetti, ecc.\nAttrezzatura.\nViene effettuata con una attrezzatura composta da canna di diverse lunghezze e materiali (legno, bamb\u00f9, fibra di vetro o grafite), mulinello per pesca mosca (detto \"contenitore di coda\"), una lenza di diametro decrescente (detta \"coda di topo\") e vari accessori a supporto del pescatore. Tale attrezzatura \u00e8 necessaria per poter lanciare l'esca artificiale (detta \"mosca\") a volte avente pesi molto leggeri, a diversi metri di distanza, tramite delle tecniche di lancio a volte molto complicate, volte alla migliore posa possibile dell'artificiale in acque spesso mosse.\nAlla coda di topo viene legato un finale conico di nylon di lunghezza variabile in rapporto al tipo di esca e alla lunghezza della canna, oltre che all'ambiente di pesca (2\u20135\u00a0m).\nTecnica di pesca.\nLa tecnica del lancio, come della costruzione degli artificiali, pu\u00f2 essere appresa studiando manuali o frequentando un corso. Le tecniche di pesca in torrente sono essenzialmente quattro: mosca secca, mosca sommersa, ninfa e streamer.\nLa mosca secca si utilizza quando i pesci si stanno alimentando in superficie mangiando gli insetti che si sono posati sull'acqua. Quindi si usano in questo caso esche di medio-piccola grandezza estremamente galleggianti. L'esca riproduce un insetto nello stadio vitale detto \"imago\", corrispondente allo stato adulto dell'insetto.\nLa mosca sommersa si utilizza quando i pesci si alimentano subito sotto la superficie. In questo caso l'esca imita lo stadio vitale dell'insetto detto \"sub-imago\".\nLa ninfa si utilizza quando i pesci stazionano sul fondo e si nutrono di insetti subacquei e larve, detti \"ninfe\". Si usano quindi esche piombate. La piombatura in questo tipo di pesca non viene mai applicata alla lenza ma direttamente nella costruzione della mosca, aggiungendo alcune spire di filo di metallo (piombo, rame o tungsteno) sull'amo o servendosi di piccole sfere metalliche forate e inserite nell'amo dette testine.\nLo streamer \u00e8 una tecnica che si avvicina molto a quella dello spinning in quanto vengono utilizzate esche di dimensioni medio-grandi da recupero. Si tenta in questo caso di imitare piccoli pesci, gamberi, rane e piccoli roditori. Le esche vengono lanciate e recuperate con piccoli strappi dati dalla punta della canna o dal recupero repentino della coda di topo.\nLa pesca a mosca \u00e8 considerata da molti una forma d'arte che va oltre la semplice cattura di un pesce da esibire agli amici. Pi\u00f9 che la cattura di per s\u00e9, \u00e8 infatti considerato di maggior importanza la modalit\u00e0 con cui la preda viene catturata, portando ad esempio il gioco del golf, nel quale lo scopo non \u00e8 semplicemente il mettere una pallina in un buco per terra, ma il come farlo (con mazze da golf di diverso tipo). \u00c8 consuetudine da parte dei pescatori a mosca pescare cercando di provocare il minor danno alla fauna ittica. A questo scopo si usano sovente ami senza ardiglione, secondo il cosiddetto spirito \"No-Kill\": rilasciare sempre il pesce che si cattura, qualunque sia la taglia, se il suo prelievo reca un danno significativo all'ecosistema del corso d'acqua.\nScuole di pesca a mosca in Italia.\nA Castel di Sangro (AQ) \u00e8 presente un Museo Internazionale della pesca a mosca intitolato a Stanislao Kuckiewicz, aperto dalla \"Scuola Italiana di Pesca a Mosca\" (\"S.I.M.\"). Oltre a questa in Italia esistono altre scuole di pari importanza come la \"FFM\" (\"Fly Fishing Masters\"), con sede a Pievepelago (MO) sull'Appennino Emiliano, e il \"C.I.P.M.\" (\"Club Italiano Pescatori a Mosca\") nonch\u00e9 la Scuola Nazionale di Lancio-UNPeM (Unione Nazionale Pescatori a Mosca)."}
{"id": "277373", "revid": "6923", "url": "https://it.wikipedia.org/wiki?curid=277373", "title": "Crash Reporter", "text": "Crash Reporter \u00e8 il crash reporter standard in macOS. Esso invia i log di crash di Unix agli ingegneri della Apple Inc..\nSi trova nel percorso codice_1.\nCome si visualizza.\nLa casella di testo in alto della finestra di Crash Reporter contiene il log del crash, mentre quella in basso contiene i commenti dell'utente. Gli utenti possono anche fare un copia e incolla del log e poi spedirlo per e-mail al produttore. Crash Reporter si pu\u00f2 visualizzare in tre modi: non visualizzare niente al crash, visualizzare la finestra di dialogo \"L'applicazione \u00e8 andata in crash\" o visualizzare la finestra di Crash Reporter."}
{"id": "277374", "revid": "1442080", "url": "https://it.wikipedia.org/wiki?curid=277374", "title": "Manipolo (paramento liturgico)", "text": "Il manipolo \u00e8 un paramento liturgico adoperato nei riti latini della Chiesa cattolica e occasionalmente nei riti anglo-cattolici e luterani. Nella Messa tridentina si usa durante la celebrazione eucaristica e le celebrazioni connesse (benedizione e processione delle palme e veglia pasquale): il vescovo, il presbitero, il diacono ed il suddiacono portano il manipolo sull'avambraccio sinistro in modo che le due bande di cui \u00e8 composto pendano da entrambe le parti. Nel rito lionese \u00e8 portato anche dai ministri inferiori.\nIl manipolo \u00e8 consegnato dal vescovo nelle ordinazioni dei suddiaconi. Viene consegnato, insieme alla stola, anche a quelle monache certosine che sono consacrate vergini e per\u00f2 \u00e8 da esse indossato sull'avambraccio destro, mentre la stola \u00e8 indossata con le due bande diritte, come usano i sacerdoti; si tratta, secondo alcuni, di un residuo dell'antico ordine delle diaconesse, connesso ad alcune funzioni liturgiche: canto del Vangelo e distribuzione della Comunione. \nDescrizione ed utilizzo.\nIl manipolo \u00e8 dello stesso tessuto e colore degli altri paramenti liturgici. Simile alla stola, \u00e8 di lunghezza minore (circa un metro). \u00c8 piegato a met\u00e0 e tenuto fermo da due nastri annodati o da un fermaglio. Il manipolo presenta tre croci, due alle estremit\u00e0 ed una al centro. \nIl manipolo non si usa mai col piviale. Nel \"vetus ordo\" del rito romano e del rito ambrosiano \u00e8 prescritto che il vescovo indossi il manipolo dopo la recita delle preghiere ai piedi dell'altare. Il sacerdote indossava il manipolo dopo il cingolo e prima della stola, il diacono e il suddiacono, rispettivamente, dopo la dalmatica o la tunicella. \nStoria.\nIl manipolo deriva da un fazzoletto (\"mappa\" o \"mappula\") che nella Roma antica le alte cariche dello Stato, come i consoli, tenevano in mano quale ornamento quando erano in abiti da cerimonia, come appare nei dittici consolari.\nSuccessivamente, il manipolo \u00e8 passato a far parte dei paramenti dei ministri sacri della Chiesa. Il \"Liber Pontificalis,\" nella vita dei papi Silvestro I (314-24) e Zosimo (417-18), cita l'uso di un manipolo diacononale detto \"pallium linostimum\", dato a titolo di onore al diacono, il quale lo portava nella mano sinistra. Il manipolo del Papa \u00e8 ricordato nell\"Ordo Romanus I\": gli veniva consegnato per dare il segno di cominciare il canto d'Introito. Il manipolo del suddiacono \u00e8 ricordato nell\"Ordo Romanus VI\"; talvolta, come attesta l\"Ordo Romanus V\", anche gli accoliti usavano il manipolo ma non in mano, bens\u00ec \"in sinistro latere ad cingulum.\" Il manipolo inizialmente era una prerogativa del clero romano, ma da papa san Gregorio Magno (\u2020 604), per le insistenze di Ravenna, fu concesso anche al primo diacono della cattedrale di quella citt\u00e0. Nel secolo IX il manipolo si trova in uso dappertutto nell'Occidente. Lo usavano anche i monaci cluniacensi nelle feste, ma in seguito l'uso venne riservato ai monaci che avessero ricevuto gli ordini maggiori (dal suddiaconato in su). \nIl manipolo veniva portato nella mano sinistra fino ad oltre il 1100, come attestato in Roma in un affresco del secolo XI della basilica di San Clemente al Laterano; verso il secolo XII si cominci\u00f2 a fissare il manipolo sull'avambraccio. Il manipolo mantenne la forma di fazzoletto oltre il secolo IX; in seguito, prese la forma di una striscia o fascia ripiegata su se stessa; verso la fine del secolo XIV divenne corrente la forma che ha mantenuto fino ad oggi. Inizialmente confezionato in lana, successivamente venne usata la seta; alle estremit\u00e0 veniva ornato con frange, talvolta campanelli, ricami o trame in oro. \nIl manipolo era consegnato durante il rito dell'ordinazione suddiaconale.\nPoich\u00e9 si suppone che la \"mappula\", in origine, fosse utilizzata per detergere il viso da lacrime e sudore, gli allegoristi videro nel manipolo il simbolo delle fatiche del sacerdozio e questa interpretazione fu recepita nelle preghiere per la vestizione dei paramenti prima della santa Messa, che, \"Ad Manipulum\", recitano:\nL'uso del manipolo veniva mantenuto in tutti gli altri gradi del sacramento dell'Ordine (diaconato, presbiterato, episcopato).\nIl suo uso \u00e8 stato reso facoltativo nel rito romano nel 1967, con la seconda Istruzione per la retta applicazione della Costituzione sulla Sacra Liturgia, \"Tres abhinc annos\". \nLe edizioni del Messale Romano a partire da quella del 1970 non ne fa menzione alcuna.\nFino a papa Giovanni XXIII il manipolo fece inoltre parte dei paramenti sacri dei quali doveva essere rivestita la salma del papa per essere esposta all'ultimo saluto dei fedeli, in quello che un tempo era noto come \"bacio del piede\". A partire da papa Paolo VI, artefice di una semplificazione delle esequie pontificie, esso non \u00e8 stato pi\u00f9 impiegato.\nVoci correlate.\nSuccintorio"}
{"id": "277376", "revid": "767487", "url": "https://it.wikipedia.org/wiki?curid=277376", "title": "Mi chiamo Giulia Ross", "text": "Mi chiamo Giulia Ross (\"My Name Is Julia Ross\") \u00e8 un film del 1945 diretto da Joseph H. Lewis che ha come interprete principale Nina Foch, qui al suo primo ruolo da protagonista.\nLa sceneggiatura si basa sul romanzo \"The Woman in Red\" di Anthony Gilbert, pubblicato a Londra nel 1941 che sarebbe stato poi adattato nuovamente per lo schermo nel 1987 dalla Metro-Goldwyn-Mayer con il film \"Omicidio allo specchio\".\nIl film, \"piccolo gioiello del noir pi\u00f9 fantastico\", \u00e8 annoverato tra le opere meglio riuscite di Lewis, maestro del cinema a basso costo.\nTrama.\nA Londra in una serata piovosa la giovane Giulia Ross, di ritorno da una giornata trascorsa in cerca di un lavoro, rientra nella sua abitazione, una camera ammobiliata in un modesto fabbricato. Nell'androne Giulia incontra la donna delle pulizie che le dice di avere posta per lei. Si tratta di una comunicazione di Dennis, suo ex vicino di stanza, che le annuncia il suo matrimonio. Dennis, gi\u00e0 fidanzato con un'altra donna, non le aveva comunque mai nascosto la simpatia e l'attrazione che aveva nei suoi confronti.\nIl giorno dopo Giulia, morosa con la proprietaria dell'abitazione e quindi alla disperata ricerca di un lavoro, viene convocata presso un ufficio di collocamento dove la responsabile, la signora Sparkes, appreso che la ragazza non ha parenti stretti n\u00e9 fidanzati, le offre un lavoro di segretaria presso la dimora londinese della benestante famiglia Hughes, dicendole che deve per\u00f2 prendere servizio la sera stessa.\nGiulia viene quindi presentata alla famiglia Hughes, composta dalla vecchia zuccherosa ma perfida signora Hughes, vedova, e dal figlio Ralph, rampollo squilibrato e psicopatico. La ragazza viene accolta con grande ammirazione e simpatia e le viene offerta nella casa una confortevole stanza in cui potr\u00e0 abitare, ma in realt\u00e0 si sta tramando orribilmente contro di essa per farle assumere l'identit\u00e0 di Marion, la moglie scomparsa di Ralph, in verit\u00e0 uccisa a coltellate da questi, con l'intento di farla poi suicidare e salvare cos\u00ec le apparenze e l'onore della famiglia.\nTornata nella sua abitazione per raccogliere le sue cose e trasferirsi dagli Hughes, Giulia incontra con sorpresa Dennis, il quale ha ripreso la sua vecchia stanza e sta risistemando le sue cose. Il giovane le confida come il suo matrimonio sia andato a monte dichiarandole il suo amore e invitandola a cena la sera stessa. Giulia, seppure a malincuore, non pu\u00f2 accettare dovendosi recare dagli Hughes, ma i due si danno appuntamento per il giorno dopo.\nPrima di andare via, Giulia, non trovando la padrona di casa, lascia alla donna delle pulizie il denaro del suo affitto e l'indirizzo della casa degli Hughes da consegnare a Dennis, il quale nel frattempo \u00e8 uscito e non \u00e8 ancora rientrato nella sua stanza.\nLa sera alla ragazza viene somministrato dagli Hughes un sonnifero, Giulia si sveglier\u00e0 due giorni dopo in una lussuosa stanza della sfarzosa e isolata tenuta degli Hughes in Cornovaglia, tutte le sue cose sono scomparse e nella stanza vi sono solo abiti ed effetti con le iniziali di Marion. Alla giovane, frastornata e sconvolta, viene detto che lei \u00e8 davvero Marion, la moglie di Ralph e cos\u00ec la conosce il personale della dimora a cui \u00e8 stato riferito che la donna ha subito un grave esaurimento nervoso con perdita della memoria.\nDisperata, Giulia vive rinchiusa nella sua stanza tentando invano pi\u00f9 volte la fuga o di mettersi in contatto con Dennis, il quale nel frattempo, preoccupato perch\u00e9 la giovane non si \u00e8 presentata all'appuntamento convenuto, si \u00e8 recato presso la casa degli Hughes a Londra e l'ufficio di collocamento Sparkes, dove non vi \u00e8 per\u00f2 pi\u00f9 nessuno. Dennis non si da quindi pace, non trovando pi\u00f9 la ragazza e non sapendo dove sia andata a finire.\nAlla fine Giulia riesce a spedire con uno stratagemma una lettera a Dennis e intanto, scoperto un passaggio segreto nella sua stanza, apprende di nascosto che \u00e8 venuto il momento in cui gli Hughes hanno deciso di ucciderla, simulando un suicidio. La giovane angosciata finge un avvelenamento sperando che si chiami un dottore a cui chiedere aiuto, ma la perfida signora Hughes, sospettando qualcosa, chiama in sua vece un fido servitore in veste di dottore, a cui Giulia ignara, rivela che l'avvelenamento \u00e8 falso e il segreto della lettera inviata al suo amante.\nIl falso dottore viene prontamente inviato a Londra per intercettare la lettera, ma la cameriera di Giulia, all'insaputa della signora Hughes, aveva chiamato l'ospedale e quando il vero medico si presenta, Giulia chiusasi nella sua stanza, pensando che anche questo sia un falso, si rifiuta di vederlo. Il medico raccomanda che la ragazza venga trasferita nel suo ospedale immediatamente, ma la signora Hughes lo convince a tornare la mattina successiva.\nNel frattempo il fido servitore degli Hughes \u00e8 arrivato a Londra e quasi riesce ad appropriarsi della lettera nella portineria dell'abitazione di Dennis, ma la padrona dello stabile lo vede e gridando lo fa arrestare. La lettera sar\u00e0 cos\u00ec consegnata al giovane che allerter\u00e0 la polizia.\nQuella notte, Giulia attraverso il passaggio segreto ascolta Ralph ammettere alla madre di aver ucciso la sua vera moglie in un impeto d'ira e gettato il suo corpo in mare. Madre e figlio non hanno pi\u00f9 tempo e devono far sembrare che la giovane si sia suicidata prima che il medico ritorni e possa portarla in ospedale.\nA quel punto Giulia tenta l'ultima sua possibilit\u00e0 di salvezza e, riuscendo a scardinare una inferriata che era stata posta alla finestra della sua stanza, urlando, finge di gettarsi sugli scogli sottostanti, ma in realt\u00e0 vi getta solo il suo abito e poi si nasconde nel passaggio segreto. Gli Hughes accorrono e vedendo l'abito di Giulia sulle rocce sottostanti, credono che la giovane si sia suicidata, ma intanto giunge il medico dell'ospedale, a cui viene data la notizia della morte di Giulia. La signora Hughes intrattiene il medico, in modo che il figlio possa accertarsi della reale morte della ragazza.\nGiunto velocemente sugli scogli, Ralph vede Giulia distesa e ancora viva (sono arrivati i poliziotti con Dennis e la giovane \u00e8 stata fatta adagiare sugli scogli per ingannare Ralph e vedere la sua reazione). Ralph raccoglie allora un sasso e fa per scagliarlo sulla testa di Giulia, ma i poliziotti intervengono ed egli tentando di fuggire viene colpito a morte, mentre la signora Hughes viene arrestata.\nGiulia e Dennis possono, finalmente felici, coronare il loro sogno d'amore.\nProduzione.\nIl film - girato con il titolo di lavorazione \"The Woman in Red\" - fu prodotto dalla Columbia Pictures Corporation."}
{"id": "277382", "revid": "438678", "url": "https://it.wikipedia.org/wiki?curid=277382", "title": "La tempesta perfetta", "text": "La tempesta perfetta (\"The Perfect Storm\") \u00e8 un film del 2000 diretto da Wolfgang Petersen, con George Clooney, Mark Wahlberg e Diane Lane: \u00e8 tratto dalla storia realmente accaduta dell'Uragano Grace nell'ottobre del 1991.\nTrama.\nGloucester, Massachusetts, ottobre 1991, il capitano Billy Tyne, comandante del peschereccio \"Andrea Gail\", dopo una serie di uscite nelle quali ha realizzato una bassa quantit\u00e0 di pescato, decide di riprendere immediatamente il mare per sfruttare l'ultima uscita della stagione. I primi giorni della battuta tuttavia non hanno fortuna e gli uomini dell'equipaggio, complici alcuni incidenti, vorrebbero rientrare ma Tyne, che rischia il licenziamento da parte dell'armatore, decide di spingersi oltre le normali rotte di pesca del New England, dirigendosi verso il Flemish Cap, noto per i ricchi banchi di pesce spada.\nLa pesca ottiene i risultati sperati ma giunge l'allarme per una tempesta che sta montando alle loro spalle. Con la situazione meteorologica che sta peggiorando - l'uragano \"Grace\" si trova in rotta di collisione con altre due aree di bassa pressione, una proveniente da Sud, l'altra da Nord, la cui unione farebbe scaturire una cosiddetta tempesta perfetta: un evento che si verifica molto raramente, secondo gli esperti meteo - la macchina per la produzione del ghiaccio si guasta irreparabilmente, ponendo il comandante di fronte all'interrogativo se perdere il pescato, vista l'impossibilit\u00e0 di conservarlo, o tentare di rientrare a Gloucester sfidando la tempesta.\nIl miraggio del ricco guadagno porta alla decisione di tentare il rientro ma le condizioni del mare diventano presto proibitive e la barca \u00e8 costretta a virare di bordo per tentare di uscire dalla tempesta. Dopo una notte passata a superare le altissime onde si intravede il sole all'orizzonte ma un frangente di grande potenza e altezza fa rovesciare il peschereccio e tutti gli occupanti perdono la vita. Identica sorte toccher\u00e0 al membro di un gruppo di PJ's (\"Parajumpers\", aerosoccorritori paracadutisti) che volava a bordo di un elicottero del soccorso aereo, che aveva tentato invano di portare aiuto alla \"Andrea Gail\", a seguito del recupero di tre naufraghi a bordo di una barca a vela, dopo la mancata riuscita di un rifornimento in volo. La tempesta ha colpito anche Gloucester danneggiando anche i pali della corrente, mandando in corto circuito l'elettricit\u00e0 in modo da provocare un blackout.\nProduzione.\nSceneggiatura.\nLa vicenda del peschereccio \"Andrea Gail\" \u00e8 narrata nel libro \"The Perfect Storm\", scritto da Sebastian Junger ed edito nel 1997. La barca era una nave da pesca commerciale costruita a Panama City, Florida, nel 1978, di propriet\u00e0 di Robert Brown ed il porto di appartenenza era Marblehead, Massachusetts. Una volta preso il mare navig\u00f2 fino a Gloucester, dove sbarc\u00f2 il pescato e si riforn\u00ec di cibo, nafta e scorte per la successiva uscita; l'ultima posizione segnalata della barca fu a 180 miglia (circa 334 chilometri) a nord est di Sable Island il 28 ottobre 1991.\nRiprese.\nIl film \u00e8 stato parzialmente girato a Dedham, nel Massachusetts.\nDistribuzione.\nIl film, distribuito dalla Warner Bros. Pictures, \u00e8 uscito nelle sale statunitensi il 30 giugno del 2000, mentre in quelle italiane il 29 settembre dello stesso anno.\nAccoglienza.\nIncassi.\nIl film \u00e8 stato un buon successo al botteghino. Con un budget stimato di 140.000.000 dollari, negli Stati Uniti il film ha incassato la prima settimana 41.325.000 dollari, guadagnando in totale 182.800.000 di dollari. In Italia ha invece guadagnato 5.500.000 dollari ed un totale di 327.000.000 dollari in tutto il mondo."}
{"id": "277384", "revid": "438678", "url": "https://it.wikipedia.org/wiki?curid=277384", "title": "La donna di platino", "text": "La donna di platino (\"Platinum Blonde\") \u00e8 un film del 1931 diretto da Frank Capra.\nTrama.\nIl reporter Steward \"Stew\" Smith si reca presso la ricca abitazione degli Schuyler per scrivere un articolo scandalistico sul figlio pi\u00f9 giovane. Qui conosce Ann, l'affascinante figlia maggiore che lo convince a mettere a tacere gli affari del fratello. Tra i due inizia una frequentazione che culmina nel matrimonio. Stew per\u00f2 si accorge presto di aver commesso un errore: egli viene continuamente offeso dalla famiglia della moglie per le sue umili origini e la donna stessa inizia presto a stancarsi di lui. Dopo aver capito di amare Gallagher, unica sua collega donna al giornale che inizialmente vedeva solo come un'amica, chiede il divorzio.\nProduzione.\nLa Columbia Pictures lo present\u00f2 come \"A Frank R. Capra Production\".\nDistribuzione.\nDistribuito negli Stati Uniti dalla Columbia Pictures, il film usc\u00ec in sala il 31 ottobre 1931 dopo essere stato presentato - il 24 ottobre - a Birmingham, in Alabama. In Italia, uscito in sala nel novembre 1933 distribuito dalla Columbia, il film ottenne il visto di censura n\u00b0 27878 il 31 agosto 1933."}
{"id": "277385", "revid": "6923", "url": "https://it.wikipedia.org/wiki?curid=277385", "title": "DVD Player (macOS)", "text": "DVD Player (nome completo: Apple DVD Player) \u00e8 l'applicazione di macOS che legge i DVD. Supporta tutte le funzioni DVD standard, come le tracce multiple audio, video e sottotitoli, l'audio Dolby, gli URL DVD@ccess e la scelta del file VOB da aprire.\nDVD Player si trova nel percorso codice_1.\nDVD Player si installer\u00e0 solo se il computer dispone di un lettore DVD al momento dell'installazione del sistema operativo. Esso \u00e8 pienamente compatibile anche con i DVD masterizzati da DVD Studio Pro e iDVD, inclusi gli HD DVD di DVD Studio Pro (sebbene non ci siano lettori HD DVD per macOS).\nNel 2016, \u00e8 l'unica applicazione a 32 bit rimasta in macOS come default."}
{"id": "277392", "revid": "124480508", "url": "https://it.wikipedia.org/wiki?curid=277392", "title": "Commissione di garanzia dell'attuazione della legge sullo sciopero nei servizi pubblici essenziali", "text": "La Commissione di Garanzia dello Sciopero nei Servizi pubblici Essenziali (CGSSE) (o Commissione Garanzia Sciopero) \u00e8 un'Autorit\u00e0 amministrativa indipendente, istituita dall'art. 12 della L. 12 giugno 1990, n. 146, e successive modificazioni, con il compito di vigilare sul corretto contemperamento dell'esercizio del diritto di sciopero nei cosiddetti \"servizi pubblici essenziali\", con il godimento dei diritti della persona, costituzionalmente tutelati, alla vita, alla salute, alla libert\u00e0 ed alla sicurezza, alla libert\u00e0 di circolazione, all'assistenza e previdenza sociale, all'istruzione ed alla libert\u00e0 di comunicazione.\nLa Commissione ha sede in Piazza del Ges\u00f9, n. 46, a Roma, nello storico Palazzo in cui ebbe sede la Democrazia Cristiana, di propriet\u00e0 della Fondazione Cenci-Bolognetti.\nComposizione.\nAi sensi della legge n. 146 del 1990, e successive modificazioni, la Commissione \u00e8 \u00abcomposta da nove membri designati dai Presidenti della Camera dei deputati e del Senato della Repubblica tra esperti in materia di diritto costituzionale, di diritto del lavoro e di relazioni industriali e nominati con decreto del Presidente della Repubblica\u00bb.\nAttualmente il numero dei componenti \u00e8 pari a 5, per effetto dell'art. 23, comma 1, del D.L. n. 201 del 2011 che ha previsto la riduzione dei componenti di tutte le autorit\u00e0 amministrative indipendenti, compresa la Commissione di garanzia (i cui membri sono passati da nove a cinque). La Commissione, come modificato dal comma 23-duodecies dell'art. 1 della legge 26 febbraio 2010, n. 25), \u00e8 nominata per sei anni e i suoi membri possono essere confermati una sola volta.\nLa previsione della legge risponde all'esigenza di assicurare un'elevata competenza tecnica e autorevolezza dell'organismo, la cui indipendenza \u00e8, pertanto, assicurata non solo attraverso la fissazione di \u201cregole oggettive\u201d, ma anche sulla base della \u201cautorevolezza soggettiva\u201d che impone, con riferimento ai singoli componenti, una verifica in ordine al possesso di una specifica professionalit\u00e0, sulla base dei requisiti richiesti dalla legge .\nPer soddisfare l'esigenza di preservare l'organismo da influenze esterne, di natura politica, sindacale e professionale, la legge stabilisce anche che \u201cnon possono far parte della Commissione i parlamentari e le persone che rivestano altre cariche pubbliche elettive, ovvero cariche in partiti politici, in organizzazioni sindacali o in associazioni di datori di lavoro, nonch\u00e9 coloro che abbiano comunque con i suddetti organismi ovvero con amministrazioni o imprese di erogazione di servizi pubblici rapporti continuativi di collaborazione o di consulenza\u201d .\nE, sempre in coerenza con le caratteristiche di Autorit\u00e0 indipendente, assume rilievo la previsione secondo cui il Presidente non viene individuato sulla base di una designazione esterna, ma \u00e8 eletto all'interno dell'organismo dagli stessi componenti, secondo le modalit\u00e0 stabilite nel Regolamento interno.\nPer il suo funzionamento, l'Autorit\u00e0 si avvale di personale, anche con qualifica dirigenziale, delle amministrazioni pubbliche in posizione di comando o fuori ruolo, adottando a tale fine i relativi provvedimenti e di ruolo; pu\u00f2 avvalersi, altres\u00ec, della consulenza di esperti di organizzazione dei servizi pubblici essenziali interessati dal conflitto, nonch\u00e9 di esperti che si siano particolarmente distinti nella tutela degli utenti.\nLa struttura amministrativa \u00e8 composta da unit\u00e0 di personale di ruolo (la Legge ne prevede un massimo di trenta) altamente qualificato che, ha, nel corso degli anni, acquisito notevole esperienza nelle materie di competenza dell'Autorit\u00e0.\nFunzioni.\nL'istituzione della Commissione ha rappresentato un'innovazione fondamentale nell'ambito del disegno riformatore realizzato con l'emanazione della legge 146/90 ed uno dei cardini su cui poggia il sistema di regolazione delineato dal legislatore.\nNata come organismo tecnico e super partes, istituzionalmente preposto ad assicurare la corretta applicazione della legge, con la riforma della legge attuata con la legge n. 83 del 2000, che ha recepito anche gli orientamenti interpretativi formulati nel corso degli anni precedenti dalla Commissione stessa, ha visto notevolmente potenziate le proprie attribuzioni .\nL'Autorit\u00e0 \u00e8, innanzitutto, chiamata ad esprimere un giudizio sull'idoneit\u00e0 degli accordi che le parti devono raggiungere al fine di assicurare le prestazioni indispensabili e, in caso di valutazione negativa, a formulare una \u201cregolamentazione provvisoria\u201d che si impone alle parti finch\u00e9 perdura il disaccordo (art. 13, lett. a, della legge n. 146 del 1990, e successive modificazioni).\nPer quanto riguarda la prevenzione dei conflitti, sono aumentati i poteri della Commissione, attraverso una pluralit\u00e0 di modelli deliberativi in relazione alle differenti situazioni di volta in volta considerate dal legislatore.\nIn particolare, la Commissione:\nLe sanzioni.\nPer quanto riguarda l'apparato sanzionatorio, la riforma del 2000 ha, come \u00e8 noto, assegnato un ruolo centrale alla Commissione di Garanzia, configurandola come il soggetto titolare del potere sanzionatorio, con ci\u00f2 intendendo che ad essa spetta di valutare i comportamenti delle parti e, in caso di valutazione negativa, deliberare l'applicazione delle sanzioni (art. 13, lett. i) della legge), restando agli altri soggetti (datori di lavoro e Direzioni territoriali del lavoro, gi\u00e0 Direzione provinciale del lavoro) un compito \u201cesecutivo\u201d.\nL'importo minimo della sanzione da applicare alle organizzazioni sindacali, per la violazione delle previsioni della legge n. 146 del 1990, e successive modificazioni, \u00e8 fissato da euro 2.582 a 25.820, raddoppiabili in caso di recidiva.\nLa sospensione dei permessi retribuiti e delle trattenute sindacali sulle retribuzioni va applicata per la durata dell'astensione e per un ammontare complessivo compreso tra i valori anzidetti, tenendosi conto della consistenza associativa, della gravit\u00e0 della violazione e dell'eventuale recidiva, nonch\u00e9 degli effetti prodotti dallo sciopero sul servizio pubblico.\nNel caso, poi, in cui le organizzazioni sindacali che hanno promosso lo sciopero \"non fruiscano dei suddetti benefici\", e perci\u00f2 le sanzioni relative non possano essere applicate, la Commissione delibera in via sostitutiva una sanzione amministrativa pecuniaria (l'equivalente da euro 2.582 a 25.820) a carico di chi risponde legalmente dell'organizzazione sindacale.\nQuanto alle sanzioni per i dirigenti delle amministrazioni e per i legali rappresentanti delle imprese e degli enti, la legge individua nuove ipotesi in cui esse sono applicabili, elevandone, anche qui, l'importo: qualora non venga rispettata la disciplina pattizia o provvisoria o quando gli utenti non siano stati informati correttamente, \u00e8 applicabile una sanzione amministrativa da euro 2.582 a 25.820, adottata con ordinanza della Direzione Territoriale del Lavoro. Inoltre, da euro 206 ad euro 516 nel caso in cui, nel termine indicato dalla Commissione di Garanzia, non applichino le sanzioni di cui all'art. 4, ai sensi dell'art. 4, comma 4-sexies della legge.\nAnche i singoli lavoratori che si astengono dal lavoro in contrasto con le misure individuate per garantire i diritti delle utenze e le prestazioni minime, sono soggetti a sanzioni disciplinari proporzionate alla gravit\u00e0 dell'infrazione, con esclusione delle misure estintive del rapporto o di quelle che comportino mutamenti definitivi dello stesso, irrogate dal datore di lavoro previa valutazione del comportamento delle parti da parte della Commissione.\nAlle medesime sanzioni sono soggetti anche le associazioni e gli organismi rappresentativi dei lavoratori autonomi o piccoli imprenditori, in solido con i singoli lavoratori autonomi, professionisti o piccoli imprenditori, che aderendo alla protesta si siano astenuti dalle prestazioni.\nGli importi delle sanzioni sono devoluti all'INPS, gestione dell'assicurazione obbligatoria per la disoccupazione volontaria.\nContro le deliberazioni della Commissione di garanzia in materia di sanzioni, che sono veri e propri atti a rilevanza esterna e sono autonomamente impugnabili, si pu\u00f2 proporre ricorso al giudice del lavoro.\nLa Commissione e l'istituto della precettazione.\nLa nuova legge modifica anche le disposizioni relative ai poteri ordinatori, comunemente denominati di precettazione, elevando, tra l'altro, le sanzioni per i lavoratori che non rispettano l'ordinanza; analoga sanzione colpisce lavoratori autonomi e piccoli imprenditori, mentre le loro organizzazioni sindacali e associazioni sono soggette a una sanzione amministrativa per ogni giorno di mancata ottemperanza dell'ordinanza.\nEd \u00e8 proprio sul terreno del procedimento della precettazione (istituto riformato con la legge del 2000), che la Commissione \u00e8 chiamata ad esercitare le sue pi\u00f9 ampie prerogative finalizzate a \u201cprevenire il pregiudizio grave e imminente ai diritti della persona costituzionalmente tutelati che potrebbe essere cagionato dall'interruzione o dall'alterazione del funzionamento dei servizi pubblici essenziali\u201d , attraverso il potere di segnalazione all'Autorit\u00e0 competente di situazioni a rischio di tale pregiudizio.\nTuttavia, nella prassi, \u00e8 raro che tale potere sia stato attivato, in considerazione della volont\u00e0 della Commissione, in accordo con l'intento del legislatore, di accogliere il modello della moral suasion, basato sulla capacit\u00e0 di persuasione e sulla valorizzazione del dialogo tra le parti sociali, pi\u00f9 che sulla necessit\u00e0 di dettare comandi o applicare sanzioni.\nLa stretta similitudine tra il potere di deliberazione della Commissione ai fini del differimento dello sciopero e il potere di ordinanza spettanti alle autorit\u00e0 competenti in materia ha fatto emergere per\u00f2, non di rado, un pericolo di interferenza tra le decisioni delle autorit\u00e0 competenti (il Presidente del Consiglio dei ministri o un Ministro da lui delegato, se il conflitto ha rilevanza nazionale o interregionale, ovvero, negli altri casi, il Prefetto o il corrispondente organo nelle Regioni a statuto speciale), cos\u00ec da far prospettare, recentemente, l'opportunit\u00e0 di un intervento legislativo volto ad un'armonizzazione dei poteri di intervento.\nPubblicit\u00e0 e trasparenza dell'attivit\u00e0..\nDi particolare rilievo, infine, sul doppio versante della regolazione e della gestione del conflitto, si configurano le disposizioni che tendono a soddisfare le esigenze di pubblicit\u00e0 e trasparenza dell'attivit\u00e0 della Commissione (art. 13, comma 1, lettere l, m, n della legge).\nL'Autorit\u00e0, infatti, deve assicurare forme adeguate e tempestive di pubblicit\u00e0 delle proprie delibere, con particolare riguardo alle delibere di invito di cui alle lettere c), d), e) ed h), e pu\u00f2 richiedere la pubblicazione nella Gazzetta Ufficiale di comunicati contenenti gli accordi o i codici di autoregolamentazione di ambito nazionale valutati idonei o le eventuali provvisorie regolamentazioni da essa deliberate.\nAnche le amministrazioni pubbliche e le imprese erogatrici di servizi hanno l'obbligo di rendere note le delibere della Commissione, nonch\u00e9 gli accordi o contratti collettivi di cui all'articolo 2, comma 2, mediante affissione in luogo accessibile a tutti.\n\u00c8 altres\u00ec previsto che la Commissione riferisca ai Presidenti delle Camere, su richiesta dei medesimi o di propria iniziativa, sugli aspetti di propria competenza circa i conflitti nazionali e locali relativi ai servizi pubblici essenziali, valutando la conformit\u00e0 della condotta tenuta dai soggetti collettivi ed individuali, dalle amministrazioni e dalle imprese, alle norme di autoregolamentazione o alle clausole sulle prestazioni indispensabili. Attraverso le Relazioni annuali sull'attivit\u00e0 della Commissione, presentate alternativamente alla Camera e al Senato, la Commissione offre infatti uno strumento conoscitivo pubblico non solo della propria giurisprudenza, ma anche degli spunti di riflessione in ordine alle problematiche applicative della legge n. 146, e successive modificazioni; consentendone, altres\u00ec, la consultazione tramite la pubblicazione anche sul sito istituzionale.\nLa Commissione, infine, trasmette gli atti e le pronunce di propria competenza ai Presidenti delle Camere e al Governo, che ne assicura la divulgazione tramite i mezzi di informazione."}
{"id": "277395", "revid": "466539", "url": "https://it.wikipedia.org/wiki?curid=277395", "title": "Luigi Giuseppe di Borbone-Francia", "text": "Biografia.\nLuigi Giuseppe nacque nella reggia di Versailles il 22 ottobre 1781, primo figlio maschio, dopo la sorella Maria Teresa Carlotta, nata due anni prima, del re Luigi XVI e della regina Maria Antonietta. La nascita del bambino, avvenuta ben undici anni dopo le nozze della coppia reale, fu accolta dalla nazione con grandi festeggiamenti. L'evento inoltre rafforz\u00f2 la posizione a corte di Maria Antonietta, che aveva cos\u00ec adempiuto agli obblighi dinastici richiesti a una regina di Francia. Tuttavia, gi\u00e0 poco dopo la nascita, furono diffusi numerosi libelli scandalistici che mettevano in dubbio l'effettiva paternit\u00e0 del bambino.\nCome erede designato al trono francese, fu subito insignito del titolo di cortesia di Delfino di Francia e dell'appannaggio sul Delfinato. Fu battezzato Luigi Giuseppe in onore del suo padrino, l'imperatore Giuseppe II d'Asburgo-Lorena, fratello maggiore di Maria Antonietta.\nDelicato di salute fin dalla prima infanzia, Luigi Giuseppe mostr\u00f2 presto i sintomi della tubercolosi ossea, che ne debilit\u00f2 il fisico, deformandogli la colonna vertebrale e causandogli grandi sofferenze. Nel tentativo di farlo stare meglio, fu trasferito nel castello di Meudon, dove si riteneva che ci fosse un'aria pi\u00f9 salubre di quella di Versailles.\nLe sue condizioni di salute peggiorarono sensibilmente poco dopo l'apertura degli Stati Generali del 1789. Nonostante gli impegni di stato, Luigi XVI e sua moglie continuarono ad occuparsi il pi\u00f9 possibile del figlio morente, che, ormai stremato dalla malattia, si spense a Meudon sotto gli occhi di Maria Antonietta, all'et\u00e0 di sette anni e mezzo, il 4 giugno 1789. \nLa sua morte, che sarebbe stata normalmente pianta a livello nazionale, fu praticamente ignorata dal popolo francese, che invece pensava alle successive riunioni degli Stati generali, con la speranza di un miglioramento sociale. A proposito di ci\u00f2, Maria Antonietta esclam\u00f2: \u00abMio figlio \u00e8 morto e pare che non importi a nessuno!\u00bb.\nCon la sua morte, il titolo di delfino pass\u00f2 a suo fratello minore Luigi Carlo, che sopravvisse a suo padre e mor\u00ec in prigione nel 1795, all'et\u00e0 di dieci anni. Durante la rivoluzione francese, anche la tomba di Luigi Giuseppe fu profanata. I suoi resti riposano adesso nell'ossario reale della basilica di Saint-Denis.\nEredit\u00e0.\nLa contea di Dauphin, in Pennsylvania, prende il nome da Luigi Giuseppe. L'assemblea legislativa, riunita a Filadelfia nel 1785, ringrazi\u00f2 la Francia per l'aiuto nella vittoria americana per la sua indipendenza dalla Gran Bretagna, chiamando \"Dauphin\" la nuova contea formatasi a nord-ovest di Lancaster e a nord di York, il cui capoluogo \u00e8 Harrisburg."}
{"id": "277396", "revid": "1724975", "url": "https://it.wikipedia.org/wiki?curid=277396", "title": "Istantanea (macOS)", "text": "Istantanea \u00e8 un'applicazione sviluppata dalla Apple Inc. per il sistema operativo macOS. \u00c8 utilizzata per catturare schermate.\nEssa permette di fotografare una parte dello schermo, una singola finestra, tutto lo schermo o tutto lo schermo con timer. Selezionando quest'ultima opzione si aprir\u00e0 una schermata dove si dovr\u00e0 cliccare su \"Avvia timer\". Dopodich\u00e9 verr\u00e0 avviato un timer di 10 secondi al termine del quale verr\u00e0 mostrata un'immagine dello schermo catturato. L'utente pu\u00f2 scegliere se eliminare l'immagine o salvarla.\nIstantanea \u00e8 disponibile anche attraverso il menu servizi di macOS, dove per\u00f2 tutte le opzioni sono disabilitate dal Mac OS X Cheetah nelle applicazioni localizzate in italiano.\nDa Mac OS X Tiger, Anteprima ha un sotto-menu \"Istantanea\" nel menu \"Archivio\", con tutte le opzioni di screenshot.\nIl formato di default in cui Istantanea salva le immagini \u00e8 il TIFF, ma \u00e8 possibile anche scegliere i formati PNG e JPEG."}
{"id": "277403", "revid": "3791", "url": "https://it.wikipedia.org/wiki?curid=277403", "title": "Otto d'Asburgo-Lorena", "text": ""}
{"id": "277408", "revid": "125422785", "url": "https://it.wikipedia.org/wiki?curid=277408", "title": "Il vulcano d'oro", "text": "Il vulcano d'oro (titolo originale \"Le volcan d'or\") \u00e8 un romanzo incompiuto di Jules Verne, scritto nel 1899 e pubblicato postumo nel 1906.\nStoria editoriale.\nScritto nel 1899 da Jules Verne, venne pubblicato postumo in versione pesantemente rimaneggiata dal figlio Michel Verne nel 1906; nel 1989, grazie a Piero Gondolo della Riva, \u00e8 stata pubblicata una versione ripulita dalle modifiche del figlio, ancora evidentemente lontana da una stesura definitiva, ma fedele al manoscritto originale.\nTrama.\nIl libro \u00e8 ambientato durante gli anni della corsa all'oro e narra il viaggio di due cugini canadesi, Summy Skim e Ben Raddle,che ereditano una concessione sulle rive del Klondike.\nLa trama \u00e8 incentrata sulla descrizione del viaggio dei protagonisti, e sulle difficolt\u00e0 che i cercatori affrontavano pur di cercare fortuna in terre cos\u00ec inospitali .Il loro incontro con due donne una coraggiosa e determinata a diventare una cacciatrice d'oro, Jane Edgerdon, e una timida e introversa, Edith porter\u00e0 loro a vivere molte avventure e a scoprire una cosa meravigliosa: il vulcano d'oro.\nPersonaggi.\nSummy Skim: Calmo e riflessivo \u00e8 colui che non voleva andare a vedere la propria propriet\u00e0 assieme al cugino.\nBen Raddle: Cacciatore eperto, vuole andare a cercare oro nel Klondike, preo dalla febbre d'oro, convince il cugino ad andarci.\nJane Edgerdon Jane \u00e8 molto pi\u00f9 timida, e trova lavoro come infermiera in un ospedale.\nPatrik: Assistente-gigante di Jane ,che lo ha \"trovato\" e assunto dicendogli che se avessero trovato oro gli avrebbe dato ci\u00f2 che gli spettava.\nNeluto: Aiutante Indiano diventer\u00e0 grande amico di Ben Raddle.\nHunter e Malone: I \"cattivi\" del racconto, i due texani avranno pessimi rapporti con i protagonisti, nonostante siano i loro \"vicini di concessione\"."}
{"id": "277409", "revid": "767487", "url": "https://it.wikipedia.org/wiki?curid=277409", "title": "Uragano (film 1937)", "text": "Uragano (\"The Hurricane\") \u00e8 un film del 1937, diretto da John Ford e (non accreditato) da Stuart Heisler. Il film, ambientato nel Sud Pacifico, venne prodotto da Samuel Goldwyn e interpretato da Jon Hall, Dorothy Lamour, Mary Astor, John Carradine.\nThomas Mitchell venne candidato per l'Oscar al miglior attore non protagonista. Il film vinse l'Oscar al miglior sonoro assegnato a Jack Noyes.\nTrama.\nIl dottor Kersaint sta compiendo un viaggio a bordo di una nave che solca l\u2019Oceano Pacifico del Sud quando, alla vista delle rovine desolate che sorgono su un\u2019isola deserta, rivolge ad esse un bacio. Una giovane donna che viaggia sulla stessa nave, incuriosita dal gesto del dottore, gli chiede notizie dell\u2019isola, ed egli le narra la storia tragica di quel piccolo lembo di terra il cui nome \u00e8 Manakoora, un tempo luogo meraviglioso, ricoperto di lussureggiante vegetazione, ritornando indietro con la mente all\u2019epoca in cui accaddero i fatti oggetto del suo racconto.\nDurante il periodo coloniale francese nel Sud del Pacifico, gli indigeni dell'isola di Manakoora conducevano una vita serena sotto la guida del saggio capo Mehevi. Uno degli abitanti del villaggio di nome Terangi, giovane energico e intraprendente, era riuscito grazie alla sua abilit\u00e0 a divenire marinaio di vedetta a bordo di una piccola nave a vela, e qualche tempo dopo arriv\u00f2 a coronare il sogno di sposare Marama, figlia di Mehevi. Dopo le nozze, tutto sembra procedere nel migliore dei modi per i due novelli sposi fin quando Terangi, conclusa la luna di miele, deve riprendere il lavoro in mare accanto al resto dell\u2019equipaggio. Marama vorrebbe non separarsi dal marito ma alla fine, sia pure molto a malincuore, la giovane accetta la situazione per quella che \u00e8 e si rassegna ad attendere il ritorno dello sposo.\nDopo aver raggiunto Tahiti, Terangi assieme ad alcuni suoi compagni si reca in un bar per festeggiare, portando con s\u00e9 un piccolo dono per Marama. Ma all\u2019improvviso, un ricco possidente razzista ubriaco insulta senza alcun motivo Terangi, arrivando a colpirlo al viso con uno schiaffo. Il marinaio polinesiano, mosso da un impeto di orgoglio contro l\u2019ingiustizia subita, reagisce alla provocazione sferrando a sua volta un pugno che rompe la mascella del suo avversario. Purtroppo l'uomo, in quanto ricco proprietario, gode di grandi appoggi politici in citt\u00e0 e riesce in tal modo a far condannare Terangi a sei mesi di carcere, nonostante le obiezioni del capitano Nagle, comandante della nave su cui il marinaio polinesiano lavora. Quando la notizia dell\u2019ingiusta condanna di Terangi arriva a Manakoora, il dottor Kersaint implora il governatore dell\u2019isola Eugene De Laage di far ritornare a casa Terangi per fargli scontare la pena in libert\u00e0 vigilata, tenuto conto dell\u2019integrit\u00e0 morale del giovane marinaio, ma inutilmente; De Laage respinge con fermezza la proposta rimanendo ottusamente fedele alla sua interpretazione severa e restrittiva della legge, nonostante alle suppliche di Kersaint si aggiungano quelle del capitano Nagle, del parroco di Manakoora padre Paul e anche di Madame Germaine, moglie del governatore.\nIncapace di sopportare a lungo la spietata e disumana disciplina a cui \u00e8 sottoposto nel carcere, Terangi cerca pi\u00f9 volte di fuggire, ma con l\u2019unico risultato di prolungare ulteriormente la sua gi\u00e0 fin troppo severa condanna, suscitando in tal modo la gioia maligna di Warden, un carceriere particolarmente sadico e malvagio. Finalmente, dopo diversi sfortunati e inutili tentativi, una sera Terangi riesce a tornare in libert\u00e0, ma ad un prezzo terribile: durante la fuga, accidentalmente egli causa la morte di una guardia. Braccato dai suoi aguzzini che sparano all\u2019impazzata con l\u2019evidente obiettivo di ucciderlo pur d\u2019impedirgli l\u2019evasione dal carcere duro, per sottrarsi a una morte certa prende possesso di una canoa con la quale ritorna a Manakoora, dopo un arduo e periglioso viaggio che vede Terangi lottare con la forza della disperazione contro il mare agitato e gli squali. Alla fine, prostrato dalla fatica e ormai in balia delle onde, viene salvato sulla sua canoa dal provvidenziale intervento di padre Paul, il quale rivolge parole di conforto allo sfortunato marinaio riconoscendo la sua genuina e spontanea bont\u00e0 d\u2019animo che mai lo avrebbe condotto in circostanze normali a commettere un omicidio.\nAll\u2019insaputa del governatore De Laage, Terangi riesce a riabbracciare la moglie Marama e a conoscere sua figlia Tita, nata dopo la condanna alla prigione. Il capo Mehevi provvede a procurare un rifugio a Terangi e alla sua famiglia in una localit\u00e0 segreta dell'isola, dove nessuno potr\u00e0 cercarli. Purtroppo, casualmente De Laage scopre i preparativi della fuga e dopo aver rivolto un minaccioso rimprovero a padre Paul (che risponde con imperturbabile calma all\u2019accusa di aver salvato e protetto un detenuto evaso) requisisce la goletta del capitano Nagle per uscire a dar la caccia ai fuggiaschi.\nNonostante il pericolo di essere nuovamente arrestato, Terangi ritorna tuttavia a Manakoora per mettere in guardia il suo popolo da una ben pi\u00f9 grave minaccia incombente di cui ha avuto percezione dopo aver visto un volo di uccelli in fuga dall'isola. \u00c8 il segno che un terribile uragano sta per abbattersi sull'isola, seminando morte e distruzione. \nAllorch\u00e9 il ciclone infuria su Manakoora con crescente violenza, sradicando come fuscelli alberi e capanne e sollevando altissime ondate, il dottor Kersaint finisce a bordo di una barca ormeggiata per prestare assistenza ad una donna in procinto di partorire, mentre Terangi assicura moglie, figlia e Madame De Laage legandole a un albero robusto. Padre Paul a sua volta, dopo aver rifiutato con dignit\u00e0 l\u2019offerta d\u2019aiuto di Terangi, sceglie consapevolmente di morire assieme ai suoi parrocchiani nella chiesa travolta dalle onde mentre suona l\u2019organo per l\u2019ultima volta.\nAl termine dell\u2019uragano, l'isola di Manakoora \u00e8 solo una desolata distesa di sabbia e rovine.\nQuando il governatore ritorna dall\u2019inutile caccia a Terangi, trova i pochi superstiti rimasti nell\u2019isola e chiede ansiosamente al dottore notizie della moglie Germaine, ma Kersaint non sa se Madame De Laage sia riuscita a salvarsi. Intanto Terangi, rimasto fortunosamente vivo assieme ai suoi compagni di sventura legati all\u2019albero, riesce a raggiungere la riva e ha la buona sorte di trovare una canoa da guerra che pensa di utilizzare per mettersi al riparo con la sua famiglia in una piccola isola nei pressi di Manakoora. Quando i sopravvissuti all\u2019uragano vedono arrivare la goletta su cui il governatore era partito per dare la caccia al marinaio fuggiasco, Terangi fa segnali di fumo per attirare l\u2019attenzione dell\u2019equipaggio della nave, poi, dopo aver salutato Madame De Laage, fugge con Marama e Tita.\nUna volta sbarcato, il governatore De Laage, rimasto fortemente impressionato dalla terrificante devastazione, abbraccia commosso e felice la moglie che temeva di non rivedere pi\u00f9, ma poi scorge qualcosa di molto lontano con il binocolo. Madame De Laage insiste che deve trattarsi di un tronco galleggiante che va alla deriva, ma il governatore riconosce Terangi. Egli tuttavia comprende finalmente che l\u2019uomo da lui ingiustamente perseguitato e braccato ha salvato la vita di sua moglie e, dopo una pausa, rivolgendosi alla propria consorte dice: \u00abHai ragione, Germaine; \u00e8 un tronco che va alla deriva\u00bb.\nProduzione.\nIl film fu prodotto da Samuel Goldwyn e da Merritt Hulburd, come produttore associato, per la Samuel Goldwyn Company con un budget stimato di 2 milioni di dollari. Le riprese furono effettuate da 3 maggio 1937 all'ottobre 1937. Il film fu girato in California, all'Isola di Catalina, nei Samuel Goldwyn Studios al 7200 del Santa Monica Boulevard, a West Hollywood e a Samoa, a Pago Pago e alla Tutuila Island.\nDistribuzione.\nDistribuito dalla United Artists, il film - presentato da Samuel Goldwyn - usc\u00ec nelle sale cinematografiche USA nel 1937. L'anteprima si tenne a Los Angeles il 5 novembre, mentre il 9 novembre 1937 il film usc\u00ec a New York con il titolo originale \"The Hurricane\".\nCuriosit\u00e0.\nIl film viene citato nel libro \"La tregua\" di Primo Levi: mentre gli ex deportati si trovavano in Bielorussia in attesa di essere rimpatriati, fu organizzata dai russi la proiezione di alcuni film, tra i quali, appunto, \"Uragano\"."}
{"id": "277411", "revid": "767487", "url": "https://it.wikipedia.org/wiki?curid=277411", "title": "Triplo gioco (film 1993)", "text": "Triplo gioco (\"Romeo Is Bleeding\") \u00e8 un film del 1993 diretto da Peter Medak.\nTrama.\nJack Grimaldi, rispettabile poliziotto, decide di vendersi come informatore ad un potente boss mafioso.\nN\u00e9 sua moglie n\u00e9 la sua amante sanno dei suoi illeciti guadagni e meno ancora che Jack si sia innamorato della donna del boss, che vuole eliminare."}
{"id": "277415", "revid": "253269", "url": "https://it.wikipedia.org/wiki?curid=277415", "title": "Arturo (film 1981)", "text": "Arturo (\"Arthur\") \u00e8 un film del 1981 diretto da Steve Gordon.\nLa trama, ambientata a New York, racconta la storia del milionario spaccacuori Arthur Bach, che prima di andare verso un matrimonio combinato con l'altrettanto ricca Susan Johnson, si innamora della povera cameriera Linda Marolla.\n\"Arturo\" incass\u00f2 all'incirca 82 milioni di dollari al botteghino statunitense, piazzandosi alla quarta posizione degli incassi pi\u00f9 alti per quell'anno. Degno di nota \u00e8 anche il brano \"Best That You Can Do\", cantato da Christopher Cross, che figura anche tra gli autori del pezzo.\nTrama.\nArthur Bach \u00e8 un viziato ragazzo della New York City bene, alla costante ricerca di donne che non siano pi\u00f9 che un'avventura. Ma tutto sembra cambiare quando gli viene proposto di sposare la ricca Susan Johnson, dal cui matrimonio, in cambio, potrebbe beneficiare dell'eredit\u00e0 di famiglia di 750 milioni di dollari. Lui non prova alcun sentimento per Susan, che secondo la famiglia Bach sarebbe la ragazza ideale, capace di renderlo responsabile, ma accetta comunque, malvolentieri, di maritarla.\nIn questi giorni di frenesia, Arthur fa la conoscenza di Linda Marolla, una cameriera di bassa classe sociale proveniente dal Queens, della quale si innamorer\u00e0 perdutamente. Ma si trova a un bivio: sposare Susan per denaro, mentendo ai sentimenti, o mettersi con Linda, deludendo le aspettative della propria famiglia.\nArthur non sa cosa fare, e durante una visita a sua nonna Martha, le parla di questo intreccio amoroso sperando in un consiglio che possa aiutarlo; ma la nonna altro non gli dice, se non che perder\u00e0 l'eredit\u00e0 se non sposer\u00e0 la prescelta Susan.\nEntra quindi in scena Hobson, maggiordomo e secondo padre per Arthur, il quale gli consiglia di frequentare Linda, cos\u00ec da verificare realmente i sentimenti che prova e, in caso, annullare il matrimonio con Susan. Dopo che Hobson verr\u00e0 ricoverato in ospedale, per poi morirci alcune settimane dopo, Arthur si d\u00e0 all'alcool, vizio che mostra di avere nei precedenti trascorsi. Arriva il giorno del matrimonio, Arthur si dirige da Linda dichiarandole i suoi sentimenti e invitandola a un fidanzamento, ma prima di ci\u00f2 deve liberarsi di Susan; si reca quindi da lei spiegandole la situazione, andando poi in chiesa e annullando il programmato evento.\nMa le conseguenze non si fanno troppo attendere, e Burt Johnson, padre di Susan, aggredisce Arthur, arrivando quasi a ucciderlo con un coltello, fermato poi dall'intervento di Martha.\nPi\u00f9 tardi, Arthur e Linda discutono della loro vita futura, condotta molto probabilmente coi soldi del duro lavoro e del sudore della fronte, visto l'allontanamento finanziario della famiglia di Arthur dopo le vicende accadute. Martha fa un'ultima proposta al nipote, spiegandogli dell'importanza del denaro e dell'appoggio della famiglia, nonch\u00e9 delle difficolt\u00e0 portate dalla vita che sceglier\u00e0 di condurre, quella della classe operaia, non pi\u00f9 agiata.\nI due parlano un'ultima volta in privato, e dopo aver rifiutato nuovamente l'invito della nonna, ne accetta comunque un piccolo pensiero in denaro, dirigendosi poi nell'auto dei Bach guidata dall'autista Bitterman, con Linda a Central Park.\nAccoglienza.\n\"Arturo\" risulta alla decima posizione nella classifica \"100 Funniest Movies\" (let. \"100 film pi\u00f9 divertenti\") del canale televisivo americano Bravo; e alla 53esima nell'AFI's 100 Years... 100 Laughs dell'American Film Institute.\nSequel.\nNel 1988 \u00e8 stato realizzato un seguito di minore visibilit\u00e0, \"\", con il ritorno di Dudley Moore e Liza Minnelli nel cast.\nIl film si rivel\u00f2 un fallimento in termini di incasso e vendite, venendo spiazzato inoltre dalla critica cinematografica: la Minnelli si aggiudic\u00f2 il Razzie Award alla peggior attrice protagonista alle premiazioni del 1988.\nRemake.\nL'8 aprile 2011 \u00e8 uscito nelle sale cinematografiche statunitensi il remake del film, intitolato nuovamente \"Arturo\". Prodotto dalla Warner Bros., il film \u00e8 diretto da Jason Winer e interpretato da Russell Brand, Helen Mirren e Jennifer Garner."}
{"id": "277417", "revid": "119659341", "url": "https://it.wikipedia.org/wiki?curid=277417", "title": "Biblioteca storica Cassiano Beligatti", "text": "La Biblioteca storica Cassiano Beligatti si trova in Largo Cappuccini 2 a Macerata.\nOrigini.\nLe origini della biblioteca vanno ricercate nel primo convento cappuccino di Macerata, fondato nel 1544 nella contrada santo Stefano, dove si trovava gi\u00e0 un primo nucleo di testi.\nNel 1597, grazie alla signora Margherita Ricci, venne costruito un secondo convento (una parte dell'attuale ospedale civile), insieme alla chiesa. Il patrimonio librario fu cos\u00ec trasferito nel nuovo edificio, sede anche dell'archivio provinciale.\nNel 1799 lo stabile fu preso d'assalto e incendiato dai francesi, provocando gravi danneggiamenti e perdite di materiale. Testimonianza di questa vicenda \u00e8 un volume sulla vita di S. Francesco, conservato ancora oggi, sul quale un maceratese, unitosi ai soldati d'oltralpe, si accan\u00ec con la spada lasciando i segni della sua collera sulle pagine. \nSuccessivamente, a causa della soppressione degli ordini religiosi che segu\u00ec l'unit\u00e0 d'Italia, e che nel 1866 fu attuata anche per gli ordini mendicanti, gran parte del patrimonio librario conflu\u00ec nella Biblioteca comunale \"Mozzi-Borgetti\". Gli inventari dei libri redatti al momento della devoluzione sono attualmente conservati nella Biblioteca civica maceratese.\nI volumi che riuscirono a salvarsi costituiscono il nucleo originario dell'attuale biblioteca, situata nel nuovo convento dei padri Cappuccini, non molto distante dal precedente, la cui costruzione inizi\u00f2 nel 1855 (nel 1896 si apr\u00ec la chiesa al culto).\nLa biblioteca, inaugurata il 21 maggio 2001, \u00e8 stata intitolata al padre Cassiano Beligatti, insigne figura di cappuccino nato a Macerata nel 1708, missionario in Tibet, nel Nepal e nel Bengala dal 1738 al 1756. Autore di fondamentali opere storiche, etnografiche e linguistiche inerenti agli usi, i costumi e le religioni dei territori che lo videro missionario, opere in parte note, in parte ancora inedite.\nLa biblioteca \u00e8 stata riconosciuta per interessamento del padre Giuseppe Avarucci, con il consenso e l'aiuto dei Superiori della provincia dei frati Cappuccini delle Marche, del Superiore del convento, padre Vittorio Pazzaglia e dei confratelli.\nAd essa \u00e8 stata affiancata un'associazione denominata \"\u201cAssociazione biblioteca storica Cassiano Beligatti\u201d\" costituitasi con atto notarile nel 1999. I soci, oltre che a promuovere iniziative di tipo culturale e artistico, contribuiscono a rendere agibile la biblioteca.\nL'intervento della Fondazione Cassa di Risparmio di Macerata ha reso possibile dotare la biblioteca di apparecchiature informatiche e di far fronte alle spese di riordino e di catalogazione."}
{"id": "277419", "revid": "767487", "url": "https://it.wikipedia.org/wiki?curid=277419", "title": "Ambra (film)", "text": "Ambra (\"Forever Amber\") \u00e8 un film diretto da Otto Preminger nel 1947. \u00c8 tratto dal romanzo omonimo di Kathleen Winsor del 1944.\nTrama.\n1644. Mentre in Inghilterra infuria la guerra civile, una neonata di nobili natali viene abbandonata e raccolta da una famiglia di contadini che la adottano.\n1660. Divenuta fanciulla, Ambra rifiuta di sposare un contadino e fugge a Londra dopo aver conosciuto in una locanda Bruce Carlton, un militare di cui lei si innamora e di cui diventa l'amante, avendo anche un figlio. Quando lui la lascia per partire per le Americhe, le lascia del denaro che le viene rubato da una coppia di truffatori. La giovane finisce anche in carcere, a Newgate, da cui viene salvata dal bandito Black Jack che la prende sotto la sua protezione e le insegna a rubare. Dopo la morte del bandito, la bellezza di Ambra viene notata da un ufficiale che la prende come amante, collocandola in una compagnia teatrale come attrice. L\u00ec si fa notare da alcuni nobili e anche dal re. Tornato in patria, Bruce ritorna da Ambra e ha un duello con uno degli spasimanti di Ambra, il capitano Morgan, che rimane ucciso. Ripartito Bruce, Ambra sposa Radcliffe, un nobile che le d\u00e0 finalmente la posizione cui lei aspira per essere all'altezza di Bruce che l'ha sempre rifiutata per le sue origini. Ambra viene a sapere che Bruce \u00e8 a Londra proprio mentre infuria la peste: corre in suo aiuto, sapendolo malato e lo cura a rischio della propria vita, salvandolo. Ma quando Bruce sa del suo matrimonio, riparte ancora una volta. Ritorner\u00e0 dopo alcuni anni, sposato nelle colonie con una giovane americana. Ambra, nel frattempo, \u00e8 rimasta vedova dopo varie vicissitudini: il marito che la tiranneggiava, \u00e8 stato ucciso da un servo e lei \u00e8 riuscita a scappare dai locali in cui lui la teneva chiusa, mentre Londra \u00e8 devastata da un infernale incendio. Ora \u00e8 l'amante del re e vive a corte insieme al bambino, suo e di Bruce. Gelosa della donna che le ha portato via l'amore di Bruce, cerca di inventare una storia che la coinvolga con il re, ma viene scoperta. Re Carlo II d'Inghilterra \u00e8 indignato e scaccia Ambra, mentre Bruce le sottrae il figlio, invogliandolo a seguirlo in America, terra di avventura e di nuovi orizzonti.\nProduzione.\nLa censura secondo il codice Hays condann\u00f2 il romanzo ma dopo neanche un mese dalla sua uscita era gi\u00e0 un \"bestseller\" e i diritti del film vennero comprati dalla 20th Century Fox.\nRiconoscimenti.\n\"Nomination\" per l'Oscar alla migliore colonna sonora."}
{"id": "277420", "revid": "1504506", "url": "https://it.wikipedia.org/wiki?curid=277420", "title": "Malicidio", "text": "Malicidio (\"malicidium\", in latino) \u00e8 un termine introdotto da Bernardo di Chiaravalle per indicare l'omicidio di un non cristiano in guerra, quando non vi sia altro mezzo per impedire il male che commette.\nLa teoria.\nBernardo, riprendendo il concetto di \u00abguerra giusta\u00bb introdotto da Agostino d'Ippona, teorizza che l'uccisione di un infedele, di un eretico o di un pagano - giudicati come nemici della fede - non deve essere considerata come un omicidio (vietato dal V Comandamento), ma come un \u00abmalicidio\u00bb, ovvero come l'estirpazione di un male. Il pagano da sopprimere doveva essere eliminato in quanto portatore di un Male assoluto e irredimibile, ma restava degno di amore per la sua umanit\u00e0.\nUccidere un infedele diventava dunque, nella concezione di Bernardo, un servizio meritevole reso alla causa divina. Citando lo stesso Bernardo: (LIBER AD MILITES TEMPLI DE LAUDE NOVAE MILITIAE, III, 4)\nE ancora: \u00abEgli\u00bb [il soldato di Cristo, \"ndr\"] \u00ab\u00e8 strumento di Dio per la punizione dei malfattori e per la difesa dei giusti. Invero, quando egli uccide un malfattore, non commette omicidi, ma malicidio, e pu\u00f2 essere considerato il carnefice autorizzato di Cristo contro i malvagi.\u00bb (LIBER AD MILITES TEMPLI DE LAUDE NOVAE MILITIAE, III, 4)\nTuttavia, secondo Bernardo, non \u00e8 lecito uccidere il male nell'infedele (e l'infedele stesso) se prima non si \u00e8 \u00abucciso\u00bb il male in s\u00e9 stesso. In questo modo, la crociata diviene nella concezione cattolica medievale un momento ascetico e penitenziale del guerriero stesso. Bernardo si dichiara in ogni caso contrario alla coercizione per forzare la conversione gli infedeli, e giustifica la violenza come mezzo di difesa della fede, dichiarando che \u00abNon si dovrebbero uccidere neppure i pagani qualora ci fosse una maniera diversa per impedir loro di opprimere i fedeli.\u00bb.\nQuesta teoria fu elaborata da Bernardo in base ad una specifica questione postagli dai Cavalieri Templari per dare una qualche risposta alla difficolt\u00e0 per un cristiano di conciliare la guerra non difensiva con la parola di Dio. Bernardo riprende e sviluppa in diverse altre occasioni gli argomenti alla base della nozione di malicidio. Nel 1146, nella lettera 363 il santo esorta il clero ed i fedeli della Francia orientale a prendere le armi per difendere la Chiesa d'Oriente contro il pericolo degli infedeli, ed afferma che \u00abLa morte inflitta o ricevuta nel nome di Cristo da un canto non ha nulla di criminale, dall'altro merita una gran gloria\u00bb.\nI fondamenti della teoria.\nTale teoria poteva trovare una base nell'interpretazione di diversi scritti dell'Antico Testamento ed in alcune lettere paoline del Nuovo Testamento.\nNel Deuteronomio, Dio comunica a Mos\u00e8 i Dieci Comandamenti. Fra essi, il quinto (Deut. 5, 17) comanda \u00abTu non ucciderai\u00bb. Nello stesso testo, (Deut. 7, 1-2) tale comando appare tuttavia inteso come limitato al popolo eletto, quando Dio ordina di sterminare tutte le popolazioni straniere che occupano la terra promessa.\nLa lettura dell'Antico Testamento mostra in diverse altre occasioni la rilevanza degli aspetti militari dell'alleanza tra Jahv\u00e9 e gli Ebrei. In diversi libri dell'Antico Testamento (Deuteronomio, Numeri, Giosu\u00e8, Geremia) compare anche il concetto di \"herem\", di \u00absterminio\" del nemico, ovvero di votare a Dio tutte le prede di guerra\u00bb.\nUn ruolo importante nella teologia cristiana ricopre sant'Agostino nella giustificazione dell'uccisione degli infedeli, ossia della guerra santa. A questo proposito, scrive lo studioso francese Minois: \u00abPer Agostino l'uso della violenza per il bene altrui si giustifica con l'attitudine naturale del padre che castiga il figlio per educarlo.\u00bb"}
{"id": "277421", "revid": "122925004", "url": "https://it.wikipedia.org/wiki?curid=277421", "title": "A Chorus Line", "text": "A Chorus Line \u00e8 un musical concepito, diretto e coreografato da Michael Bennett, con musiche di Marvin Hamlisch e testi di Edward Kleban. Il libretto \u00e8 di James Kirkwood Jr. e Nicholas Dante. ll musical \u00e8 stato concepito basandosi su diversi workshop registrati con ballerini di Broadway, 8 dei quali entrarono a far parte del cast originale.\nAnd\u00f2 in scena per la prima volta Off-Broadway al The Public Theater il 21 maggio 1975, per debuttare successivamente a Broadway il 25 luglio dello stesso anno allo Shubert Theatre. Rimase in scena fino al 28 aprile 1990, dopo 6.137 repliche, consacrandosi come lo show pi\u00f9 longevo a Broadway. Il record fu superato da \"Cats\" nel 1997.\n\"A Chorus Line\" ricevette nel 1975 12 nomination per i Tony Award, vincendone 9: miglior musical, miglior attrice (Donna McKechnie), miglior attore non protagonista (Sammy Williams), miglior attrice non protagonista (Kelly Bishop), miglior regista (Michael Bennett), miglior libretto di musical (Dante e Kirkwood), migliori musiche (Hamlisch e Kleban), miglior design di luci (Tharon Musser) e miglior coreografo (Michael Bennett e Bob Avian). Vinse anche il premio Pulitzer per la drammaturgia nel 1976, uno dei soli nove musical.\n\"A Chorus Line\" fece anche una tourn\u00e9e, compresa un'esibizione al Pantages Theatre a Hollywood. Il 6 ottobre 2006 \"A Chorus Line\" \u00e8 tornato in scena a Broadway in una versione rivisitata.\nTrama.\nL'ambientazione \u00e8 quella di un teatro di Broadway a New York. Alcuni giovani pieni di speranze stanno facendo dei provini per un lavoro come ballerini di fila in un musical. \"A Chorus Line\" inizia nel mezzo di una coreografia jazz che il coreografo Zach sta spiegando ai ballerini. Mentre continua l'audizione, i ballerini cantano i loro timori e la speranza di ricevere il lavoro (I Hope I Get It). Dopo aver giudicato i ballerini, Zach procede ad eliminarne la maggior parte, lasciandone 17, 9 ragazze e 8 ragazzi, che si sistemano in fila. Larry, l'assistente di Zach, raccoglie le loro foto e i loro curriculum; i ballerini procedono dicendo il loro nome, la loro et\u00e0 e la loro citt\u00e0 di provenienza uno ad uno, incominciando da Don, per finire con Diana. Al termine della presentazione di Diana, Zach le chiede di continuare dicendogli come ha cominciato a ballare, ma lei presa alla sprovvista non riesce a rispondergli, Zach la fa quindi tornare nella linea e interroga quindi Mike. Egli gli racconta della sua numerosa famiglia e di come abbia iniziato a ballare perch\u00e9 sua sorella aveva iniziato a ballare (I Can Do That). Il prossimo a raccontare la sua storia \u00e8 Bobby, che parla dei suoi problemi a scuola, di come fosse un ragazzo strano e dei suoi pensieri suicidi, tra una storia e l'altra gli altri ballerini cantano la loro agitazione e pensano a cosa possono raccontare (...And). A seguire c'\u00e8 Sheila che, rispondendo in modo \"aggressivo\" alle domande di Zach, si lascia sfuggire di aver iniziato a ballare per sfuggire ai problemi della sua famiglia, in particolare al padre che tradiva la moglie. A Sheila si aggiunge Bebe che confessa di aver iniziato a ballare perch\u00e9 si sentiva poco attraente, ma tutti sono pi\u00f9 belli quando ballano. Infine, a loro due, si aggiunge Maggie, che racconta di come sia nata per salvare il matrimonio dei genitori ma senza riuscirci (At The Ballet). La prossima a presentarsi \u00e8 Kristine, ma \u00e8 troppo agitata per parlare quindi si fa aiutare dal marito Al, anche lui ballerino. Kristine \u00e8 sempre stata bravissima a ballare, ma ci\u00f2 che le impediva di avere successo \u00e8 che non \u00e8 mai stata capace di cantare, poich\u00e9 non riusciva a distinguere le note alte da quelle basse (Sing!). Dopo di loro inizia una canzone della durata di venti minuti divisa in quattro parti (Hello 12, Hello 13, Hell Love/Nothing/Mother/Gimme The Ball) chiamata genericamente Montage, dove alcuni dei ballerini rimasti raccontano la loro storia interrompendosi a vicenda e con alcuni brani di gruppo in mezzo. Il tema della canzone \u00e8 l'adolescenza e inizia con Mark, che racconta di come leggesse sempre da giovane un libro di medicina del padre, libro che lo port\u00f2 a pensare di avere la gonorrea quando aveva semplicemente avuto un \"sogno bagnato\" adolescenziale. Mark cede la parola a Connie, una donna asiatica frustrata perch\u00e9 fin dall'adolescenza non \u00e8 mai cresciuta di un pollice e temeva che questo potesse ostacolare il suo futuro da ballerina. La parola passa a Diana che racconta dei problemi che aveva alle superiori con il professore di recitazione Karp. Diana passa il testimone a Don che a 15 anni ment\u00ec sulla sua et\u00e0 per lavorare in un nightclub, dove fece amicizia con una spogliarellista. la prossima a parlare \u00e8 Judy che racconta di aver rasato sua sorella, di essersi trasferita, di provare imbarazzo per sua madre e di come si esercitava a baciare con la sua amica Leslie. La parola passa a Greg che parla dei suoi problemi a nascondere le sue continue erezioni a scuola e di come abbia scoperto di essere omosessuale. L'ultimo a parlare \u00e8 Richie, un ragazzo pieno di interessi che per\u00f2 non sa cosa vuole fare in futuro. Terminato il montaggio, prende la parola Val: i suoi ripetuti tentativi di diventare una Rockette o una star di Broadway hanno un unico ostacolo: lei \u00e8 \u00abbrutta come il peccato\u00bb e \u00abpiatta come un pancake\u00bb, quindi, nonostante ballasse sempre meglio di tutte le altre, veniva sempre scartata. Risolse questo problema con diverse operazioni di chirurgia plastica (Dance:10, Looks:3). Il prossimo ad essere interrogato \u00e8 Paul che si dimostra molto schivo e timido, Zach decide quindi di dare a tutti un paio di minuti di pausa. Rimane sul palco Cassie, un'ex ballerina professionista che dopo aver lasciato la compagnia di Zach \u00e8 ritornata per bisogno di lavorare, accontentandosi di ballare come una ballerina di fila (The Music And The Mirror). Zach si dimostra molto aggressivo con lei ritenendola \u00abtroppo brava per la fila\u00bb. Zach la lascia andare in pausa e al suo posto sale sul palco Paul, che rimanendo da solo con Zach riesce ad aprirsi pi\u00f9 facilmente, raccontandogli di come aveva deluso i suoi genitori dopo che lo avevano riconosciuto in uno spettacolo di travestiti. I ballerini tornano sul palco con dei cappelli che usano per provare la coreografia che gli otto di loro che verranno scelti balleranno negli spettacoli (One - Rehearsal). Zach voleva che i ballerini fossero tutti perfettamente uguali e nessuno attirasse l'attenzione su di s\u00e9, ma Cassie non riesce a trattenere il suo istinto da professionista e si distingue dagli altri accentuando i movimenti. Dopo essere stata corretta diverse volte decide di accontentare Zach ballando la coreografia come tutti gli altri, Zach allora la prende in disparte e le chiede se \u00e8 veramente questo quello che vuole mostrando gli altri che si muovono come robot, tutti perfettamente uguali. Zach ancora non sa chi scegliere quindi decide di fargli fare la combinazione di tip tap. Sfortunatamente durante un giro, Paul cade e si rompe una gamba ed \u00e8 costretto ad essere trasportato in ospedale. I rimanenti ballerini discutono poi con Zach su cosa vuol dire per lor essere ballerini e di quello che farebbero se dovessero smettere di ballare il giorno stesso (What I Did For Love). Zach \u00e8 quindi pronto a eliminare 8 di loro lasciando infine: Cassie, Val, Diana, Richie, Mike, Mark, Judy e Bobby. Nel finale tutti e 17 ballano una versione estesa della canzone ballata in precedenza (One - Finale).\nProduzioni.\nItalia.\nVarie sono state le edizioni italiane, tra cui una del 1998 con la regia di Saverio Marconi della Compagnia della Rancia, tra i protagonisti Antonella Elia nel ruolo di Christine.\nL'edizione italiana pi\u00f9 recente del musical \u00e8 quella del 2008 Prodotta dalla Compagnia della Rancia e da Giacaranda per la regia associata di Baayork Lee e Saverio Marconi, riallestimento curato da Luis Villabon.\nProprio a Baayork Lee, coreografa e curatrice delle recenti edizioni statunitensi del musical, \u00e8 ispirata la storia di Connie, uno dei personaggi di Michael Bennett.\nUn'importante versione americana del musical, invece, fu portata per la prima volta nel 1986 dal produttore teatrale Peter Klein port\u00f2 in Europa: la prima dello spettacolo ebbe luogo al Festival di Nervi di Genova, seguito da una performance in occasione del Festival Puccini di Torre del Lago dove \"A Chorus Line\" fu il primo musical rappresentato, rompendo la lunga tradizione di offrire al pubblico principalmente opere di Giacomo Puccini.\nAdattamento cinematografico.\nNel 1985 fu distribuita dalla Colombia Pictures una versione cinematografica di \"A Chorus Line\" (in italiano \"Chorus Line\") con Michael Douglas nella parte del coreografo, Zach. L'adattamento fu creato da Arnold Schulman e il regista fu Richard Attenborough. Il film fu molto controverso in quanto pesanti cambiamenti furono fatti durante la trasposizione in film, come per esempio gli elementi omosessuali della versione originale, che nel film furono molto attenuati."}
{"id": "277423", "revid": "1437331", "url": "https://it.wikipedia.org/wiki?curid=277423", "title": "You Suffer", "text": "You Suffer \u00e8 una canzone del gruppo grindcore inglese Napalm Death, dodicesima traccia del loro album di debutto, \"Scum\". \u00c8 diventata famosa per essere entrata nel Guinness dei Primati come \"la canzone pi\u00f9 corta\". \u00c8 lunga esattamente 1,316 secondi. Il suo testo recita: \"You suffer... but why?\".\nData la sua brevit\u00e0, i Napalm Death hanno suonato questa canzone in tutti i loro spettacoli dal vivo."}
{"id": "277425", "revid": "253269", "url": "https://it.wikipedia.org/wiki?curid=277425", "title": "Jill Eikenberry", "text": ""}
{"id": "277426", "revid": "14691", "url": "https://it.wikipedia.org/wiki?curid=277426", "title": "Guerra nelle Falkland", "text": ""}
{"id": "277427", "revid": "767487", "url": "https://it.wikipedia.org/wiki?curid=277427", "title": "Per chi suona la campana (film)", "text": "Per chi suona la campana (\"For Whom the Bell Tolls\") \u00e8 un film del 1943 girato in Technicolor da Sam Wood. \u00c8 il primo film a colori di Ingrid Bergman.\nLa pellicola \u00e8 tratta dall'omonimo romanzo di Ernest Hemingway del 1940 ispirato a reali vicende di vita dell'autore, all'epoca corrispondente di guerra.\nTrama.\nL'opera, ambientata durante la guerra civile spagnola (1936-1939), racconta la storia di Robert Jordan, un intellettuale statunitense unitosi a un gruppo di partigiani spagnoli, e della sua storia d'amore con Maria.\nDurata e doppiaggi italiani.\nNel 1943 il film fu mostrato agli statunitensi in versione \"roadshow\" con la durata di 170 minuti, ma per la distribuzione generale il regista tagli\u00f2 alcune scene riducendo la pellicola a 156 minuti. In Italia giunse quest'ultima versione, censurata nei pochi punti in cui si faceva riferimento ai fascisti italiani. Nel 1956 il film fu riproposto al cinema, ma fu ulteriormente tagliato a 130 minuti e le parti di doppiaggio originale accoppiate alle scene eliminate si persero definitivamente.\nNel 1978 la Universal acquist\u00f2 i diritti dalla Paramount e riedit\u00f2 nuovamente il film al cinema in un'edizione poco pi\u00f9 lunga della precedente (135 minuti). La Universal volle il film completamente ridoppiato per l'occasione e affid\u00f2 il compito alle voci allora pi\u00f9 prestigiose della CDC guidate da Riccardo Cucciolla. Questa seconda versione italiana vantava un ottimo \"cast\" di doppiatori e un adattamento tutto nuovo del copione. Ciononostante, per la prima trasmissione televisiva della Rai si opt\u00f2 per il bel doppiaggio originale disponibile per\u00f2 solo in versione da 130 minuti (analogamente la Rai recuper\u00f2 l'audio italiano originale di altri classici quali \"Via col vento\" e \"Il cucciolo\" che erano stati ridoppiati negli stessi anni settanta). Questo decret\u00f2 la fine del ridoppiaggio del 1978, che da allora non si \u00e8 mai pi\u00f9 sentito ed \u00e8 quindi eccezionalmente raro (la stessa medesima cosa vale per i citati \"Via col vento\" e \"Il cucciolo\").\nRecentemente nella Library of Congress si \u00e8 ritrovata una copia dell'edizione da 156 minuti e tale \u00e8 la versione distribuita in DVD dalla Universal nel 2003. Per questa nuova edizione, il film \u00e8 stato ridoppiato in tutte le lingue. La colonna internazionale (musica + effetti sonori) \u00e8 sopravvissuta solo in parte, cos\u00ec in alcune scene questi ridoppiaggi usano musiche tratte da un'incisione anni settanta della colonna sonora, dall\"ouverture\" e dall'intermezzo. Il nuovo doppiaggio italiano \u00e8 a cura della CVD con la direzione di Oreste Rizzini e i dialoghi sono basati in maniera abbastanza fedele sul doppiaggio d'epoca, sebbene con qualche classico errore di trascrizione a causa di un ascolto poco accorto del doppiaggio originale non confrontato doverosamente con il copione in inglese (ad esempio la battuta di Maria \"mi sdraiarono su un divano\", che era traduzione quasi letterale di \"they put me on the couch\", \u00e8 stata mal interpretata come \"mi spogliarono sul divano\"). Nel doppiaggio originale si usava spesso il \"voi\" come forma di cortesia, nel ridoppiaggio anni settanta si danno tutti del \"tu\", nella versione in DVD i \"voi\" diventano \"lei\".\nProduzione.\nIl film, prodotto dalla Paramount Pictures, fu girato in California a Blue Canyon, a Kennedy Meadows, a Sacramento, a Sonora Pass, nelle Sierra Nevada Mountains e in Nevada. Le riprese durarono dal luglio all'ottobre 1942. Il budget del film \u00e8 stimato in 3 milioni di dollari.\nDistribuzione.\nDistribuito dalla Paramount, il film incass\u00f2 nei soli Stati Uniti, 7.100.000 dollari.\nDate di uscita.\nIMDb"}
{"id": "277428", "revid": "767487", "url": "https://it.wikipedia.org/wiki?curid=277428", "title": "Il quinto elemento", "text": "Il quinto elemento (\"Le Cinqui\u00e8me \u00e9l\u00e9ment\" in francese e \"The Fifth Element\" in inglese) \u00e8 un film del 1997 diretto da Luc Besson.\nLa pellicola ha per protagonisti Bruce Willis, Milla Jovovich e Gary Oldman.\nDi produzione francese (bench\u00e9 girato in lingua inglese), fu la pellicola pi\u00f9 costosa mai prodotta in Europa all'epoca della sua uscita.\nVenne presentato fuori concorso al 50\u00ba Festival di Cannes.\nTrama.\n1914: alla vigilia della prima guerra mondiale un archeologo e il suo assistente scoprono in uno scavo in Egitto testimonianze della visita di extraterrestri nel lontano passato della Terra. Mentre stanno decifrando i geroglifici che descrivono un \"Male Supremo\", destinato a risvegliarsi ogni anni, e l'\"Essere Perfetto\", designato a contrastarlo con il potere dei quattro elementi, gli alieni biomeccanici \"Mondoshawan\" ritornano sulla Terra per prelevare le quattro pietre che controllano gli elementi della profezia e il sarcofago che contiene il quinto, con l'intenzione di portarli al sicuro prima dello scoppio della guerra. Prima di ripartire, essi assicurano al capo dell'ordine segreto, che ha protetto fin dal remoto passato il loro segreto, che gli artefatti verranno riportati sulla Terra in tempo per affrontare il Male, trecento anni dopo.\n2263: Il \"Male Supremo\" appare nello spazio sotto forma di una titanica sfera infuocata e si dirige verso la Terra, distruggendo al suo passaggio un'astronave da battaglia della Federazione terrestre. A New York l'attuale capo dell'ordine monastico custode delle pietre elementali, padre Vito Cornelius, espone senza successo al Presidente Lindberg tutto il retroscena del \"Male Supremo\" e sull'arma in grado di fermarlo. Mentre i Mondoshawan tornano sulla Terra per mantenere la promessa fatta oltre tre secoli prima, vengono attaccati da alcuni mercenari \"Mangalores\", assunti dal malvagio genio dell'industria militare Jean-Baptiste Emanuel Zorg, che \u00e8 intenzionato a trarre profitto dalla rovina che il \"Male Supremo\" si lascer\u00e0 dietro. La nave dei Mondoshawan precipita su Marte e dal disastro viene recuperato solo un brandello di tessuto organico di un essere indefinito. Portato d'urgenza in un laboratorio sulla Terra, viene ricostruito attraverso una sorta di clonazione accelerata: il suo aspetto risulta quello di una giovane donna umanoide, \"Leeloo\", che, appena sveglia, sembra confusa e grazie alla sua incredibile forza riesce a scappare gettandosi dal palazzo.\nNel frattempo Korben Dallas, un tassista, ex marine e divorziato con una vita piuttosto grigia, si ritrova suo malgrado in una situazione al limite dell'incredibile quando Leeloo cade dentro il suo taxi volante. La donna, che parla una lingua arcana e incomprensibile, \u00e8 inseguita dalla polizia e ottiene l'aiuto di Korben per fuggire. Dopo una rocambolesca fuga sfrecciando fra i titanici grattacieli surreali di una New York del futuro, Korben conduce Leeloo da Cornelius e questi riconosce con sgomento, tramite un tatuaggio posto sul polso della ragazza, che Leeloo \u00e8 l'incarnazione del \"Quinto Elemento\", ossia l'essere supremo che i Mondoshawan volevano portare sulla Terra per completare l'arma contro il \"Male Supremo\". Cornelius scopre anche che le pietre elementari sono state affidate alla cantante lirica aliena Diva Plavalaguna. Siccome i Mangalores hanno fallito nel distruggere il Quinto Elemento, Zorg progetta la loro eliminazione con l'inganno per poi mettersi personalmente sulle tracce di Leeloo. Dopo avere appreso che Diva possiede le pietre, il Generale Munro riassume Korben e gli affida la missione di intrufolarsi nell'astronave da crociera \"Fhloston Paradise\" dove Diva si esibir\u00e0, e recuperare le pietre.\nLa copertura fornita a Korben \u00e8 che egli abbia vinto una crociera con il concorso a premi di un programma radiofonico; ci\u00f2 attira Zorg, che si reca a sua volta sul pianeta Fhloston. Korben porta Leeloo con s\u00e9 nel vascello spaziale, mentre Cornelius riesce a imbarcarsi come clandestino. Inaspettatamente, i passeggeri della lussuosa nave vengono presi in ostaggio da dei vendicativi Mangalores sopravvissuti dall'attentato di Zorg, che vengono per\u00f2 sconfitti da Korben, che recupera le pietre dal corpo di Diva, rimasta uccisa nello scontro a fuoco. Zorg, alla ricerca delle pietre, trova Leeloo e le ordina di consegnargli la valigia con le pietre; Leeloo esegue l'ordine ma Zorg tenta lo stesso di ucciderla, ma lei si nasconde nei condotti di ventilazione. Zorg decide di andarsene con la sua nave privata, lasciando una bomba a orologeria sulla nave che provoca l'evacuazione dei passeggeri. Zorg, scoperto che nella valigia non ci sono le pietre, torna sulla nave per cercarle disattivando la bomba, ma un moribondo Mangalore attiva il proprio ordigno. Korben, Leeloo, Cornelius e l'isterico DJ Ruby Rhod fuggono a bordo della navetta di Zorg mentre questi muore nell'esplosione.\nIl gruppo atterra in Egitto per riposizionare le pietre e completare l'arma contro il \"Male Supremo\", ma queste non si attivano, finch\u00e9 David l'apprendista di Cornelius non soffia su quella del Vento facendola illuminare, successivamente spargono sabbia su quella Terra, sudore su quella dell'Acqua e con un fiammifero accendono quella del Fuoco, ma Leeloo, disgustata dall'umanit\u00e0 dopo avere assistito a un video sulle guerre mondiali, si rifiuta di rilasciare il proprio elemento. Korben cerca di spiegare a Leeloo che, nonostante tutto, ci sono cose meravigliose al mondo per cui vale la pena lottare e per vivere: come l'amore. Leeloo, in preda a una profonda tristezza, sostiene di essere stata creata per proteggere e che oltre a questo non serve ad altro, sentendosi inutile. Korben confessa infine a Leeloo di essere innamorato di lei e che non vuole perderla, facendo cos\u00ec attivare l'arma che spegne il \"Male Supremo\", che si tramuta in una seconda Luna in orbita intorno alla Terra, salvandola dalla distruzione.\nProduzione.\nIl film \u00e8 stato girato in Inghilterra nei Pinewood Studios (famosi per essere il set dei film della serie di \"James Bond\" e delle serie televisive \"UFO\" e \"Spazio 1999\").\nColonna sonora.\nLa prima parte dell'aria cantata da Lady Plavalaguna \u00e8 \"Il dolce suono mi colp\u00ec di sua voce!\", tratta dall'opera \"Lucia di Lammermoor\" di Gaetano Donizetti (Parte II, Atto III - scena della pazzia).\nAccoglienza.\nIncassi.\nIl film, costato circa 90 milioni di dollari, fu la pellicola pi\u00f9 costosa mai prodotta in Europa all'epoca della sua uscita. Riscosse un grande successo di pubblico, incassando 263.920.180$.\nCritica.\nLa pellicola ha generalmente ricevuto critiche positive; sul sito \"Rotten Tomatoes\" detiene il 71% di critica positiva da parte dei critici, 87% da parte del pubblico.\n\"Fantafilm\" scrive che \"da cineasta esperto Besson riesce, con astuta ironia ed indubbio mestiere, a tramutare la sua esile favoletta in un grande successo commerciale, grazie anche ai collaboratori eccellenti di cui si \u00e8 circondato.\"\nAltri media.\nDal film venne tratto un videogioco, \"The Fifth Element\", per PlayStation e PC."}
{"id": "277429", "revid": "2730", "url": "https://it.wikipedia.org/wiki?curid=277429", "title": "Coppia (matematica)", "text": "In matematica con il termine coppia o con il termine equivalente pi\u00f9 esplicito coppia ordinata si intende una collezione di due oggetti tra i quali si possa distinguere un primo componente (o membro) da un secondo componente, e si tratta del caso pi\u00f9 semplice del concetto pi\u00f9 generale di ennupla ordinata. La coppia che ha come primo componente un oggetto identificato da \"a\" e come secondo un oggetto identificato da \"b\" viene denotata con la scrittura formula_1 o anche con la (\"a\", \"b\"). \nLa seconda notazione \u00e8 usata pi\u00f9 comunemente, soprattutto per il fatto di potersi ottenere pi\u00f9 facilmente: tutte le tastiere rendono direttamente disponibili le parentesi tonde, mentre le parentesi angolate si possono visualizzare bene solo con un sistema come TeX. La scrittura (\"a\", \"b\"), tuttavia potrebbe essere confusa con un intervallo aperto della retta reale o con l'indicazione dei due argomenti di una funzione di due variabili; se il contesto non consente di eliminare una tale ambiguit\u00e0, \u00e8 opportuno ricorrere alla prima notazione.\nL'insieme di tutte le coppie ordinate il cui primo componente appartiene ad un insieme \"X\" e il cui secondo membro si trova in un insieme \"Y\" viene chiamato prodotto cartesiano di \"X\" e \"Y\" e viene scritto \"X\" \u00d7 \"Y\". Ogni sottoinsieme di \"X\" \u00d7 \"Y\" viene chiamato relazione binaria fra \"X\" e \"Y\".\nDefinizione.\nUna coppia ordinata si distingue da un insieme di due elementi per il fatto che formula_2 \u00e8 diverso da formula_3. Di conseguenza due coppie ordinate formula_4 e formula_5 sono uguali se e solo se formula_6 \u00e8 uguale a formula_7 e formula_8 \u00e8 uguale a formula_9. Questa \u00e8 la principale propriet\u00e0 delle coppie ordinate, e pertanto qualunque definizione si dia di coppia ordinata, bisogna che a partire da essa sia possibile dimostrare il seguente teorema:\nAttualmente come definizione standard di coppia si adotta quella proposta da Kuratowski:\ndalla quale la dimostrazione del suddetto teorema risulta immediata. Infatti usando tale definizione l'uguaglianza fra le coppie ordinate:\nequivale alla seguente uguaglianza fra insiemi:\nOra per l'assioma di estensionalit\u00e0 due insiemi sono uguali se e solo se contengono gli stessi elementi. Si possono distinguere due casi. Se formula_14, e dunque l'insieme formula_15 ha due elementi distinti, allora deve essere formula_16, dunque formula_17 e quindi formula_18. Se invece formula_19, allora si ha formula_20, e dunque formula_21"}
{"id": "277430", "revid": "767487", "url": "https://it.wikipedia.org/wiki?curid=277430", "title": "Giulia (film)", "text": "Giulia (\"Julia\") \u00e8 un film drammatico diretto da Fred Zinnemann nel 1977 basato sul romanzo autobiografico \"Pentimento\" di Lillian Hellman, che narra la storia e l'amicizia tra due donne sullo sfondo della Seconda guerra mondiale e del Nazismo, anche se alcuni critici hanno dubitato circa l'esistenza di questa amica della scrittrice.\nL'adattamento della novella \u00e8 di Alvin Sargent che con questo vinse l'Oscar per la migliore sceneggiatura non originale. Il film si \u00e8 aggiudicato altri due Oscar per le interpretazioni di Vanessa Redgrave (miglior attrice non protagonista) e Jason Robards (miglior attore non protagonista). La nomination all'attrice inglese caus\u00f2 una forte opposizione della Lega di Difesa Ebraica, in quanto la Redgrave aveva finanziato un documentario a favore della Palestina.\nTrama.\n1934. La scrittrice Lillian Hellman vive in una casa al mare nel New England con il suo compagno, lo scrittore pi\u00f9 noto Dashiell Hammett. \u00c8 in crisi creativa e sente molto la mancanza della sua amica Giulia, appartenente ad una ricca famiglia di New York, che si trova a Vienna per studiare medicina, dopo aver studiato a Oxford con altri compagni, tra cui Sigmund Freud. Decide cos\u00ec di andare a trovarla a Vienna, con la speranza che la lontananza dalla sua terra l'aiuti a ritrovare l'ispirazione. Ma \u00e8 un periodo duro, poich\u00e9 il nazismo \u00e8 alle porte. Infatti i nazisti attaccano Vienna e Giulia rimane vittima dell'attacco. Lillian viene informata dell'accaduto e si reca in visita all'ospedale, dove vede Giulia sfigurata in un letto. Poco dopo per\u00f2 Giulia viene spostata in un'altra casa di cura e non avr\u00e0 modo di ritrovarla.\nTre anni dopo Lillian, che ha ritrovato il suo talento e ha finito la sua commedia, che ha ottenuto un successo straordinario, viene invitata a Mosca per una conferenza. Durante il tragitto Lillian incontra Johann, un politico mandato da Giulia, che la invita a compiere una pericolosa missione: prendere con s\u00e9 cinquantamila dollari da consegnare a Giulia per aiutare gli antifascisti ad espatriare e per salvare degli ebrei. Inizialmente Lillian \u00e8 indecisa, ma per amicizia accetta e si mette in viaggio per Berlino, dove in un ristorante incontra Giulia, divenuta antinazista e che ha perso una gamba. Lillian le consegna i soldi e Giulia le racconta di avere una figlia di circa un anno, di nome Lily, affidata alla famiglia di un fornaio in Alsazia. Giulia chiede a Lillian di prendersene cura nel caso non dovesse farcela a sopravvivere al conflitto, consapevole del pericolo che incombe su di lei. Le due donne quindi si separano.\nArrivata a Mosca, Lillian riceve una lettera che la informa che Giulia \u00e8 stata uccisa dai nazisti. Una volta seppellita la donna in Inghilterra, Lillian poi si reca in Alsazia per adempiere alla sua promessa, ma non riesce a trovare Lily; si reca allora dalla famiglia di Giulia, ma questa non la aiuta poich\u00e9 non vuole avere pi\u00f9 niente a che vedere con la memoria della loro figlia. Lillian non riuscir\u00e0 quindi a trovare la bambina e ad adempiere alla promessa fatta a Giulia. Ritornata a casa da Dashiell, rimarr\u00e0 con lui fino alla sua morte, avvenuta nel 1961, dopo 30 anni passati insieme. Rimasta sola e ormai vecchia, si ritira su una barca a pescare dove riflette sulla sua vita, spiegando di non aver mai dimenticato Giulia e Hammett, le persone pi\u00f9 importanti della sua vita.\nProduzione.\nCast.\nL'attrice Faye Dunaway aveva rifiutato il ruolo di Giulia, mentre la pellicola segna l'esordio al cinema dell'attore francese Lambert Wilson.\nRiprese.\nIl film \u00e8 stato girato in Inghilterra e Francia. La stazione ferroviaria di Strasburgo \u00e8 stata scelta per ricreare la stazione di Berlino. La persona in penombra seduta sulla barca da pesca all'inizio e alla fine del film \u00e8 la vera Lillian Hellman."}
{"id": "277431", "revid": "599", "url": "https://it.wikipedia.org/wiki?curid=277431", "title": "Coppia ordinata", "text": ""}
{"id": "277432", "revid": "6923", "url": "https://it.wikipedia.org/wiki?curid=277432", "title": "Abarth", "text": "L'Abarth \u00e8 una casa automobilistica italiana, fondata il 31 marzo 1949 dall'ingegnere italo-austriaco Carlo Abarth e dal pilota Guido Scagliarini.\nNata come scuderia sportiva, improntata alla produzione di autovetture sportive di piccola cilindrata, deve il suo successo soprattutto alle marmitte omonime, prodotte per l'elaborazione di diverse vetture di case automobilistiche come FIAT, Alfa Romeo, Lancia, SIMCA, Autobianchi e Porsche.\nL'azienda \u00e8 una societ\u00e0 controllata in precedenza dal gruppo Fiat Chrysler Automobiles, ora controllato al 100% dal gruppo Stellantis. Rilanciata a partire dal 2007, con il nome Abarth &amp; C. S.p.A., l'azienda si occupa della produzione e commercializzazione di versioni sportive ed elaborazioni di vetture FIAT con il marchio Abarth.\nL'azienda.\nL'inizio.\nNel secondo dopoguerra, si era affacciata la fabbrica automobilistica torinese Cisitalia, che si avvaleva dell'esperienza di un giovane elaboratore, Carlo Abarth, mutuato direttamente dall'azienda motociclistica Motor Thun, dove si fece conoscere anche come pilota. Dalla Cisitalia, all'epoca in amministrazione controllata, Abarth riutilizz\u00f2 alcune auto che ebbe come saldo. Ma il vero successo inizi\u00f2 con un accessorio che avr\u00e0 molta popolarit\u00e0: la \"Marmitta Abarth\", inizialmente solo per la Topolino, che riusciva ad aggiungere alla piccola utilitaria un suono aggressivo, oltre ad un piccolo aumento di potenza. Tuttavia l'auto era un'utopia, fino all'arrivo della proletaria Fiat 600, che diede ad Abarth un ottimo trampolino per far conoscere la sua innata abilit\u00e0 di elaboratore.\nIl logo aziendale fu fin dall'inizio uno Scorpione, segno zodiacale di Carlo Abarth e del socio Guido Scagliarini, disposto al centro di uno scudo, emblema di vittorie, con sfondo rosso, colore di Merano, citt\u00e0 natale del padre di Carlo Abarth e giallo di Modena, citt\u00e0 di Scagliarini. \nLa nuova 1100, lanciata da FIAT nel 1953, rappresenta per la Abarth la possibilit\u00e0 di creare ulteriore valore da un mezzo esistente. Proprio in quell'anno i risultati aziendali danno ragione ad Abarth: 70 dipendenti, esportazioni al 10% del fatturato totale, quasi 50\u00a0000 marmitte prodotte.\n\u00c8 del 1955, per\u00f2, la grande intuizione di Abarth di rielaborare una Fiat 600 per ricavarne una piccola sportiva, la \"750 GT\". Questa vettura rappresenta il gioiellino con cui la Abarth definisce il nuovo standard delle vetture rielaborate.\nLa vettura infrange diversi primati alla Mille Miglia e a Monza. Lo stesso risultato verr\u00e0 ottenuto nel 1958 quando sulle Fiat 500, rielaborate dai carrozzieri Zagato e Pininfarina, Abarth decide di intervenire. Di l\u00ec a poco uscir\u00e0 la vera e propria 500 Abarth, con impianto di scarico della ditta e carburatori Weber. La vettura stupir\u00e0 nuovamente tecnici e addetti ai lavori, e fu un successo anche commerciale.\nNel 1958, dopo numerosi successi, in pista e non solo, la Abarth compie un ulteriore passo in avanti, specializzandosi nell'elaborazione sportiva di vetture FIAT.\nLe trasformazioni in \"Derivazione\".\nKarl Abarth, come lui stesso amava definirsi, era un creatore di auto \"elaborate, non preparate\". Negli anni '50 Abarth intuisce che per differenziarsi ha bisogno di qualcosa di diverso, capace di catturare l'immaginario e i desideri di un pubblico pi\u00f9 ampio. Crea cos\u00ec le prime Marmitte Abarth, foderate con lana di vetro per aumentare le prestazioni ed emettere un inconfondibile rombo, e i primi Kit per Tuning, strumenti che permettono ai normali veicoli da strada di incrementare notevolmente le prestazioni a prezzi decisamente accessibili. Il primo passo in questa direzione fu una cassetta di trasformazione Abarth per la Fiat 600. Questa idea gli venne quando present\u00f2 alla stampa la prima auto della sua casa automobilistica in serie, la \"Fiat-Abarth 750\". Come si deduce dal nome, il primario intervento fu eseguito sulla cilindrata, ma mantenendo impostazione meccanica e componenti principali in comune con la berlina di serie. Le vittorie e i record in pista ottenuti dalle Abarth sono una naturale conseguenza e fecero da volano a tutte le attivit\u00e0 dell'azienda.\nNel 1971 Abarth viene acquisita dalla FIAT e nel 1979, con Fiat, Lancia, Autobianchi e Ferrari, diviene marchio di Fiat Auto Spa. In quegli anni produce interpretazioni di auto del gruppo, come la A112 Abarth, insieme ad auto che hanno dominato la scena rallistica come le 124 Spider, le 131 e Ritmo sino alle Lancia 037, S4 e Delta, in collaborazione a livello progettuale con Pininfarina.\nLa Abarth oggi.\nNel 2007 il gruppo Fiat rilancia Abarth. Il primo modello del nuovo corso fu la Abarth 500, dotata di un motore T-Jet 1.4 Turbo 16v da 135 CV, ulteriormente potenziabile a 160 CV tramite i kit di elaborazione: \"esseesse\", \"esseesse Koni\", \"Abarth Elaborazione 595\" e \"695 Abarth Brembo Koni\". Nel 2008 viene lanciata la Abarth Grande Punto, mentre nel giugno del 2009 la Grande Punto \"Abarth Supersport\". Caratteristiche base di questa versione sono il kit \"esseesse\" gi\u00e0 installato dalla casa madre con il motore potenziato fino a 180 CV e gli interni sportivi con sedili Abarth by Sabelt. Si approfitta del lancio di questa versione per riproporre tra i colori disponibili lo specifico tono di grigio denominato Grigio Campovolo, gi\u00e0 appannaggio delle vecchie Abarth.\nQuesti modelli sono affiancati dalle due elaborate di serie, una da 160 CV denominata \"595 Turismo\" e l'altra da 180 CV chiamata \"595 Competizione\". Successivamente la casa ha proposto numerose versioni in serie limitata, tra cui le pi\u00f9 potenti \"695\" con motore potenziato a 180 CV, fino a giungere nel 2014 a una versione \"estrema\" da 190 CV denominata 695 Biposto. Dopo il grande successo riscontrato dalla 695 Biposto \u00e8 nata la serie speciale 695 Biposto Record, presentata in anteprima all'IAA di Francoforte 2015.\nAllo stesso salone \u00e8 stata anche presentata l'Abarth 595 Yamaha Factory Racing, un'edizione speciale nata per celebrare la partnership con la Yamaha Motor per l'edizione 2015 della MotoGP. Inoltre, le concessionarie autorizzate Abarth sono anche delle vere e proprie officine dove possessori di una Abarth possono aumentare le prestazioni tramite l'installazione di un kit, personalizzare il proprio stile con elementi quali cerchi da 18 pollici, molle ribassate, freni maggiorati e migliorare l'estetica installando ad esempio sedili racing, copripedali specifici o poggiapiede in alluminio.\nNel 2017, Abarth, in collaborazione con i Cantieri del Gruppo Ferretti, che realizza Yacht di lusso, presenta la nuova 695 Rivale. Disponibile in versione Cabrio o Berlina, \u00e8 dotato di un motore 1.4 sovralimentato da 180 CV.\nNel 2019, Abarth festeggia i primi 70 anni e lo fa con eventi organizzati in tutta Italia e con una gamma rinnovata. Nello stesso anno presenta l'esclusiva Abarth 695 70 anniversario, in serie limitata di 1949 esemplari ed equipaggiata con il nuovo spoiler ad assetto variabile, studiato nella galleria del vento di FCA ad Orbassano (Torino), che migliora le prestazioni aerodinamiche della vettura, aumentando la tenuta nel misto veloce e la stabilit\u00e0 alle alte velocit\u00e0. Regolabile manualmente in 12 posizioni, con un\u2019inclinazione da 0\u00b0 a 60\u00b0, consente di aumentare il carico aerodinamico fino a 42\u00a0kg (nella posizione di massima inclinazione, 60\u00b0, a una velocit\u00e0 di 200\u00a0km/h).\nLa Abarth Driving Academy.\nL\"Abarth Driving Academy\" \u00e8 la scuola ufficiale di guida sportiva Abarth, nata in collaborazione con il \"Centro Internazionale Guida Sicura\", creato nel 1991 da Andrea De Adamich. La scuola ha sede presso l'autodromo Riccardo Paletti di Varano de' Melegari, a 25\u00a0km da Parma. L'iniziativa nasce con l'intento di offrire la possibilit\u00e0 di apprendere tecniche di guida con una particolare attenzione alla sicurezza e all'uso ottimale delle vetture sportive. Il corso si divide in lezioni pratiche e teoriche, sotto la guida di un team di piloti e istruttori esperti ed \u00e8 suddiviso in due livelli: base e advanced.\nLe autovetture.\nParticolarmente famose sono le Abarth derivate dalla Fiat 600, la prima di queste fu la \"Fiat-Abarth 750\" che entr\u00f2 in produzione nel 1956; per questo modello venne messo in vendita anche un kit di trasformazione per gli automobilisti amanti del \"fai da te\".\nFurono inoltre importanti anche i popolari kit di trasformazione Abarth per la vecchia Fiat 500, che la rendevano pi\u00f9 aggressiva e sportiva, senza limitarne la circolazione alla sola \"pista\": nel 1963 fu presentata la \"595 Abarth\", prodotta prima su base Fiat 500 D e poi su Fiat 500 F sino alla fine del 1971, mentre nel 1964 venne invece presentata la \"Fiat Abarth 595 SS\". Nello stesso anno furono presentate anche la \"Fiat Abarth 695\" e la \"Fiat Abarth 695 SS\", entrambe con una cilindrata totale di 689\u00a0cm\u00b3. Le parti speciali caratterizzanti le versioni elaborate da Abarth erano composte da cruscotto (con strumentazione specifica provvista di tachimetro, contachilometri, contagiri, indicatore livello benzina e indicatore temperatura olio), volante a 3 razze, carburatore doppio corpo Solex C 28 PBJ montato su apposito alloggiamento in alluminio, coppa olio in alluminio, sistema di aspirazione e scarico dei gas specifici, ecc. Da menzionare anche il fatto che su queste versioni il portellone posteriore, che chiudeva il motore posto nel retro della vettura, veniva rialzato con dei fermi per aumentare il raffreddamento del motore stesso e quindi la sua efficienza.\nAlla fine del 1960 la Abarth inizi\u00f2 a costruire la \"Abarth 850 TC\" (Turismo Competizione), la cui versione stradale rimase in produzione fino al 1966. La Fiat forniva le 600 prive di alcune parti meccaniche, (albero motore, freni, carburatore e scarichi) che venivano montate dalla Abarth trasformando la 600 in 850 TC.\nNel corso del 1962, furono realizzate due varianti della 850:\nSempre nel 1962, la 850 fu affiancata dalla \"FIAT-Abarth 1000\", che era anch'essa derivata dalla FIAT 600, ma aveva il motore di 982\u00a0cm\u00b3, con 60 cavalli CUNA.\nNon vanno dimenticate le versioni pi\u00f9 sportive della \"FIAT-Abarth 1000\" ovvero la TC [anche se la sigla Turismo-Corse non venne mai adottata dalla casa] con 85 CV di potenza e la TCR con testata radiale in grado di raggiungere i 115 CV. Con queste versioni la Abarth portava una grande serie di primizie nelle auto di piccola dimensione, ovvero i freni a disco su tutte e quattro le ruote, cambio a 5 marce e sospensioni a molla e ammortizzatore in quanto le balestre della 600 non erano in grado di fornire un'adeguata tenuta di strada.\nUn'altra versione da ricordare della 850 \u00e8 la TC gruppo 5, realizzata nel 1968 per le gare. Il suo motore aveva le valvole radiali e forniva 93 cavalli.\nLa Abarth produsse molti dei modelli FIAT ed anche dei modelli Autobianchi (A112 Abarth) in versione sportiva.\nLe sigle \"esse\" ed \"esseesse\".\nLe versioni speciali dei modelli Abarth si sono sempre distinte fra \"esse\" (Sport) ed \"esseesse\" (SuperSport). Le differenze fra le due versioni sono sempre state pi\u00f9 particolarmente meccaniche anzich\u00e9 estetiche, tradizione ripresa anche oggi per i nuovi modelli del gruppo su base FIAT.\nModelli.\nModelli in produzione (2021).\n70\u00ba anniversario\n595, 595\u00a0165 HP, 595 Turismo, 595 Competizione, 595 Essesse, 595 Scorpioneoro, 595 Monster Energy Yamaha\nArchivio.\nL\u2019archivio della casa automobilistica \u00e8 conservato presso il Centro storico Fiat nel fondo Abarth (estremi cronologici: 1930 - 1970)."}
{"id": "277433", "revid": "767487", "url": "https://it.wikipedia.org/wiki?curid=277433", "title": "Il dottor \u017divago (film)", "text": "Il dottor \u017divago (\"Doctor Zhivago\") \u00e8 un film del 1965 diretto da David Lean, con Omar Sharif, Julie Christie, Geraldine Chaplin, Alec Guinness e Rod Steiger.\nTratto dall'omonimo romanzo di Boris Pasternak che nel 1958 vinse il Nobel per la letteratura, fu presentato in concorso al 19\u00ba Festival di Cannes e vinse cinque Golden Globe e cinque Oscar, tra cui quello per la musica con il celebre \"Tema di Lara\" di Maurice Jarre, che vendette centinaia di migliaia di copie e raggiunse la prima posizione nella Billboard 200.\nNel 1998 l'American Film Institute l'ha inserito al trentanovesimo posto della classifica dei migliori cento film statunitensi di tutti i tempi.\nTrama.\nIl film si svolge principalmente sullo sfondo degli anni tra la prima guerra mondiale, la rivoluzione russa del 1917 e la guerra civile russa. La storia inizia alla fine degli anni '40 o all'inizio degli anni '50 e coinvolge il tenente generale del KGB Evgraf Andreevi\u010d \u017divago alla ricerca della figlia del fratellastro, il dottor Jurij Andr\u00e8evi\u010d \u017divago, e Larissa (\"Lara\"). Evgraf crede che una giovane donna, Tanja Komarova, possa essere sua nipote e le racconta la storia della vita di suo padre.\nNel 1913 Jurij Andr\u00e8evi\u010d \u017divago \u00e8 un giovane laureato in medicina, ma appassionato di poesia, in attesa della specializzazione. Dopo la morte della madre in giovane et\u00e0, \u00e8 stato allevato dal ricco Aleksandr Gromeko e dalla moglie Anna. Durante i suoi studi a Mosca, Jurij ha modo di constatare la brutalit\u00e0 delle repressioni dell'esercito zarista contro la popolazione che manifesta pacificamente per invocare migliori condizioni di vita. Inoltre il giovane fa la conoscenza di Lara, figlia diciassettenne di una modista, donna ambiziosa, mantenuta da Viktor Ippolitovich Komarovskij, un uomo privo di scrupoli, che non esita ad approfittare della giovane. Lara, presa dalla rabbia e dalla frustrazione per quanto le \u00e8 accaduto, durante la notte di Natale intende uccidere Komarovskij con una pistola di propriet\u00e0 di Pa\u0161a Antipov, un suo amico rivoluzionario, coraggioso e integerrimo, da sempre innamorato di lei, ma l'attentato, avvenuto durante una festa, fallisce e Komarovskij viene solo ferito ad un braccio. L'uomo concede alla giovane di allontanarsi, in cambio dell'omert\u00e0.\nAllo scoppio della prima guerra mondiale Jurij \u00e8 sposato con Tonja, figlia del suo benefattore Aleksandr, ed \u00e8 padre di un figlio, Sasha. Parte per il fronte come medico e ritrova casualmente Lara, che lavora come infermiera nel suo reparto: lei lo informa di essersi sposata con Pa\u0161a dopo la notte in cui ha attentato a Komarovskij, ma che il marito si \u00e8 arruolato e che da quel momento i due sono rimasti divisi. Durante il terzo anno di guerra gli insuccessi al fronte e le condizioni di estrema povert\u00e0 in cui continua a versare la popolazione russa provocano le prime diserzioni nell'esercito e le prime ribellioni nelle citt\u00e0, che presto culmineranno in una rivoluzione.\nAl termine del servizio di leva Jurij viene congedato e ritorna a Mosca, dove fa la conoscenza del figlio. Questa per\u00f2 non \u00e8 l'unica novit\u00e0 che lo attende: la rivoluzione ha modificato profondamente le regole della societ\u00e0 e il modo di vita della famiglia: Tonja pu\u00f2 occupare solo due stanze dell'antico palazzo, in quanto gran parte delle propriet\u00e0 sono state collettivizzate e concesse gratuitamente ai cittadini e anche trovare la legna da utilizzare nella stufa per riscaldare il piccolo spazio \u00e8 un grande problema. Proprio durante una \"razzia\" di legna durante la notte Jurij ritrova il fratellastro Evgraf, un bolscevico che gode di ottima considerazione in seno al partito e che in quel momento svolge incarichi di polizia; un suo schiocco di dita infatti \u00e8 sufficiente per calmare gli inquilini della casa, che intendevano espropriare le ultime propriet\u00e0 dei Gromeko.\nEvgraf avverte Jurij che le poesie che sta scrivendo sono invise al partito e, nonostante la loro qualit\u00e0, non pu\u00f2 confessarlo al fratellastro, suscitando in lui grande delusione. L'uomo aggiunge che, data la situazione, \u00e8 pi\u00f9 conveniente per lui e per la famiglia trasferirsi nella tenuta che loro hanno vicino ai monti Urali, nei pressi della citt\u00e0 di Juriatin, in una zona dove i combattimenti sembrano radi. Durante il lungo viaggio in treno verso gli Urali la famiglia passa attraverso le zone in cui infuria la guerra tra l'Armata Rossa e l'Armata Bianca, assistendo allo scempio dei villaggi dati alle fiamme dalle truppe rosse capeggiate da Strel'nikov, uno spietato comandante di cui la popolazione ha paura. Durante una sosta Jurij viene preso dalle truppe che si trovano sul treno su cui viaggia proprio Strel'nikov, diretto anche lui nella zona degli Urali, scoprendo cos\u00ec che si tratta di Pa\u0161a che, dopo la fine della guerra, si \u00e8 unito alla fazione bolscevica sotto falso nome. Il militare, dopo essere stato riconosciuto da Jurij, sapendo che egli non costituisce una minaccia, gli consente di riunirsi alla famiglia per continuare il viaggio.\nArrivati a destinazione i Gromeko scoprono che la loro villa \u00e8 stata posta sotto sequestro dalle autorit\u00e0 e non possono stabilirvisi, e quindi ripiegano su una piccola fattoria in abbandono poco distante; Jurij inizia la sua nuova vita, coltivando i campi, ma recandosi nella biblioteca di un paese vicino, ritrova casualmente Lara. I due intrecciano una relazione mentre in tutta l'Unione Sovietica infuria la guerra civile russa. Dopo qualche tempo Tonja resta incinta del secondo figlio e Jurij decide di porre termine alla relazione, ma mentre \u00e8 sulla strada del ritorno a casa, dopo aver comunicato la sua decisione all'amante, viene catturato dai partigiani rossi e arruolato a forza come medico, riuscendo a fuggire solo due anni dopo, quando diserta e torna a casa tra terribili stenti attraversando la steppa. Arrivato a Juriatin, scopre che Tonja, dopo avere conosciuto Lara quando ella lo aveva cercato non vedendolo pi\u00f9 tornare, era riuscita a espatriare riparando a Parigi.\nI due decidono di continuare la loro vita insieme nella casa di Lara, ma una notte Komarovskij si presenta alla porta e comunica a Jurij che si trova sotto mandato d'arresto per diserzione e che Lara \u00e8 ugualmente ricercata in quanto moglie di Strel'nikov, nel frattempo caduto in disgrazia; i due rifiutano l'invito dell'uomo a recarsi a Vladivostok per imbarcarsi al fine di raggiungere la Francia o qualunque destinazione essi vogliano e decidono di stabilirsi segretamente nella vecchia villa abbandonata dove, nelle gelide notti d'inverno, Jurij comincia a scrivere un libro di poesie dedicate a Lara.\nLa loro intensa storia sembra scorrere felice, a dispetto delle lacerazioni che il loro Paese sta vivendo, ma Komarovskij, che, grazie alla sua abilit\u00e0, \u00e8 riuscito ad acquistare credito presso i bolscevichi, offre ai due un'ultima possibilit\u00e0 di espatriare informandoli che sono stati scoperti e che Strel'nikov si \u00e8 suicidato per evitare la fucilazione. Jurij sembra accettare e manda Lara, nel frattempo rimasta incinta, insieme all'uomo, ma egli ama troppo il suo Paese e decide di rimanere, salvando per\u00f2 l'amata. Gli eventi precipitano: Komarovskij e Lara spariscono durante i disordini che infiammano la Mongolia, mentre Jurij viene ritrovato in pessimo stato di salute a Mosca da Evgraf, divenuto generale; un giorno, mentre \u00e8 a bordo di un tram, gli sembra di scorgere Lara mentre cammina per strada, ma un infarto lo uccide prima che possa raggiungerla.\nLa folla che segue i funerali del medico poeta \u00e8 un postumo riconoscimento per la sua opera, e una vena di malinconia pervade l'anziano generale, che non \u00e8 mai riuscito a riconoscerne il valore. Al funerale Evgraf viene avvicinato da Lara, che si presenta a lui e gli dice di conoscere suo fratello.\nEvgraf spiega a Tanja anche che su richiesta di Lara lui la aiut\u00f2 a cercare la figlia dispersa negli orfanotrofi, ma senza alcun esito. Il generale dice anche a Tanja che dopo le ricerche infruttuose della figlia, Lara spar\u00ec da un giorno all'altro per non ritornare mai pi\u00f9. Probabilmente fu arrestata per strada e altrettanto probabilmente fin\u00ec in un campo di prigionia dove mor\u00ec dimenticata. \"A quei tempi succedeva spesso,\" le disse.\nNel finale Evgraf \u00e8 quasi certo che la giovane orfana che ha davanti sia proprio la figlia di Lara e di suo fratello, tanto cercata per anni; la ragazza, evidentemente traumatizzata, non ricorda nulla degli avvenimenti che l'hanno portata alla separazione dalla madre, ma ha un inspiegabile talento nel suonare la balalaica, dote che anche la madre di Jurij possedeva, e questo lascia la speranza in Evgraf che un giorno ella possa ricordare l'identit\u00e0 della donna e del padre.\nProduzione.\nDai contenuti speciali del film in DVD, si apprende che il produttore Carlo Ponti propose al regista David Lean di scritturare la moglie Sophia Loren per la parte di Lara. Il regista rifiut\u00f2 perch\u00e9 la Loren era troppo anziana per interpretare una giovane di 17-18 anni. In effetti all'epoca del film, il 1965, Julie Christie aveva 24 anni e la Loren 31. Lean, quindi, opt\u00f2 semplicemente per l'attrice pi\u00f9 giovane.\nLe riprese durarono circa 10 mesi, non potendo girare il film in Russia, dove il libro era ancora proibito, il regista scelse la Spagna dove aveva gi\u00e0 realizzato alcune parti di \"Lawrence d'Arabia\". La scelta si rivel\u00f2 sfortunata dato che la speranza di avere la neve invernale venne delusa da uno degli inverni spagnoli pi\u00f9 caldi. Per simulare la neve fu necessario utilizzare la polvere di marmo che veniva prelevata da una location poco distante dalla location scelta.\nAltre scene in esterno furono girate in Finlandia e Canada.\nIncassi.\nIn Italia, con un incasso pari a sei miliardi di lire, fu il maggior successo della stagione 1966-67 superando pellicole quali \"Il buono, il brutto, il cattivo\" e \"La Bibbia\".\nRiconoscimenti.\nNel 1999 il British Film Institute l'ha inserito al 27\u00ba posto della lista dei migliori cento film britannici del XX secolo."}
{"id": "277434", "revid": "1833151", "url": "https://it.wikipedia.org/wiki?curid=277434", "title": "La parola ai giurati (film 1957)", "text": "La parola ai giurati (\"12 Angry Men\") \u00e8 un film del 1957 diretto da Sidney Lumet. \u00c8 la prima pellicola girata dal regista.\nLa sceneggiatura \u00e8 un adattamento dell'originale soggetto di Reginald Rose \"Twelve Angry Men\", scritto nel 1954 per la TV, e racconta la storia di un componente di una giuria che, sulla base di un \"ragionevole dubbio\", tenta di persuadere gli altri undici membri ad assolvere un ragazzo accusato di parricidio.\nIl film, manifestando la sua origine teatrale, si caratterizza per essere quasi interamente girato su un solo \"set\": infatti, ad esclusione di tre minuti suddivisi tra l'inizio e la fine e due brevi scene girate in una sala da bagno, l'intera vicenda \u00e8 ambientata nella stanza in cui si riunisce la giuria. Ad eccezione dei giurati n. 8 e n. 9, che rivelano i rispettivi nomi al momento di accomiatarsi all'uscita dal tribunale, nessun nome \u00e8 usato nel film: all'imputato ci si riferisce con \"il ragazzo\", ai testimoni con \"il vecchio\" e \"la donna dall'altra parte della strada\". Nel doppiaggio in italiano il giurato n. 6, a inizio film, dice di chiamarsi Scott mentre firma un documento, ma questo nome non viene pronunciato nella versione originale.\nNel 2007 l'American Film Institute l'ha inserito all'ottantasettesimo posto della classifica dei cento migliori film americani di tutti i tempi (nella classifica originaria del 1998 non era presente).\nTrama.\n\u00c8 in corso un processo per omicidio di primo grado a New York: un uomo \u00e8 morto e suo figlio \u00e8 accusato di essere l'assassino. In accordo con la legislazione statunitense, il verdetto deve essere espresso all'unanimit\u00e0: un verdetto non unanime porterebbe infatti alla ripetizione del processo. La giuria \u00e8 inoltre informata che un verdetto di colpevolezza condanner\u00e0 certamente il ragazzo alla sedia elettrica, poich\u00e9 il giudice rifiuter\u00e0 qualsiasi richiesta di grazia. I dodici giurati dall'aula del tribunale si dirigono verso la stanza in cui svolgeranno il proprio lavoro e dove, discutendo il caso, conosceranno la personalit\u00e0 l'uno dell'altro.\nAll'inizio il raggiungimento dell'unanimit\u00e0 sembra semplice: per votazione esplicita 11 giurati si dichiarano a favore della colpevolezza; solo il giurato numero 8 vota per l'assoluzione, ma si dichiara in realt\u00e0 dubbioso. Si passano rapidamente in rassegna le prove:\nGli alibi del ragazzo sembrano inconsistenti:\nIl giurato n. 8 basa i suoi dubbi sul fatto che l'avvocato difensore era stato piuttosto timoroso nei suoi interrogatori: si tratta di un avvocato alle prime armi, nominato difensore d'ufficio. Esplicita quindi i suoi dubbi su alcuni punti per lui ancora non chiariti e richiede una nuova votazione a scrutinio segreto da cui si astiene esplicitamente. A sorpresa su 11 votanti c'\u00e8 un nuovo voto a favore dell'assoluzione: in breve si scopre che \u00e8 il giurato n.9.\nSi ripercorre pertanto il processo, vengono riesaminate le prove messe agli atti, in particolare il coltello che \u00e8 servito come arma del delitto, e vengono riconsiderate le testimonianze a carico dell'accusato. A poco a poco, con la collaborazione di tutti i giurati, le varie prove che sembrano solide crollano:\nA mano a mano che si analizzano gli indizi si rifanno le votazioni e il numero degli innocentisti aumenta: si passa rapidamente da due a tre a quattro fino ad arrivare a sei; alla fine si arriva ad un nove a tre per l'innocenza che diventa undici a uno quando si capisce che anche la testimonianza della donna non \u00e8 pi\u00f9 attendibile. L'unico ad insistere per la colpevolezza \u00e8 il giurato n.3, che infine crolla, ammettendo implicitamente che la sua avversione per l'imputato nasce da una proiezione del suo odio per il proprio figlio con il quale ha avuto un difficile rapporto.\nA questo punto la giuria decide per l'innocenza dell'imputato. Uscendo dal tribunale i giurati 8 e 9 (principali artefici dell'assoluzione) si salutano presentandosi.\nProduzione.\n\"La parola ai giurati\", con la sceneggiatura di Reginald Rose, fu inizialmente prodotto per la televisione e trasmesso nella serie antologica della CBS \"Studio One\" nel 1954 (una copia su pellicola della trasmissione TV, che risultava smarrita da anni e si temeva fosse andata perduta, fu ritrovata nel 2003).\nIl successo del film tv port\u00f2 ad un adattamento per il grande schermo. Sidney Lumet, i cui precedenti come regista includevano drammi per produzioni televisive come \"The Alcoa Hour\" e \"Studio One\", fu incaricato da Henry Fonda e Reginald Rose di curarne la regia. \"La parola ai giurati\" fu il primo film di Lumet, e per Fonda e Rose, che coprodussero il film, fu l'unico esperimento come produttori. Fonda pi\u00f9 tardi dichiar\u00f2 che non avrebbe mai pi\u00f9 prodotto un film.\nLe riprese furono completate, dopo un breve ma rigoroso programma di prove, in 17 giorni e con un \"budget\" di $340.000, come riportato in \"Reading on Twelve Angry Men\", edito da The Greenhaven Press, 2000.\nAll'inizio del film, la macchina da presa \u00e8 posta al di sopra dello sguardo e usa lenti grandangolo, per dare la sensazione di maggiore distanza fra i soggetti, ma con il progredire del film, l'inquadratura \u00e8 gradualmente ristretta. Verso la fine delle riprese quasi tutti i personaggi sono mostrati in primo piano usando specifici obiettivi e un'angolatura pi\u00f9 bassa, per diminuire o accorciare la profondit\u00e0 di campo. Lumet, che inizi\u00f2 la carriera come direttore della fotografia, dichiar\u00f2 che con l'utilizzo di queste tecniche, e con la collaborazione del cineasta Boris Kaufman, aveva cercato di creare una palpabile sensazione di claustrofobia.\nDistribuzione.\nTagline.\n\"Life is in their hands - Death is on their minds!\" (\"La vita \u00e8 nelle loro mani - La morte \u00e8 nelle loro menti!\")\nAccoglienza.\nAlla prima proiezione, \"La parola ai giurati\" ricevette critiche entusiastiche. A. H. Weiler del \"New York Times\" scrisse: \"\u00c8 una storia tesa, coinvolgente e avvincente che va ben al di l\u00e0 dei confini della sala di giuria in cui \u00e8 ambientata\". Il critico oper\u00f2 uno studio approfondito dei personaggi dei 12 giurati, concludendo che \"i loro drammi sono abbastanza forti e provocanti da tenere lo spettatore con il fiato sospeso.\" Tuttavia il film registr\u00f2 incassi deludenti, probabilmente perch\u00e9 in controtendenza con pellicole a colori e a schermo panoramico.\nRiconoscimenti.\nIl film fu nominato all'Oscar nelle categorie \"miglior regista\", \"miglior film\", e \"migliore adattamento cinematografico\", ma fu messo in ombra da \"Il ponte sul fiume Kwai\", kolossal bellico che nel 1958 vinse sette Oscar. Al Festival internazionale di Berlino, \"La parola ai giurati\" vinse l'Orso d'Oro.\nNel 2007 fu scelto per essere conservato nel National Film Registry della Biblioteca del Congresso degli Stati Uniti.\nAdattamenti.\nTV.\n\"La parola ai giurati\" fu riadattato per la televisione nel 1997. Diretto da William Friedkin, nel rifacimento recitano George C. Scott, James Gandolfini, Tony Danza, William Petersen, Ossie Davis, Hume Cronyn, Courtney B. Vance, Armin Mueller-Stahl, Mykelti Williamson, Dorian Harewood, e Jack Lemmon.\nIn questa produzione, il giudice \u00e8 una donna e quattro dei giurati sono afro-americani (nelle interviste, il produttore dichiar\u00f2 che l'idea di inserire una donna nella giuria fu scartata, perch\u00e9 non si volle cambiare il titolo \"12 Angry Men\"). Comunque, la maggior parte dell'azione e dei dialoghi del film sono identici all'originale. L'ammodernamento della versione del '97 include il divieto di fumo nella stanza della giuria, i cambiamenti apportati nei riferimenti al reddito e a personaggi contemporanei della cultura popolare, vi sono inoltre pi\u00f9 dialoghi incentrati sulla razza, e imprecazioni occasionali.\nNel 2007, il regista russo Nikita Mikhalkov complet\u00f2 il suo riadattamento cinematografico. La giuria del 64\u00ba Festival del Cinema di Venezia assegn\u00f2 il suo premio speciale a questo riadattamento \"per riconoscere la consistente genialit\u00e0 dell'intero lavoro di Nikita Mikhalkov\".\nIl regista indiano Besu Chatterjee rifece il film con il titolo \"Ek Ruka Hua Faisla\" nel 1986. Nel 2014 viene prodotto \"12 Citizens\", \"remake\" cinese ad opera del regista Ang Xu.\nRifacimenti e parodie televisive della storia sono apparse in \"Hancock's Half Hour\", \"Happy Days\", \"The Simpsons\", \"I Griffin\", \"Veronica Mars\", \"La signora in giallo\", \"Malcolm\", \"Detective Monk\" e \"The Dead Zone\".\nTeatro.\nRose scrisse parecchi adattamenti teatrali della storia. Nel 1964, Leo Genn ebbe una parte nello spettacolo sul palcoscenico londinese. In altri adattamenti teatrali recitati anche da donne, l'opera \u00e8 stata reintitolata \"12 Angry Jurors\" o \"12 Angry Women\".\nNel 2004 la compagnia del Roundabout Theatre present\u00f2 un riadattamento teatrale in versione Broadway, dove Boyd Gaines recitava nella parte di un pi\u00f9 combattivo giurato n. 8, insieme a James Rebhorn nella parte del n. 4, Philip Bosco del n. 3 e Robert Prosky del giudice. Nel 2007, \"12 Angry Men\" fu presentato in un \"tour\" teatrale nazionale con Richard Thomas e George Wendt nelle parti dei giurati n. 8 e 9, rispettivamente. Il \"tour\" del 2008 non include Wendt ma presenta un altro famoso personaggio televisivo, Kevin Dobson di \"Kojak\" e \"Knots Landing\" nei panni del giurato n. 10. In Italia, nella stagione teatrale 2008/2009 Alessandro Gassmann ha messo in scena \"La parola ai giurati\", di cui \u00e8 regista e interprete, recita la parte del giurato n\u00b08. Nell'adattamento di Gassmann, sul palcoscenico si fa uso di proiezioni e retroproiezioni che richiamano il film di Lumet del 1957, anche la recitazione \u00e8 di stampo cinematografico, spesso gli attori parlano contemporaneamente, o quando non sono illuminati, in tal modo si mette al centro dell'attenzione dello spettatore pi\u00f9 chi ascolta che chi parla. Il testo \u00e8 rivisitato in chiave sociale, se ne sottolineano gli aspetti antirazzisti e contrari alla pena di morte, si esaltano la capacit\u00e0 d'ascolto e di pacato ragionamento contro la violenza e la prevaricazione. Lo spettacolo diretto da Gassmann ha ottenuto il patrocinio di Amnesty International."}
{"id": "277436", "revid": "254059", "url": "https://it.wikipedia.org/wiki?curid=277436", "title": "Bona Lombarda", "text": "Biografia.\nDopo la battaglia di Delebio (1432) combattuta tra i veneziani, guidati da Giorgio Corner, e le truppe del Ducato di Milano comandate da Niccol\u00f2 Piccinino, questi lasci\u00f2 una parte delle truppe a presidiare la Valtellina, tra di essi il capitano di ventura Pier Brunoro Sanvitale alloggiato a Morbegno che presidiava la zona della Val Gerola fino a Campione di Sacco, nell'attuale comune di Cosio Valtellino. Fu qui che Pier Brunoro conobbe Bona mentre pascolava le greggi. Talune fonti parlano di un rapimento, altre di un matrimonio presso la chiesa di Sacco; Bona comunque segu\u00ec il marito nelle sue imprese guerresche partecipando attivamente ad alcune battaglie.\nIl Brunoro pass\u00f2 al servizio del regno di Napoli guidato da Alfonso di Aragona ma fu sospettato di voler tornare al soldo di Milano e imprigionato.\nUna volta liberato pass\u00f2 agli ordini di Venezia e fu inviato a Negroponte col compito di difenderla dai turchi. Brunoro mor\u00ec nel 1466 e due anni dopo, nel Peloponneso, mor\u00ec anche Bona.\nDiscendenza.\nBona e Pier Brunoro ebbero due figli, uomini d'armi al servizio dei veneziani:\nLa lapide di Campione di Sacco.\nA ricordo di Bona Lombarda, in localit\u00e0 Campione di Sacco nel comune di Cosio, sorge una cappella votiva dove \u00e8 murata una lapide con questa epigrafe:"}
{"id": "277441", "revid": "466539", "url": "https://it.wikipedia.org/wiki?curid=277441", "title": "Adrienne Corri", "text": "\u00c8 nota per le sue interpretazioni cinematografiche in pellicole di registi di rilievo, come \"Il fiume\" (1951) di Jean Renoir, \"Il dottor \u017divago\" (1965) di David Lean e \"Arancia meccanica\" (1971) di Stanley Kubrick. Attiva anche in teatro e televisione, \u00e8 autrice di un saggio pubblicato nel 1985, \"The Search for Gainsborough\", sulla figura del noto pittore inglese Thomas Gainsborough\nBiografia.\nNata a Edimburgo, in Scozia, da famiglia di origini italiane, inizi\u00f2 la sua attivit\u00e0 come attrice cinematografica alla fine degli anni quaranta ed ebbe il suo primo ruolo in una produzione importante nel film \"Il fiume\" (1951) di Jean Renoir. Lo pseudonimo Adrienne Corri le fu dato all'inizio della sua carriera teatrale dal drammaturgo inglese Gordon Harbord, che gi\u00e0 aveva coniato i nomi d'arte di Laurence Harvey e Diana Dors. Nel 1959, durante la prima rappresentazione del \"Mondo di Paul Slickey\" di John Osborne, reag\u00ec ai fischi e agli ululati del pubblico mostrando il dito medio agli spettatori e dicendo loro \u00abdi andare a farsi fottere\u00bb.\nGi\u00e0 dagli anni cinquanta, fu attiva sul piccolo schermo in varie produzioni della televisione britannica: la sua prima partecipazione risale al 1952, e fino al 1992 fu presente in diversi film per la TV e serie, tra cui \"Doctor Who\" e \"UFO\". Nel 1965 fu nel cast di \"Bunny Lake \u00e8 scomparsa\" di Otto Preminger, e quello stesso anno recit\u00f2 nel \"Dottor \u017divago\" di David Lean. Nel 1967 apparve anche in un film italiano, \"Sette volte donna\", di Vittorio De Sica e nel 1971 fu impegnata in quello che probabilmente \u00e8 il suo ruolo pi\u00f9 famoso, quello di Mary Alexander, la moglie dello scrittore in \"Arancia meccanica\" di Stanley Kubrick: il suo personaggio, nella notte brava di Alex (Malcolm McDowell), subisce da questi uno stupro mentre Alex canta \"Singin' in the Rain\". La particolare soluzione di camera riprende lo stupro dal punto di vista della vittima, che infatti durante la violenza non viene mai inquadrata.\nTra le sue ultime apparizioni cinematografiche figurano \"La vendetta della Pantera Rosa\" (1978) di Blake Edwards e, di nuovo diretta da Otto Preminger, \"Operazione Rosebud\" (1975) e \"Il fattore umano\" (1979). Del 1992 sono invece le ultime apparizioni televisive, gi\u00e0 comunque diradatesi nel decennio precedente; figura infatti nei panni di se stessa in un film documentario del 1993 sulla figura di Jean Renoir.\nDedicatasi alla scrittura, pubblic\u00f2 nel 1985 \"The Search for Gainsborough\", una ricerca storiografica originale sul pittore inglese Thomas Gainsborough, che rende plausibile l'ipotesi, dall'analisi dei documenti e delle testimonianze presenti nell'opera, che l'anno di nascita del pittore possa essere retrodatato al 1726.\nVita privata.\nSposata dal 1961 al 1967 con l'attore britannico Daniel Massey, \u00e8 morta il 13 marzo 2016, a 84 anni, per una disfunzione dell'arteria coronaria."}
{"id": "277442", "revid": "122257126", "url": "https://it.wikipedia.org/wiki?curid=277442", "title": "Volumi polmonari", "text": "I volumi polmonari sono delle grandezze respiratorie che vengono calcolate con la spirometria e che vengono utilizzati in ambito diagnostico.\nClassificazione.\nI volumi polmonari si dividono in:\nDescrizione.\nCome premessa, l'inspirazione \u00e8 la fase dell'atto respiratorio in cui l'aria ricca di ossigeno arriva ai polmoni, attraverso le vie respiratorie; l'espirazione invece \u00e8 l'emissione dei \"prodotti di scarto\" quali anidride carbonica e vapore acqueo.\nLa frequenza \u00e8 il numero di atti respiratori che si effettuano in un minuto, in media 14-15. I volumi e le capacit\u00e0 polmonari vengono confrontate con i valori teorici (valori di riferimento che sono in relazione all'altezza, all'et\u00e0 ed al sesso del soggetto in cui vengono calcolati).\nVolumi polmonari statici.\nI volumi polmonari statici sono singoli volumi che non possono essere ulteriormente divisi, e sono:\nVolumi polmonari dinamici.\nI volumi polmonari dinamici sono indicativi dell'aumento delle resistenze al flusso nelle vie aeree e del ridotto ritorno elastico del polmone.\nIl principale volume polmonare dinamico \u00e8 il \"Volume Espiratorio Massimo ad 1 Secondo\" (VEMS o, in inglese, FEV1). Esso \u00e8 dato dalla quantit\u00e0 di aria emessa nel primo secondo di un'espirazione forzata. Viene messo in rapporto con la capacit\u00e0 vitale forzata secondo la seguente formula: VEMS * 100 / CVF, tale rapporto \u00e8 chiamato indice di Tiffeneau.\nUna riduzione del VEMS e del Tiffeneau indicano una broncostrizione con difficolt\u00e0 espiratoria (asma, broncopneumopatia cronica ostruttiva) e/o una riduzione del ritorno elastico del polmone (enfisema).\nUn altro volume dinamico \u00e8 la \"Massima Ventilazione al Minuto\" (MVV) che \u00e8 la massima quantit\u00e0 di aria mobilizzabile in un minuto respirando al massimo della capacit\u00e0 dell'individuo. \u00c8 un valore che ha perso gran parte della sua importanza, tanto che non viene quasi mai calcolato dagli spirometri pi\u00f9 moderni.\nCapacit\u00e0 polmonari.\nLe capacit\u00e0 polmonari invece sono somme di volumi, esse sono:\nIl rapporto fra volume residuo *100 / capacit\u00e0 polmonare totale si chiama indice di Motley ed il suo aumento \u00e8 segno di iperdistensione polmonare da broncostruzione o di enfisema polmonare, come per il volume residuo."}
{"id": "277448", "revid": "212348", "url": "https://it.wikipedia.org/wiki?curid=277448", "title": "Ges\u00f9 Bambino", "text": ""}
{"id": "277453", "revid": "287204", "url": "https://it.wikipedia.org/wiki?curid=277453", "title": "Tomas Ujfalusi", "text": ""}
{"id": "277454", "revid": "7336", "url": "https://it.wikipedia.org/wiki?curid=277454", "title": "Volume polmonare", "text": ""}
{"id": "277455", "revid": "120813734", "url": "https://it.wikipedia.org/wiki?curid=277455", "title": "Story Musgrave", "text": "Attualmente \u00e8 particolarmente conosciuto per la professione che svolge, cio\u00e8 di portavoce e consulente del gruppo di Imagineering della \"Walt Disney Company\" (la societ\u00e0 che gestisce i vari Disneylands) nonch\u00e9 della \"Applied Minds\" in California.\nNato a Boston in Massachusetts e cresciuto a Lexington in Kentucky dove tuttora risiede. Padre di sei figli (di cui uno gi\u00e0 deceduto) spende la maggior parte del suo tempo libero dedicandosi al gioco degli scacchi, al volo, al giardinaggio, alla critica letteraria, ai microcomputer, al paracadutismo, alla fotografia, alla lettura, alla corsa, al nuoto sott'acqua ed al volo con il parapendio.\nFormazione.\nStory Musgrave frequent\u00f2 la St. Mark's School di Southborough in Massachusetts, negli anni dal 1947 al 1953, lasciando la scuola poco prima di ottenere il suo diploma di conclusione della High school. Nel 1958 raggiunse il titolo di bachelor in matematica e statistica conferito dall'Universit\u00e0 di Syracuse. Un anno pi\u00f9 tardi gli venne conferito il \"master\" in amministrazione commerciale per analisi di operazione e programmazione di computer da parte dell'Universit\u00e0 della California di Los Angeles. Nel 1960 consegu\u00ec un ulteriore bachelor in chimica, conferito dal Marietta College seguito nel 1964 della laurea in medicina conseguita presso il \"Columbia University College of Physicians and Surgeons\". Nel 1966 fece un ulteriore \"master\" in fisiologia e biofisica presso l'Universit\u00e0 del Kentucky e nel 1987 un \"master\" in letteratura presso l'Universit\u00e0 di Houston in Texas.\nMusgrave \u00e8 pluridecorato di onorificenze nazionali ed internazionali sia nel campo militare che in campo civile. \u00c8 membro di influenti associazioni americane.\nEsperienze.\nMusgrave si arruol\u00f2 presso la marina militare americana - United States Marine Corps - nel 1953 prestando servizio come esperto di elettronica dell'aviazione e tecnico di strumentazione ed assumendo il ruolo di comandante di un equipaggio di aereo in varie assegnazioni che lo portarono in Corea, Giappone e sulle isole Hawaii. Prest\u00f2 servizio pure sulla portaerei \"USS Wasp\" stazionata nelle acque dell'Oceano Pacifico. Ha raggiunto 17.700 ore di volo su 160 diversi tipi di aerei per voli civili e militari. 7.500 ore di volo sono state raggiunte su aerei jet. Ha ottenuto tutte le qualificazioni possibili per svolgere la professione di istruttore di volo per voli civili e militari. Ulteriormente \u00e8 un esperto paracadutista avendo eseguito oltre 500 lanci in volo libero di cui oltre 100 di collaudo, particolarmente per ottenere risultati in campo aerodinamico.\nLavoro.\nMusgrave fu dipendente alla \"Eastman Kodak Company\" di Rochester, New York nel ruolo di matematico ed analista delle operazioni nel corso dell'anno 1958.\nPer un anno, dal 1964 al 1965, ha collaborato al centro di medicina dell'Universit\u00e0 del Kentucky di Lexington frequentando successivamente il corso di post laurea dell'U.S. Air Force (dal 1965 al 1966), e lavorando contemporaneamente nel campo della medicina aerospaziale e della fisiologia. Seguendo il corso di post laurea del \"National Heart Institute\" dal 1966 al 1967 insegn\u00f2 ed esegui ricerche scientifiche nella fisiologia cardiovascolare e di sperimentazione. Dal 1967 al 1989, ha continuato nella collaborazione clinica e scientifica, lavorando con orario ridotto quale collaboratore e consulente esterno dell'Ospedale generale di Denver in Colorado nonch\u00e9 quale professore di fisiologia e biofisica (sempre con contratto part-time) del centro di medicina dell'Universit\u00e0 del Kentucky.\nHa scritto 25 pubblicazioni scientifiche riferentesi al campo della medicina aerospaziale e della fisiologia (regolarizzazione della temperatura corporea), della fisiologia sperimentale e vari suggerimenti medici.\nEsperienze alla NASA.\nStory Musgrave venne scelto dalla NASA come scienziato-astronauta ad agosto del 1967. Frequent\u00f2 l'apposito addestramento accademico per successivamente collaborare allo sviluppo e alla programmazione della stazione spaziale Skylab. Venne nominato a far parte dell'equipaggio di riserva della prima missione equipaggiata del programma, lo Skylab 2 nel ruolo di pilota-scienziato. Ha assunto il ruolo di Capcom durante la seconda e terza missione equipaggiata del programma, le missioni Skylab 3 e Skylab 4. Successivamente Musgrave partecip\u00f2 alla programmazione ed allo sviluppo di tutti gli strumenti necessari per le attivit\u00e0 extraveicolari da eseguire durante le missioni dello Space Shuttle. Questo compito comprendeva ricerche per il perfezionamento delle tute spaziali, dei sistemi di sopravvivenza, chiuse e camere d'aria ed unit\u00e0 di manovra umana come ad esempio la Manned Maneuvering Unit (MMU). Dal 1979 al 1982 e dal 1983 al 1984 venne incaricato del ruolo di pilota di collaudo e verificazione del Shuttle Avionics Integration Laboratory del Lyndon B. Johnson Space Center. Assunse nuovamente il ruolo di Capcom durante le missioni STS-31, STS-35, STS-36, STS-38 ed STS-41, e collabor\u00f2 al centro di controllo di volo di Houston durante ulteriori successive missioni. Fu nominato specialista di missione per il voli STS-6 nel 1983, STS-51-F/Spacelab-2 nel 1985, STS-33 nel 1989 ed STS-44 nel 1991, nonch\u00e9 quale specialista del carico di bordo per la missione STS-61 nel 1993 per successivamente nuovamente assumere l'incarico di specialista della missione per il volo STS-80 nel 1996. Veterano di sei voli nello spazio, Musgrave ha raggiunto un totale di 1.281 ore 59 minuti e 22 secondi di volo nello spazio. Lasci\u00f2 la NASA ad agosto 1997 per dedicarsi a seguire i suoi interessi privati.\nLa sua prima missione STS-6 venne lanciata dal Kennedy Space Center il 4 aprile 1983 ed atterr\u00f2 all'Edwards Air Force Base in California il 9 aprile 1983. Durante questa prima missione dell'orbiter Challenger, l'equipaggio esegu\u00ec il primo posizionamento tramite lo Shuttle di un satellite artificiale IUS/TDRS, nonch\u00e9 Musgrave e Don Peterson condussero la prima attivit\u00e0 extraveicolare dello Space Shuttle per testare le nuove tute spaziali ed eseguire simulazioni di assemblaggio e riparazione di oggetti nello spazio. La missione ebbe una durata totale di 5 giorni, 23 minuti e 42 secondi.\nLa missione STS-51F/Spacelab-2, nuovamente eseguito con il \"Challenger\", venne lanciata dal Kennedy Space Center il 29 luglio 1985 ed atterr\u00f2 all'Edwards Air Force Base il 6 agosto 1985. Fu la prima di una serie che port\u00f2 con s\u00e9 come esclusivo carico di bordo lo Spacelab, nonch\u00e9 la prima ad adoperare lo Spacelab Instrument Pointing System (IPS).\nVennero eseguiti 13 esperimenti maggiori riferentesi particolarmente all'astronomia, alla fisica del Sole, alla scienza ionosferica, scienza umana ed un esperimento con elio altamente liquefatto. Durante la missione, Musgrave fu incaricato quale ingegnere per la sorveglianza dei sistemi di bordo durante la fase di lancio e di rientro, nonch\u00e9 assunse il pilotaggio del velivolo spaziale durante le operazioni eseguite in orbita. La missione ebbe una durata totale di 7 giorni, 22 ore, 45 minuti e 26 secondi.\nLa missione STS-33, venne eseguita con lo Space Shuttle Discovery. Il lancio notturno avvenne dal Kennedy Space Center il 22 novembre 1989. Questa specifica missione port\u00f2 con s\u00e9 un carico bordo del dipartimento della difesa degli Stati Uniti (United States Department of Defense) e pertanto i dettagli rimasero segreti al pubblico. Dopo 79 orbite terrestri, la missione si concluse sulla pista numero 04 dell'Edwards Air Force Base, con un atterraggio al calar del sole del 27 novembre 1989. La missione ebbe una durata totale di 5 giorni, 7 minuti e 32 secondi.\nPure la missione STS-44 venne avviata con un lancio notturno eseguito il 24 novembre 1991. L'obbiettivo primario della missione venne raggiunto con il posizionamento di un satellite artificiale del programma di supporto per il dipartimento della difesa (Defense Support Program - DSP) assemblato ad un congengno propulsore razzo del tipo Inertial Upper Stage (IUS). In aggiunta, l'equipaggio esegu\u00ec due esperimenti facenti parte del programma di personale militare nello spazio (Military Man in Space), tre esperimenti per il monitoraggio di radiazioni, nonch\u00e9 numerosi esperimenti medici per testare la resistenza ed il sopportamento di voli dello Shuttle di durata prolungata. La missione si concluse dopo 110 orbite terrestri. Lo Space Shuttle Atlantis atterr\u00f2 presso l'Edwards Air Force Base il 1\u00ba dicembre 1991. La missione ebbe una durata totale di 6 giorni, 22 ore, 50 minuti e 42 secondi.\nLa missione STS-61 fu la prima di una serie per eseguire dei lavori di riparazione ed aggiustamento del telescopio spaziale Hubble (HST). Il lancio notturno avvenne dal Kennedy Space Center il 2 dicembre 1993 e lo Space Shuttle Endeavour esegui una manovra rendezvous e di aggancio al telescopio spaziale HST. Durante la missione di 11 giorni, il telescopio spaziale venne riposizionato e rimesso in completa operativit\u00e0 e funzionalit\u00e0 tramite il lavoro di due paia di astronauti durante 5 attivit\u00e0 extraveicolari di durata record. Il dott. Musgrave esegui 3 di queste citate \"passeggiate spaziali\". Dopo aver percorso una distanza di 7.135.464 chilometri durante le 163 orbite terrestri, la \"Endeavour\" atterr\u00f2 al Kennedy Space Center in Florida nella notte del 13 dicembre 1993. La missione ebbe una durata totale di 10 giorni, 19 ore e 59 minuti.\nLa sua sesta ed ultima missione fu la STS-80 svoltasi dal 19 novembre al 7 dicembre 1996. L'equipaggio a bordo dello Space Shuttle Columbia il quarto giorno della missione posizion\u00f2 il \"Wake Shield Facility (WSF)\", un satellite artificiale del peso di 2,3 tonnellate in grado di creare un vuoto d'aria fino a 1000 volte pi\u00f9 puro di quello creabile artificialmente sulla Terra. Tale satellite venne ritirato al termine dei vari esperimenti e riposizionato nella baia di carico il settimo giorno della missione. Obbiettivo primario della missione fu comunque il posizionamento dell\"'Orbiting Retrievable Far and Extreme Ultraviolet Spectrometer (ORFEUS)\", un satellite artificiale composto da un complesso di strumenti astronomici quali telescopi, spettrografi a raggi ultravioletti una varia serie di specchi ecc. montati su di un satellite artificiale riutilizzabile chiamato \"Shuttle Pallet Satellite (SPAS)\" ed utilizzato principalmente per osservare le origini e la nascita di nuove stelle. Alla fine della missione aveva raggiunto il nuovo record di aver percorso ca. 12.000.000 di chilometri durante le 278 orbite terrestri. La missione ebbe una durata totale di 17 giorni, 15 ore e 53 minuti.\nMusgrave rimarr\u00e0 l'unico astronauta a volare in missioni con tutti i cinque Space Shuttle (Challenger, Discovery, Atlantis, Endeavour e Columbia nell'ordine). Fino al ritorno nello spazio del veterano del programma Mercury John Glenn nel 1998 ha detenuto il record quale persona pi\u00f9 anziana in orbita avendo volato nella missione STS-80 ad un'et\u00e0 di 62 anni. Si \u00e8 ritirato dalla NASA nel 1997."}
{"id": "277456", "revid": "1844470", "url": "https://it.wikipedia.org/wiki?curid=277456", "title": "Montpellier H\u00e9rault Rugby", "text": "Il Montpellier H\u00e9rault Rugby o Montpellier HR \u00e8 un club francese di rugby a 15 di Montpellier.\nFondato nel 1986 per fusione di preesistenti club cittadini, milita per la stagione 2020-21 nel Top 14, prima divisione nazionale.\nNella sua storia il Montpellier ha vinto due Challenge Cup nel 2015-16 e nel 2020-21 e ha raggiunto la finale per due volte (2010-11 e 2017-18) senza mai conquistare il titolo di campione di Francia."}
{"id": "277458", "revid": "58775", "url": "https://it.wikipedia.org/wiki?curid=277458", "title": "Registro del ccTLD &quot;.it&quot;", "text": ""}
{"id": "277459", "revid": "287204", "url": "https://it.wikipedia.org/wiki?curid=277459", "title": "Mitologia cinese", "text": "La mitologia cinese \u00e8 la mitologia della civilt\u00e0 cinese. Molte leggende cinesi risalgono all'era mitica dei Tre Augusti (\u4e09\u7687, \"sanhuang\") e dei Cinque Imperatori (\u4e94\u5e1d, \"wudi\").\nPresentazione.\nLa mitologia cinese \u00e8 conosciuta grazie a testi risalenti alla dinastia Han. Risalenti a pi\u00f9 di duemila anni fa, possono essere considerati in un certo senso recenti. Furono redatti da letterati che rivisitarono la mitologia antica, tenendo conto delle loro concezioni filosofiche. In certi casi hanno associato le pi\u00f9 importanti divinit\u00e0 a sovrani cinesi. Hanno anche associato molti d\u00e8i alle \"cinque direzioni\" (i quattro punti cardinali e il centro), secondo una cosmologia elaborata nella bassa antichit\u00e0.\nPossiamo avere un'idea di cosa fosse la mitologia cinese originaria, comparandola con quella di altri popoli dell'Estremo Oriente. Estendendo il paragone a tutta l'Eurasia, ci si pu\u00f2 rendere conto che gran parte della mitologia cinese \u00e8 di origine indo-europea. Possiede infatti dei punti in comune con la mitologia germanica, la mitologia greca e quella dei popoli slavi e scandinavi. Questo \u00e8 dovuto alla remotissima invasione della Cina da parte di un popolo indo-europeo, i Tokhariani, pi\u00f9 di tremila anni fa. I cinesi dell'antichit\u00e0 li chiamavano i Quan-Rong, il termine \"Rong\" era applicato a tutti i barbari occidentali.\nMiti propriamente cinesi.\nNell'Estremo Oriente e in Oceania, esisteva un dualismo cosmologico che metteva in opposizione due principi, da una parte la luce, il Sole e il fuoco, dall'altra il buio, la Luna e l'acqua. Il primo principio era generalmente rappresentato da un uccello. In Cina era un corvo. L'Uccello \u00e8 un concetto emerso sotto la dinastia Shang, la prima attestata dall'archeologia. Il secondo principio era raffigurato da un serpente o un animale acquatico. La madre di Shun, uno dei sovrani mitici della Cina, era del clan del Serpente, il padre del clan dell'Uccello. Shun era dunque nato dall'unione dei due principi. Questo mito illustra il Totemismo dell'antica societ\u00e0 cinese, secondo cui ogni clan aveva un animale ancestrale.\nXie era l'ancestrale degli Shang e sua madre si chiamava Jiandi. Un giorno, mentre ella si lavava in un lago sulla Collina Oscura, un uccello nero pass\u00f2 con un uovo multicolore nel becco. Lo lasci\u00f2 cadere, Jiandi lo prese e se lo mise in bocca, facendo nascere Xie. Si tratta di un'unione particolare di principi cosmici, in cui da una parte c'\u00e8 l'acqua del lago, dall'altra l'Uccello.\nIl Sole risiede su un albero, chiamato Fusang o Kongsang. Si alza regolarmente da quest'albero, di mattina, per posarsi su un altro albero, a Ovest. In origine c'erano dieci soli. Un giorno sollevandosi tutti insieme, portarono agli uomini un calore intollerabile. Yao, ne abbatt\u00e9 nove con le sue frecce. Nella maggior parte dei testi \u00e8 invece Yi l'arciere che abbatte i soli, su richiesta di Yao. Questo mito \u00e8 la prova della correlazione tra la mitologia cinese e quelle indo-europee, il mito \u00e8 infatti presente anche nella mitologia siberiana e in quella amerinda.\nMiti di origine indo-europea.\nLa creazione del mondo.\nLa creazione del mondo fu dovuta alla fine del gigante, Pangu. Il suo soffio divenne vento e nuvole, il suo occhio destro il Sole, il suo occhio sinistro la Luna, i suoi quattro arti i quattro angoli del mondo, il suo sangue e il suo sudore il Fiume Giallo e il Fiume Azzurro, ecc. Pangu \u00e8 di tutta evidenza correlato al gigante Ymir della mitologia norrena o da Purusha della mitologia indiana. Il mito \u00e8 giunto in Cina tardivamente dal Tibet, gi\u00e0 in contatto con la civilt\u00e0 tokhariana.\nIl cielo.\nCi sono differenti concezioni del cielo, e certe analogie con la civilt\u00e0 dei Serbi: ci sono nove cieli, separati da porte sorvegliate da tigri e pantere e da uno dei guardiani di Shangdi. La concezione serba del cielo \u00e8 conosciuta in forma cristianizzata: Dio ha chiuso ognuna delle sette porte del cielo e vi ha posizionato come guardiano un angelo.\nI Tre Augusti.\nAll'inizio della loro storia, i Cinesi, posizionano i Tre Augusti (\u4e09\u7687 S\u0101n Hu\u00e1ng): Fuxi, N\u00fcwa e Shennong. Fuxi \u00e8 oggi chiamato Taihao. Le leggende vogliono che abbia insegnato la pesca e l'allevamento agli uomini. Aveva un ruolo di mediatore tra gli uomini e gli esseri divini. Sua sorella e sposa era N\u00fcwa, una dea della fecondit\u00e0: presiedeva ai matrimoni, come Fuxi, e alla nascita dei bambini. Shennong era invece un dio dell'agricoltura che aveva importanza anche nel commercio. Gli si attribuisce anche la scoperta delle piante medicinali.\nLe pi\u00f9 belle raffigurazioni di Fuxi e N\u00fcwa sono collocate nelle tombe della regione Tourfan, nell'Est della Cina. Sono datate dal IV all'VIII secolo d.C., epoca in cui la regione era tokhariana. Le due divinit\u00e0 hanno code di serpente. Fuxi tiene una squadra, simbolo del cielo maschile. N\u00fcwa un compasso, simbolo della Terra, femminile. Inoltre, Fuxi e N\u00fcwa sono accompagnati da due soli. In alcune tombe degli Ittiti datate intorno ai 4000 anni fa, si trovano raffigurazioni simili di due gemelli, maschio e femmina, accompagnati da due soli. Questi gemelli sono quelli che nei testi ittiti si identificano come dio del Sole e del Cielo e dea del Sole e della Terra.\nUn paragone tra le dee N\u00fcwa e Atena dimostra che sono praticamente identiche. Entrambe dee della musica e della fecondit\u00e0 (Atena lo era in tempi arcaici). La prima era inoltre qualificata come \"Imperatrice Divina\" e sposa di Yu il Grande, fondatore della dinastia Xia. Atena, le leggende vogliono fosse associata a qualche sovrano. N\u00fcwa era inoltre considerata \"Grande Saggia\", come Atena era la dea della saggezza.\nSecondo un famoso mito cinese, una figlia di Shennong di nome N\u00fcwa (dove la sillaba \"wa\" \u00e8 rappresentata da un ideogramma diverso) anneg\u00f2 nel mare Orientale mentre passeggiava sulla riva. Si trasform\u00f2 in un uccello, il \"jingwei\", che somigliava a un corvo. Secondo il \"Shuyi ji\", opera della dinastia Tang, si sarebbe piuttosto annegata in un fiume. In effetti si conosce una certa Fufei, il cui nome significa \"Sposa di Fuxi\" e che \u00e8 quindi identificabile con N\u00fcwa, che si \u00e8 annegata in un fiume. Si pu\u00f2 quindi affermare che queste due N\u00fcwa sono identiche. Secondo una leggenda greca raccontata da Ovidio, una figlia del re passeggiava su una riva quando il dio del Mare cerc\u00f2 di violentarla. Lei si trasform\u00f2 in una cornacchia, uccello simile al corvo. Questa figlia del re era associata a Atena, la quale \u00e8 stata vittima di un tentativo di stupro commesso da H\u00e9pha\u00efstos, un dio marino. Si pu\u00f2 notare cos\u00ec la parentela dei miti cinesi e greci.\nSi potrebbe obiettare che Atena non \u00e8 affatto la sorella-sposa di un dio simile a Fuxi, il quale non ha alcun equivalente nella mitologia greca. Ci\u00f2 si spiega con il fatto che aveva carattere sacerdotale (i testi cinesi gli attribuiscono l'invenzione del metodo di divinazione esposto nel I Ching) e che presso i Greci non esisteva alcuna classe di preti.\nHuangdi.\nI letterati della Cina antica ricordavano Huangdi, l'Imperatore Giallo, come l'antenato mitico dei Rong-Chien. I Cinesi l'hanno adottato e hanno fatto di lui il successore dei Tre Augusti, considerandolo il fondatore della loro civilt\u00e0. Aveva una residenza in cima al Monte Kunlun, una montagna da cui nascevano quattro fiumi, ma si comportava come un nomade. Si spostava con un carro e il suo vero nome, Xuanyuan, significava \u00abAsse del Carro\u00bb. Gli si attribuiscono talvolta quattro teste. Di grande intelligenza, sapeva parlare pochi giorni dopo la nascita, ed era magico e divino. Uno dei suoi ministri avrebbe inventato la scrittura. Era un guerriero, che apprese \u00abl'uso dello scudo e della lancia\u00bb, secondo lo storico Sima Qian. Sapeva anche domare le bestie selvagge. I Cinesi gli hanno associato due fratelli, Shentu e Yulei, che uccidevano i demoni.\nHuangdi condusse una lotta molto dura contro Chiyou, presentato come un figlio, un nipote o un ministro di Shennong. Era un forgiatore e un esperto nella fabbricazione delle armi, che d'altronde avrebbe inventato lui stesso. \u00c8 stato venerato come dio della Guerra. Huangdi utilizz\u00f2 contro Chiyou un esercito di animali selvaggi. L'episodio pi\u00f9 famoso della battaglia \u00e8 quello durante il quale Chiyou cre\u00f2 una nebbia fitta. Il Principe del Vento, spesso associato a Huangdi, fabbric\u00f2 una statua montata su un carro che indicava sempre il sud con il suo braccio destro; ci\u00f2 permise alle truppe di Huangdi di orientarsi in quella nebbia. In seguito, Chiyou provoc\u00f2 un uragano, con dei venti violenti e piogge torrenziali. Huangdi fece venire sua figlia Ba, che portava siccit\u00e0. L'uragano fu sconfitto, ma Ba non pot\u00e9 pi\u00f9 ritornare in cielo: suo padre la esili\u00f2 nei territori del nord, che lei trasform\u00f2 in deserto. I testi cinesi situano frequentemente questa battaglia in un luogo chiamato Panquan, la \"Sorgente del Talus\".\nSecondo il Guizang, un'opera antica conosciuta soltanto attraverso delle citazioni, Chiyou si attacc\u00f2 al Kongsang per impedire al sole di sorgere, lasciando la terra in un'oscurit\u00e0 eterna.Il mito del combattimento tra Huangdi e Chiyou trova anche un equivalente presso gli Slavi dei Balcani. Questi ultimi raccontavano che il dio del tuono doveva affrontare ogni mattino una creatura a forma di drago o serpente, che voleva catturare il sole per far cadere il mondo nelle tenebre. Questa creatura creava delle nebbie fitte e delle tempeste distruttive. Si tratta sicuramente del mito pi\u00f9 importante per i Tokhariani, che erano legati alla loro venerazione per il sol levante. La menzione del Kongsang si spiega con la trasposizione cinese di questo mito, poich\u00e9 per gli Indo - europei il sole sorgeva dal mare che circondava la terra e non da un albero.\nSiccome il combattimento tra Huangdi e Chiyou \u00e8 spesso situato vicino ad una sorgente, pu\u00f2 essere paragonato all'uccisione del serpente Pitone, che custodiva una fonte vicino a Delfi, per mano di Apollo. Un'analisi pi\u00f9 approfondita di Huangdi e Apollo rivela che queste due divinit\u00e0 erano simili. Si pu\u00f2 paragonare Huangdi al dio L\u00fag dei Celti o al dio Wotan dei Germani. Nella mitologia indiana, Indra \u00e8 il vincitore di un serpente che cercava di trattenere il sole o le acque.\nXiwangmu.\nUn'altra divinit\u00e0, Xiwangmu, la Regina-Madre d'Occidente, \u00e8 sempre stata associata ai territori occidentali, dove vivevano i Tokhariani. Era una dea della fecondit\u00e0, con un'intensa attivit\u00e0 sessuale. Era la guardiana dei frutti dell'immortalit\u00e0. Regnava anche sui destini umani e sull'occidente, che era considerata la terra dei morti, e poteva scatenare epidemie. La si pu\u00f2 paragonare alla dea tedesca Frija o alla scandinava Freyja. Tutte erano probabilmente personificazioni della Terra. Sembra anche che sia stata una forma di N\u00fcwa, altra dea della fecondit\u00e0, che corrispondeva alla dea \"Sole della Terra\" degli Ittiti. Entrambe avevano dei legami con i serpenti; Xiwangmu, come N\u00fcwa, aveva una relazione con gli strumenti musicali a fiato.\nYi l'arciere.\nLa somiglianza di Yi l'arciere e dell'eroe greco Eracle \u00e8 stata osservata da molto tempo. Sono entrambi eroi solitari e cacciatori di mostri. Come Eracle, Yi ha affrontato un certo numero di \u00abfatiche\u00bb. Come Yi, Eracle era un arciere. Non volendo scendere sotto terra dopo la sua morte, Yi si rec\u00f2 presso la Regina-Madre d'Occidente e ottenne da lei delle pillole d'immortalit\u00e0, ma la sua sposa Chang'e gliele rub\u00f2. Similmente, Eracle arriv\u00f2 a rubare le mele dell'immortalit\u00e0, che erano propriet\u00e0 della dea Era, ma le restitu\u00ec per ordine di Atena. Questi due eroi, che avrebbero potuto evitare la morte, ebbero una fine tragica. Secondo alcuni testi cinesi, Yi fu assassinato dalla sua sposa Fufei (citata sopra, che sarebbe quindi equivalente a Chang'e) e da Han Zhuo, l'amante di lei. Allo stesso modo, Eracle fu ucciso dalla sua sposa Deianira e dal Centauro Nesso, che aveva cercato di violentarla.\nL'immortalit\u00e0 \u00e8 stato un concetto essenziale della religione dei Greci e dei Tocari. Da Omero, i termini \u00abimmortale\u00bb e \u00abdio\u00bb sono sinonimi. Ugualmente, il termine tokhariano per gli dei, \"\u00f1\u00e4kte\", significava probabilmente \u00abimmortale\u00bb.\n\u00c8 importante anche notare che le \u00abfatiche\u00bb di Yi sono conseguenti alla lotta di Huangdi contro Chiyou. Cos\u00ec, Yi ha ucciso il Grande Serpente divoratore di stelle, mentre Huangdi ha vinto Chiyou, che cercava di impedire al sole di salire in cielo. \u00c8 cos\u00ec dunque che Yi \u00e8 diventato re durante una spedizione nel bacino del Tarim e che Huangdi era la \"versione divina del re\". Questo stesso parallelismo esiste nella mitologia greca: cos\u00ec come il \"dio\" Apollo ha ucciso il serpente Pitone vicino ad una sorgente, il \"re\" Cadmo ha ucciso un serpente che custodiva una sorgente nel sito di Tebe. Apollo era spesso chiamato \"sovrano\", il che non accadeva per suo padre Zeus.\nSessualit\u00e0.\nA differenza del pensiero contemporaneo della Cina nei confronti delle istanze LGBT la mitologia cinese \u00e8 ricca di relazioni omosessuali e di tematiche transgender."}
{"id": "277466", "revid": "6923", "url": "https://it.wikipedia.org/wiki?curid=277466", "title": "CONCACAF Gold Cup", "text": "La CONCACAF Gold Cup, nota semplicemente come Gold Cup (o Copa Oro nei paesi di lingua spagnola), \u00e8 una competizione calcistica del Nord America e del Centro America a livello di squadre nazionali, organizzata dalla CONCACAF ogni due anni a partire dal 1963.\nNelle ventisei edizioni disputate fino al 2021, sette squadre sono riuscite a vincere il trofeo. La nazionale pi\u00f9 titolata \u00e8 quella del (11), seguita da (7) e (3); al Messico appartiene anche il record del maggior numero di apparizioni alla fase finale della competizione (24).\nDa quando il torneo ha cambiato formula e denominazione nel 1990, \u00e8 stato dominato dalle nazionali di Messico e Stati Uniti, che si sono spartite quindici delle sedici edizioni giocate fino ad oggi (otto trionfi dei messicani e sette degli statunitensi); l'unica eccezione \u00e8 stata la vittoria del nel 2000.\nStoria.\nFino al 1963 in Nord America vi erano due competizioni separate: il CCCF Championship ed il NAFC Championship; questo perch\u00e9 il subcontinente aveva due confederazioni distinte: la CCCF, la cui giurisdizione comprendeva il Centro America e la maggior parte dei Caraibi, e la NAFC, formata invece da Canada, Cuba, Messico e Stati Uniti. In seguito alla fusione della CCCF con la NAFC nacque la CONCACAF, che diede poi il nome ufficiale alla competizione.\nNel 1963 si disput\u00f2 per la prima volta un torneo continentale di calcio, denominato Campionato CONCACAF, che continu\u00f2 fino al 1989. Nel 1990 il torneo cambi\u00f2 denominazione in CONCACAF Gold Cup e l'anno seguente ripart\u00ec con cadenza biennale, seppur con qualche eccezione (l'edizione del 1995 fu posticipata al 1996, mentre quella del 2003 si gioc\u00f2 ad un solo anno di distanza dalla precedente). Dal 1991 ad oggi il torneo si \u00e8 sempre svolto negli Stati Uniti, anche se in quattro occasioni \u00e8 stato organizzato in concomitanza con un altro paese appartenente alla CONCACAF (con il Messico nelle edizioni del 1993 e del 2003, con il Canada in quella del 2015 e con la Costa Rica in quella del 2019)."}
{"id": "277467", "revid": "7", "url": "https://it.wikipedia.org/wiki?curid=277467", "title": "Citeaux", "text": ""}
{"id": "277474", "revid": "287204", "url": "https://it.wikipedia.org/wiki?curid=277474", "title": "Crusinallo", "text": "Crusinallo (\"Crusnall\" in dialetto ossolano e in piemontese), con i suoi 3945 abitanti \u00e8 la frazione pi\u00f9 popolosa del comune di Omegna (Provincia del Verbano-Cusio-Ossola). Essa era comune autonomo fino al 1928.\nIl paese sorge nella parte nord del comune di Omegna, ai confini con i comuni di Casale Corte Cerro, Gravellona Toce, Germagno. I suoi confini naturali sono: a Nord il torrente San Martino, ad est e a sud il torrente Strona e ad ovest i boschi dell'Alpe Colla.\nStoria.\nNell'antichit\u00e0 la terra di Crusinallo, come tutta l'area del Lago d'Orta faceva parte della Gallia Cisalpina. I primi abitatori di cui si conosca il nome furono i Leponzi, o Leponti, trib\u00f9 di lingua celtica diffusa nell'et\u00e0 del ferro dall'Ossola al Cantone Ticino. A partire dal II secolo a.C. si intensificarono i contatti col mondo romano, che portarono, dal I secolo d.C., alla veloce assimilazione degli abitanti, che adottarono la lingua e i costumi dei dominatori.\nDopo la dominazione longobarda, Crusinallo pass\u00f2, nel 774, sotto l'Impero Carolingio di Carlo Magno. Un feudatario del Sacro Romano Impero Germanico costru\u00ec una fortezza, della quale restano solo alcune fondamenta, su una grande collina di Crusinallo. Un suo discendente, Meredano, ebbe in pi\u00f9 il titolo di \"Conte di Crusinallo\" dall'Imperatore Ottone I di Sassonia, inoltre divenne possessore di un'enorme vastit\u00e0 di territori, da Omegna alla Valle Strona, da Ornavasso a Gravellona Toce a Cerro.\nDopo la sconfitta di Federico Barbarossa a Legnano, il sistema feudale decadde e fiorirono i Comuni dell'Italia centro-settentrionale, cos\u00ec i Conti di Crusinallo dovettero cedere la maggior parte dei loro possedimenti al Comune di Novara. Inizi\u00f2 cos\u00ec il lento declino dei Conti e la dissoluzione di una delle famiglie pi\u00f9 potenti del Piemonte medievale.\nNel XV secolo la zona venne dominata dai Visconti signori di Milano che diedero ai Borromeo il feudo del Cusio, pi\u00f9 tardi (1500) Crusinallo e il Cusio si resero indipendenti diventando Repubblica sotto il patronato della Diocesi di Novara fino alla dominazione spagnola.\nNel 1767 Carlo Emanuele III di Savoia acquist\u00f2 il Cusio dagli Spagnoli; nel 1798 Vittorio Emanuele I, al sopraggiungere di Napoleone, si ritir\u00f2 in Sardegna abbandonando le terre. Vennero poi la Repubblica Cisalpina il Regno d'Italia. Dopo il Congresso di Vienna (1815) Crusinallo venne di nuovo incorporata ai domini di casa Savoia e segu\u00ec le vicissitudini del Regno di Sardegna prima e del Regno d'Italia dopo.\nAlla fine dell'800 Crusinallo inizi\u00f2 ad acquistare importanza commerciale e industriale: nel 1866 fu inaugurata la ferrovia Novara-Domodossola e Crusinallo ebbe una stazione, nel 1869 apr\u00ec i battenti la Cartiera Binda e nel 1913 venne inaugurata la linea tranviaria Omegna-Verbania.\nNel 1897 si stabil\u00ec a Crusinallo un gruppo di \"Figlie di Maria Ausiliatrice\" con lo scopo di educare le fanciulle; fu edificato l'Istituto San Giuseppe, prima sede per le novizie, poi orfanotrofio per le bimbe orfane dei lavoratori. Nel 1909 venne inaugurato il Palazzo Scolastico e nel 1940 l'Asilo Infantile, gestito dalle Suore Salesiane.\nNegli ultimi sessant'anni Crusinallo divenne la culla dell'industria del casalingo ospitando nel suo territorio ditte importantissime come \"F.lli Piazza\", \"Alfonso Bialetti\" (ora Bialetti Industrie S.p.A.), \"Lagostina\", \"Alessi\".\nRioni.\nIl paese, sebbene sia una frazione del comune di Omegna, tuttavia \u00e8 suddiviso nei suoi vari rioni. Innanzi tutto bisogna tenere conto della presenza della ferrovia che, dividendo il paese da nord a sud in due parti, distingue la parte del paese vecchio (\"Crusnall sura\") e la parte del paese sorta nel dopoguerra (\"Crusnall suta\").\nI suoi rioni ruotano tutti intorno al centro del paese e sono: \nIl paese \u00e8 molto legato anche ad un alpeggio, l\"'Alpe Colla\" che, sebbene sia sito nel comune di Germagno, \u00e8 stato costruito dai crusinallesi. Fino a qualche decennio fa funzionava in inverno una rudimentale sciovia per gli sport invernali. Ora \u00e8 rimasta solo la Baita, costruita e voluta dal \"G.E.C.\" (Gruppo Escursionisti Crusinallesi).\nMonumenti e luoghi d'interesse.\nChiesa parrocchiale di san Gaudenzio.\nLa chiesa parrocchiale, dedicata a san Gaudenzio, risale al X secolo. Secondo la leggenda, sarebbe stata costruita sul luogo dove san Giulio iss\u00f2 una croce nell'alto della collinetta, ma la pseudoetimologia di Crusinallo da \"Crux in altum\" era gi\u00e0 sconfessata dagli storici ottocenteschi.\nLa parte centrale della chiesa e la parte bassa del campanile fino alle bifore dimostrano le origini romaniche dell'edificio. Quest'ultimo fu poi ampliato con una navata, forse nel '500. Nel 1580 fu elevata a parrocchiale, staccandosi dalla pieve originaria di Omegna.\nDel 1567 \u00e8 il polittico di Filippo Cavallazzi, dove sono rappresentati alcuni santi locali ed al centro di esso, nell'ordine inferiore, campeggia san Gaudenzio sulla cattedra vescovile, mentre nell'ordine superiore \u00e8 presente la Madonna col Bambino. Ai due lati si trova un'immagine dei santi patroni delle parrocchie limitrofe, san Giorgio e il drago (Casale Corte Cerro) e sant'Ambrogio (Omegna). La cimasa rappresenta Dio Padre e, ai lati l'arcangelo Gabriele e la Beata Vergine Maria. L'altare in marmo del Seicento \u00e8 policromo, nello stile locale, riconoscibile dal ciborio sopra il tabernacolo.\nDi notevole importanza, all'interno della chiesa, il battistero in legno (1612) e la Cappella della Madonna del Rosario, decorata con varie sculture del Barocco-Rococ\u00f2. Gli altri altari, molto semplici, sono dedicati alla Sacra Famiglia e a san Gaudenzio (con la statua del Cristo morto al di sotto dell'altare). L'interno della Chiesa \u00e8 stato oggetto di imponenti lavori di restauro nel 1972, durante i quali sono state riportate alla luce le antiche pareti e le colonne romaniche della navata centrale.\nIl campanile risale nella parte pi\u00f9 antica (i primi tre piani) al Medioevo con uno stile romanico, mentre gli ultimi due piani (il piano dell'orologio e il piano delle campane) \u00e8 databile intorno al Cinquecento-Seicento. Le cinque campane formano un concerto in sol bemolle e sono ancora suonate a mano.\nAltri monumenti religiosi.\nSono presenti anche: il Santuario di San Fermo Martire (XVII secolo); la Chiesa del Castello o Oratorio di San Rocco (XVI secolo) con le sue cappelle della Via Crucis e la chiesetta di Santa Rita (XIX secolo), nell'antico rione del Barnasch.\nInfrastrutture e Trasporti.\nFra il 1910 e il 1946 Crusinallo ospit\u00f2 una stazione della tranvia Intra-Omegna."}
{"id": "277475", "revid": "239497", "url": "https://it.wikipedia.org/wiki?curid=277475", "title": "Porto Cervo", "text": "Porto Cervo (\"Poltu Celvu\" in gallurese) \u00e8 una frazione del comune di Arzachena, nella Provincia di Sassari (SS), regione storico-geografica conosciuta col nome di Gallura. In particolare, la zona di Porto Cervo era chiamata Monti di Mola. Porto Cervo \u00e8 un borgo marino e principale centro della Costa Smeralda con una popolazione residente di circa 421 abitanti.\nGeografia fisica.\nTerritorio.\nRinomato luogo di villeggiatura \u00e8 stato edificato attorno al profondo porto naturale, la cui forma ricorda quella di un cervo e domina i promontori sul mare, l'insenatura e le ville sparse, immerse nel verde. Il villaggio, inaugurato nel 1964, \u00e8 situato su un piano rialzato rispetto al porto. Prima i locali lo chiamavano \"Poltu mannu\".\nStoria.\nIl porto vecchio risale al 1962, quando il principe Karim Aga Khan IV, affascinato dalla bellezza di questo tratto di costa, decise di acquistare i terreni della zona e, assieme allo scenografo svizzero-francese Jacques Couelle, poi affiancato dall'architetto Luigi Vietti e in seguito, ma solo in parte, dall'architetto Michele Busiri Vici, di realizzare un sito turistico. \nNel 1967 fu fondato lo Yacht Club Costa Smeralda.\nNegli anni ottanta iniziarono i lavori per l'espansione del porto con una capacit\u00e0 di 550 posti.\nArchitettura.\nAl momento della sua progettazione, il principe ed i suoi collaboratori pensarono di poter sviluppare un'architettura che mantenesse il pi\u00f9 possibile la continuit\u00e0 con quella tipica gallurese, dall'aspetto semplice ed essenziale, ma discretamente inserita nell'ambiente naturale circostante. Questa espressione edilizia, detta \"mediterranea\", si diffuse in tutta la costa nord-orientale.\nL'Aga Khan, acquisita la propriet\u00e0 dei terreni, non convoc\u00f2 nessun architetto ma si rivolse ad uno scenografo, il francese Jacques Couelle. In un secondo tempo incaric\u00f2 l'architetto piemontese Luigi Vietti, noto per i restauri nei porticcioli liguri, i piani di Portofino e di Cortina d'Ampezzo. Vietti convert\u00ec gli schizzi di Couelle in progetti e, per il colore del mare, propose il nome \"Costa Smeralda\". Defin\u00ec l'opera come \"quell'espressione architettonica che sarebbe nata in Gallura se le sue condizioni storico-economiche e culturali l'avessero permesso\". Oppure come \"meta-sinossi di una ipotetica architettura pan-mediterranea spontanea del tutto decontestualizzata\".\nL'edilizia portocervina \u00e8 dunque un'invenzione di matrice teatrale. Un misto di forme e stilemi sardi, spagnoli, provenzali, capresi, amalfitani, greci, pugliesi, siculi e magrebini. L'architetto romano Michele Busiri Vici intervenne nel 1967 per realizzare la chiesetta \"Stella Maris\", un albergo e alcune ville.\nGli sviluppi edilizi che seguirono (Porto Cervo Marina, etc.) tentarono una razionalizzazione con vari interventi, come lo Yacht Club.\nNel 1962 fu istituito il \"Consorzio Costa Smeralda\" che programm\u00f2 le fasi dello sviluppo urbano e edile della zona. Dato che gli aeroporti sardi, Alghero e Cagliari, non erano vicini, venne creata la compagnia Alisarda (poi Meridiana e poi AirItaly), di cui l'avvocato Paolo Riccardi, braccio destro del principe, fu presidente per pi\u00f9 di 20 anni, e fu quindi aperto al pubblico il moderno aeroporto di Olbia-Costa Smeralda.\nL'hotel Cervo e il night club \"Pedro's\" (Liscia di Vacca) sono stati i primi ad iniziare l'attivit\u00e0. La passeggiata sul molo, la \"piazzetta rossa\" (dal colore dei mattoni della pavimentazione), la villa \"Cerbiatta\" e la chiesa diventarono subito il contrassegno della localit\u00e0.\nLe conseguenze della nascita della Costa Smeralda riguardarono il potenziamento e la costruzione di nuove arterie stradali, di numerosi locali e alberghi, di altri centri turistici come l'hotel Cala di Volpe, progettato dal Couelle insieme al figlio Savin, Romazzino e Pitrizza.\nNonostante il territorio facesse parte, prevalentemente, del comune di Arzachena, era Olbia la citt\u00e0 pi\u00f9 prossima che vide incrementati i residenti, il porto, la sua urbanistica e la situazione economica generale.\nNegli anni Sessanta Olbia aveva accolto, infatti, molte famiglie dei venditori degli appezzamenti agricoli, prospicienti le spiagge, che fecero erigere nuove case e avviarono attivit\u00e0 lavorative. La nascita della Costa Smeralda e di Porto Cervo hanno avuto, dunque, un effetto socio-economico moltiplicatore non solo in questa parte della Sardegna."}
{"id": "277478", "revid": "1452073", "url": "https://it.wikipedia.org/wiki?curid=277478", "title": "Cloud Strife", "text": " \u00e8 il protagonista del videogioco \"Final Fantasy VII\" e della maggior parte dei film e giochi a esso correlati. Il gioco originale fu realizzato nel 1997 da SquareSoft (ora SquareEnix) per PlayStation. Insieme alla sua nemesi, Sephiroth, e a Kefka Palazzo di \"Final Fantasy VI\", \u00e8 uno dei personaggi pi\u00f9 popolari dell'intera saga.\nIn \"Final Fantasy VII\", Cloud \u00e8 un mercenario che afferma di essere un ex SOLDIER, un gruppo di supersoldati d'\u00e9lite impiegati dalla Shinra Electric Power Company, una multinazionale responsabile del risucchio della vita dal pianeta. Combattendo contro la Shinra nel gruppo di ecoterroristi chiamato AVALANCHE e guidato da una rivalit\u00e0 con l'antagonista principale, Sephiroth, Cloud impara ad accettare il suo passato travagliato e si adatta al suo ruolo di leader.\nCloud riappare come protagonista nel film sequel animato al computer del 2005, \"\", in cui combatte una nuova minaccia per il mondo mentre affronta una malattia apparentemente terminale. \u00c8 inoltre presente in molti altri giochi al di fuori della narrativa di \"Final Fantasy VII\". Inoltre, \u00e8 apparso nella serie \"Kingdom Hearts\" di Square Enix e nella serie \"Super Smash Bros.\" di Nintendo.\nCloud \u00e8 stato progettato da Tetsuya Nomura, un character designer della serie \"Final Fantasy\", il cui ruolo si \u00e8 espanso durante lo sviluppo del titolo per includere la supervisione sulla personalit\u00e0 di Cloud. Yoshinori Kitase, regista del \"VII\", e Kazushige Nojima, uno degli sceneggiatori del gioco, hanno sviluppato la storia e hanno voluto creare un personaggio misterioso che ha agito in modo atipico per un eroe. Dopo il \"VII\", Nomura si \u00e8 assunto una maggiore responsabilit\u00e0 per lo sviluppo di Cloud e il suo design \u00e8 stato rivisto per conformarsi meglio al passaggio della serie a uno stile pi\u00f9 realistico.\nCloud ha ottenuto un'accoglienza principalmente positiva da parte della critica. Descritto come iconico, Cloud \u00e8 stato citato favorevolmente come esempio di complessa scrittura di personaggi nei videogiochi, come uno dei suoi primi narratori inaffidabili e per la rappresentazione del gioco del suo disturbo mentale. La sua caratterizzazione e il suo design sono serviti anche da tropo per altri personaggi, in particolare Lightning di \"Final Fantasy XIII\". \u00c8 anche diventato la base per una variet\u00e0 di merci, come action figure e gioielli. Cloud \u00e8 stato doppiato da pi\u00f9 attori, con le performance vocali in inglese di Steve Burton e Cody Christian che sono state oggetto di elogi.\nSi \u00e8 classificato molto in alto in vari elenchi di personaggi compilati da pubblicazioni di videogiochi e rimane popolare tra i fan, continuando a posizionarsi molto nei sondaggi di popolarit\u00e0, arrivando al terzo posto nella classifica dei migliori personaggi di videogiochi di sempre secondo un sondaggio di \"Famits\u016b\".\nIdeazione e design.\nA differenza di \"Final Fantasy VI\", che comprendeva pi\u00f9 \"personaggi principali\", lo staff di Square decise all'inizio dello sviluppo di \"Final Fantasy VII\" che il gioco avrebbe seguito un unico protagonista identificabile. Nella trama primoridale di Hironobu Sakaguchi, un prototipo del personaggio di Cloud apparteneva a un'organizzazione che cercava di distruggere i \"Mako Reactor\" di New York. Dopo una pausa nello sviluppo in modo che il team potesse dare una mano a finire \"Chrono Trigger\", Square inizi\u00f2 a sperimentare con l'hardware di nuova generazione. Un piccolo gruppo comprendente Kitase e Nomura lavor\u00f2 in segreto per sviluppare una demo per un kit di emulazione del Nintendo 64 in esecuzione su un SGI Onyx. Oltre a testare i modelli portati dalla , Nomura e una manciata di altri artisti crearono nuovi personaggi, incluso un primo design di Cloud.\nSakaguchi, impressionato dalle illustrazioni di Nomura e dalle dettagliate note scritte a mano per \"Final Fantasy V\" e \"VI\", incaric\u00f2 Nomura di disegnare i personaggi principali di \"Final Fantasy VII\". Kitase e Nomura ritennero che Cloud sarebbe stato il principale di tre protagonisti, ma Nomura non ricevette in anticipo i profili dei personaggi o uno scenario completo. Lasciato libero di immaginare le storie dietro i personaggi che da lui disegnati, Nomura condivise questi dettagli nelle discussioni con lo staff o in note scritte separatamente. Frustrato dalla continua popolarit\u00e0 dei personaggi di \"Final Fantasy IV\" nonostante l'uscita di due sequel, Nomura si pose l'obiettivo di creare un cast memorabile.\nIl design di Cloud ha subito diverse revisioni. La prima bozza di Cloud di Nomura presentava capelli neri pettinati all'indietro per contrastare con i lunghi capelli argentati dell'antagonista principale del gioco, Sephiroth, e per ridurre al minimo il numero di poligoni del modello. Tuttavia, per far risaltare di pi\u00f9 Cloud ed enfatizzare il suo ruolo di protagonista del gioco, Nomura ha alterato il design di Cloud per dargli capelli spigolosi, biondi e lucenti. Nomura rese anche Cloud pi\u00f9 alto di quanto apparisse nella demo SGI Onyx, mentre un'iterazione scartata disegnata \"pi\u00f9 sul lato realistico\" raffigurava Cloud con una testa e un corpo ancora pi\u00f9 alti e un fisico pi\u00f9 muscoloso.\nYoshitaka Amano, che aveva gestito le illustrazioni dei personaggi per i precedenti titoli di Final Fantasy, dipinse le immagini promozionali per il gioco prendendo i \"disegni di Nomura e mettendoci del suo\". Secondo Amano, a causa dei limiti hardware della PlayStation, la piattaforma Square aveva optato per \"Final Fantasy VII\", i personaggi non potevano essere resi realisticamente. Amano pensava che i pantaloni larghi di Cloud, che si assottigliano nella parte inferiore, riflettessero uno \"stile molto... giapponese\", simile alla silhouette di un \"hakama\". Il contrasto tra Cloud, un \"ragazzo giovane e appassionato\", e Sephiroth, un individuo \"pi\u00f9 maturo e freddo\", colp\u00ec molto Amano, che lo defin\u00ec \"intrigante\", bench\u00e9 non insolito come accoppiamento. Durante la progettazione di Cloud e Sephiroth, Nomura immagin\u00f2 una rivalit\u00e0 che rispecchiava quella di Miyamoto Musashi e Sasaki Kojir\u014d.\nGli appunti di Nomura definivano il lavoro di Cloud come quello di uno \"spadaccino magico\" (\u9b54\u6cd5 \u5263 \u58eb, mah\u014d kenshi). Le prime versioni dell'arma di Cloud, la Buster Sword (\u30d0 \u30b9 \u30bf \u30fc \u30bd \u30fc \u30c9, Basut\u0101 S\u014ddo), raffiguravano una lama pi\u00f9 piccola e pi\u00f9 sottile. Le variazioni includevano aggiunte come una piccola catena collegata al pomo, magneti che fissavano la lama alla schiena di Cloud e un altro design dettagliato che somigliava a una \"spada in stile occidentale\". La lama della Buster Sword crebbe nelle illustrazioni successive e Nomura lo chiam\u00f2 \"il Coltello da Cucina Gigante\", immaginandolo come un acciaio non raffinato. Lo staff di Square concep\u00ec un minigioco che coinvolge Cloud alla guida di una motocicletta all'inizio dello sviluppo del gioco e le illustrazioni di Nomura includevano Cloud in sella a una \"Hardy-Daytona\" (\u30cf \u30fc \u30c7 \u30a3 \uff1d \u30c7 \u30a4 \u30c8 \u30ca, H\u0101di-Deitona), una motocicletta della ShinRa.\nKitase e Nojima successivamente svilupparono il retroscena di Cloud e la sua relazione con Sephiroth. Durante la stesura dello scenario del gioco, Nojima vide un'animazione in piedi creata dall'organizzatore di eventi Motomu Toriyama che raffigurava \"Cloud in mostra\". L'animazione impression\u00f2 Nojima e gli sugger\u00ec l'idea che Cloud avesse sviluppato una personalit\u00e0 fasulla. Questo in seguito port\u00f2 Nojima a creare Zack Fair, un SOLDIER che Cloud aspirava a diventare, espandendo cos\u00ec il mistero del passato di Cloud. Nojima ha lasciato non scritto lo svolgersi degli eventi riguardanti l'identit\u00e0 di Cloud e Kitase rimase ignaro del significato dell'aggiunta di Zack fino al playtest. Kitase, esaminando lo scenario di Nojima, sent\u00ec che Cloud, non essendo n\u00e9 risoluto n\u00e9 retto, offrisse una nuova interpretazione di un protagonista. Anche il triangolo amoroso tra Cloud, Tifa Lockhart e Aerith Gainsborough \u00e8 stato percepito come un spunto da romanzo per la serie. Nojima paragon\u00f2 la relazione di Cloud e Tifa come tra quella di amici sin dalla scuola materna e ha paragonato Aerith a uno studente trasferito che arriva a met\u00e0 anno.\nNelle prime sceneggiature, Sephiroth avrebbe indotto Cloud a credere che di essere stato creato da lui, ottenendo quindi il controllo dei movimenti del ragazzo. Come nella versione finale del gioco, Cloud avrebbe scoperto la verit\u00e0 sul fatto che gli esperimenti della ShinRa e le sue stesse insicurezze lo avessero reso suscettibile alla manipolazione di Sephiroth. Cloud avrebbe anche ferito Tifa in qualche modo prima degli eventi del gioco, lasciandola priva della memoria relativa all'evento e una grande cicatrice sulla schiena. Kitase rifiut\u00f2 una proposta di Masato Kato su una scena con Cloud e Tifa che uscivano da una stalla di Chocobo la mattina prima della battaglia finale, con Tifa che lo seguiva solo dopo aver controllato i paraggi. Kitase lo trov\u00f2 \"troppo intenso\" e Nojima descrisse la proposta come \"estrema\"; tuttavia, Kitase ha mantenuto una scena pi\u00f9 blanda scritta da Kato raffigurante la notte prima, in cui Tifa pronuncia una linea di dialogo audace prima che la scena passi a nero. Secondo Nojima, nessuno dello staff si aspettava che la scena, nonostante \"la frase in questione\", \"sarebbe stata qualcosa di cos\u00ec importante\".\nNojima voleva scrivere le scene in modo che i giocatori stessi potessero decidere cosa stesse pensando Cloud. Nojima utilizz\u00f2 i ricordi confusi di Cloud come elemento di trama per fornire dettagli sul mondo che sarebbero stati sconosciuti al giocatore ma di conoscenza comune per i suoi abitanti. Per enfatizzare la personalit\u00e0 di Cloud, gli organizzatori dell'evento hanno ripetuto elementi che hanno trovato interessanti come l'animazione in piedi di Toriyama e l'uso da parte di Cloud della frase \"non mi interessa\".\nIn retrospettiva, Naoki Hamaguchi, co-regista di Nomura e \"Final Fantasy VII Remake\", ha descritto Cloud come un \"personaggio stupido\". Secondo Nomura, sebbene i titoli post-\"Final Fantasy VII\" con Cloud enfatizzassero il suo \"lato cool\", \"nel gioco originale, Cloud ha avuto molti momenti comici o noiosi\". Nomura ritiene che il motivo per cui Cloud \u00e8 diventato popolare tra il pubblico sia dovuto all'impatto che la personalit\u00e0 di Cloud ha avuto sullo scenario di Nojima.\nUlteriori sviluppi.\nCaratterizzazione in Advent Children.\nPer \"Advent Children\", Nomura accett\u00f2 di dirigere il progetto in gran parte a causa del suo attaccamento al personaggio di Cloud. Sebbene Nomura affermasse che Cloud era un personaggio pi\u00f9 positivo in \"Final Fantasy VII\" che in \"Advent Children\", non credeva che \"un'immagine cos\u00ec 'ottimista' di lui fosse ci\u00f2 che era rimasto nella mente dei fan\", e la sceneggiatura \u00e8 stata scritta a spiegare perch\u00e9 Cloud fosse tornato a uno stato mentale \"coerente con il punto di vista dei fan su di lui\". Nomura descrive la vita di Cloud come pacifica ma, essendo stata ferita dalle perdite subite durante il gioco originale, una \u00e8 ormai terrorizzato dall'idea di perdere. Incolpando s\u00e9 stesso per cose al di fuori del suo controllo, Cloud, elabor\u00f2 Nomura, aveva bisogno di trovare la forza di andare avanti. A differenza di altri eroi, che, secondo Nomura, in genere possiedono difetti caratteriali che sono perlopi\u00f9 stranezze, Nomura credeva che la debolezza di Cloud sarebbe risultata umanizzante.\nNojima vedeva il tema della storia come quello del perdono, che riteneva richiedesse difficolt\u00e0. Cloud, prendendo la sua spada e combattendo, lotta per raggiungerlo. Nojima ha cercato di ritrarre la personalit\u00e0 ritirata di Cloud raffigurandolo in possesso di un telefono cellulare, ma che non risponde mai a nessuna chiamata. Inizialmente intendeva che il nome di Aerith fosse l'ultimo di quelli visualizzati mentre l'arretrato di messaggi ignorati appare mentre il cellulare di Cloud affonda nell'acqua, ma Nojima ha modificato la scena perch\u00e9 \"sembrava troppo inquietante\". Il lupo che Cloud immagina \"rappresenta la parte pi\u00f9 profonda della sua psiche\" e \"appare in risposta a un fardello che Cloud porta nel profondo del suo cuore\", svanendo alla fine del film. Nomura cita una delle scene finali del film, in cui Cloud sorride, come la sua preferita, evidenziando la mancanza di dialoghi e l'imbarazzo di Cloud. La scena ha influenzato la colonna sonora del compositore Nobuo Uematsu, che si \u00e8 emozionato dopo averla incontrata nella sua recensione della sceneggiatura, commentando la difficolt\u00e0 che i giocatori che avevano finito \"Final Fantasy VII\" avrebbero avuto nell'immaginare il sorriso di Cloud.\nNomura cerc\u00f2 di rendere il design di Cloud \"nettamente diverso dagli altri personaggi\". Sono stati realizzati circa trenta disegni diversi per il viso di Cloud, e i suoi capelli sono stati alterati sia per dargli un aspetto pi\u00f9 realistico sia per illustrare che erano passati due anni dalla conclusione del gioco. Lo staff ha tentato di eseguire il rendering di Cloud sulla base delle illustrazioni originali del gioco, ma ha concluso che ci\u00f2 ha lasciato i suoi occhi irrealisticamente grandi, il che \"appariva disgustoso\". Ulteriori revisioni sono state apportate al volto di Cloud dopo il completamento del film pilota, che presentava uno stile pi\u00f9 realistico. A differenza dei suoi capelli, i vestiti di Cloud erano difficili da realizzare nel film. Decidendo di dare a Cloud un costume semplice e coerente con il concetto di \"vestiti progettati per l'azione\", lo staff ha iniziato con l'idea di una veste nera, alla fine riducendola a un \"grembiule lungo\" spostato su un lato.\nLe armi di Cloud si basavano sull'osservazione scherzosa che, poich\u00e9 la sua spada nel gioco originale era gi\u00e0 enormemente alta, nel sequel avrebbe dovuto usare la pura superiorit\u00e0 numerica. Indicato come \"The Fusion Swords\" (\u5408\u4f53 \u5263, Gattai Ken) durante lo sviluppo del film, i primi concetti di storyboard includevano Cloud che portava sei spade sulla schiena, sebbene l'idea sia stata successivamente modificata in sei spade a incastro. Sebbene l'idea non fosse \"pensata logicamente\" e lo staff non pensasse di poter \"farla funzionare fisicamente\", si credeva che avrebbe dato \"un accento interessante alla storia\". La nuova motocicletta di Cloud, Fenrir (\u30d5 \u30a7 \u30f3 \u30ea \u30eb), \u00e8 stata progettata da Takayuki Takeya, a cui \u00e8 stato chiesto dallo staff di progettare una versione aggiornata della motocicletta \"Hardy-Daytona\" di Cloud di \"Final Fantasy VII\". Mentre lo sviluppo continuava, la moto diventava pi\u00f9 grande, con Takeya che sentiva che la sua pesantezza forniva un impatto che funzionava bene all'interno del film. Nel gioco originale, la tecnica pi\u00f9 potente di Cloud era il gioco di spada Omnislash (\u8d85 \u7a76 \u6b66\u795e \u8987 \u65ac, Chouky\u016bbushinhazan, lett. \"Super-ultimate War-god Commanding Slash\"). Per la sua lotta contro Sephiroth nel film, Nomura ha proposto una nuova mossa, l'Omnislash Ver. 5 (\u8d85 \u7a76 \u6b66\u795e \u8987 \u65ac ver. 5), che \u00e8 una versione pi\u00f9 veloce dell'originale Omnislash. Lo staff rise del nome dato alla mossa di Cloud durante la sua realizzazione poich\u00e9 Nomura \u00e8 stato ispirato da una mossa sportiva di \"Final Fantasy X\" il cui protagonista, Tidus, spiegava che l'aggiunta di un nome pi\u00f9 specifico avrebbe emozionato maggiormente il pubblico.\nI temi ampliati nella versione del regista \"Advent Children Complete\" includono lo sviluppo di Cloud con collegamenti ad altri media correlati a \"Final Fantasy VII\" in cui \u00e8 apparso. Per concentrarsi ulteriormente sulla crescita di Cloud, Square ha deciso di dargli pi\u00f9 scene nelle quali interagisce con i bambini. Inoltre, il combattimento tra Cloud e Sephiroth \u00e8 stato allungato di diversi minuti e include una scena in cui Sephiroth impala Cloud sulla sua spada e lo tiene in aria, rispecchiando la scena del gioco in cui esegue la stessa azione. La decisione di mettere in scena la perdita di sangue di Cloud nel combattimento \u00e8 stata fatta per rendere realistico il dolore del personaggio.\nRemake.\nDurante la realizzazione del picchiaduro \"\", Nomura dichiar\u00f2 che l'aspetto di Cloud era leggermente pi\u00f9 magra rispetto a \"Final Fantasy VII\" a causa della quantit\u00e0 di dettagli che il 3D della PlayStation Portable poteva fornirgli. Pur mantenendo il suo design originale e l'aspetto di \"Advent Children\", a Cloud \u00e8 stato dato un aspetto pi\u00f9 distinto basato sul suo personaggio di \"Final Fantasy VII\".\nLa riprogettazione iniziale di Cloud per \"Final Fantasy VII Remake\" si \u00e8 discostata in modo pi\u00f9 drammatico dall'originale, ma \u00e8 stata successivamente modificata per assomigliare pi\u00f9 da vicino al design originale di Nomura. In uno dei primi eventi di \"Final Fantasy VII\", Cloud si traveste da donna per soccorrere Tifa. Nomura not\u00f2 che questo evento era risultato popolare tra i fan e afferm\u00f2 che il remake avrebbe mantenuto questa parte. Dichiar\u00f2 tuttavia che il design finale non era ancora stato ancora deciso. Kazushige Nojima si impegn\u00f2 nel rendere naturali le interazioni di Cloud con Tifa e Barret. Nonostante la paura del possibile risultato finale, Nojima vuole anche che i giocatori potessero legare ancora una volta con il personaggio. Kitase afferm\u00f2 inoltre che nel remake avesse miravato a rendere Cloud pi\u00f9 inesperto e pi\u00f9 informale rispetto ad \"Advent Children\", non essendo ancora maturo.\nIl motivo principale per cui Cloud si comportava in modo pi\u00f9 spericolato delle persone della sua et\u00e0 era dovuto all'aver trascorso cinque anni in coma, come rivelato nel gioco precedente, portandolo cos\u00ec ad avere problemi sociali. Di conseguenza, lo staff ha affermato che Cloud \u00e8 un adolescente che cerca di comportarsi come un adulto. Per quanto riguarda relazioni intime con altri personaggi, in particolare quelli femminili, Cloud appare infastidito dai flirt di Jessie, \u00e8 amichevole e confidente nei confronti di Tifa e tenta a fatica di soffocare i sentimenti che prova per Aerith, la quale appare di fatto come l'unica in grado di far breccia nella dura scorza dell'ex SOLDIER, renderlo a poco a poco una persona migliore (sar\u00e0 proprio la stessa Aerith, per esempio, a fargli capire l'importanza della salvaguardia del pianeta e la bellezza dello stesso). Per questo motivo, Square ha fatto s\u00ec che Aerith avvertisse Cloud di non affezionarsi emotivamente a lei, dando luogo a molteplici interpretazioni da parte dei giocatori, indecisi se attribuire queste parole alla consapevolezza di Aerith del suo tragico destino o alla falsit\u00e0 della sua relazione con Cloud, confuso e influenzato dai pensieri di Zack. Nel culmine del remake, Cloud incontra ancora una volta la sua nemesi, Sephiroth. Le parole di Sephiroth dopo il combattimento sono state mantenute ambigue.\nIl co-regista Naoki Hamaguchi not\u00f2 che poich\u00e9 nel gioco originale il giocatore poteva decidere l'interesse di Cloud per un personaggio femminile, voleva che il remake desse nuovamente questa possibilit\u00e0 sotto forma di una conversazione intima quando si separava dalla squadra principale. Dato che Cloud ha una possibile relazione con Tifa o Aerith, il team di sviluppo osserv\u00f2 che i fan ritenessero che Square preferisse una di queste due eroine all'altra. In retrospettiva, Square afferma che Aerith potrebbe essere stata la vera protagonista del gioco mentre Tifa era importante per aiutare a sviluppare il personaggio di Cloud. Di conseguenza, Square ha affermato che sia Tifa sia Aerith siano eroine in questo remake. \"Hollow\" vuole riflettere lo stato d'animo di Cloud in quanto, come dichiarato da Nomura, pone l'accento sulla musica rock e sulla voce maschile.\nBiografia.\nAll'inizio di \"Final Fantasy VII\" Cloud appare come un ex-SOLDIER (soldato d'\u00e9lite, al servizio di una multinazionale, la ShinRa). Otto anni prima della storia lasci\u00f2 infatti la citt\u00e0 natale, Nibelheim, per diventare SOLDIER, ma sembra aver mutato le proprie aspirazioni. Il suo passato resta a lungo avvolto nel mistero e sconosciuto allo stesso Cloud, che andr\u00e0 a scoprirlo a poco a poco nel corso della storia, cambiando il proprio comportamento e mostrando pian piano i suoi sentimenti e le sue emozioni grazie ai suoi amici e compagni d'avventura, tra i quali spiccano naturalmente Tifa Lockhart, sua migliore amica fin dall'infanzia, che gli mostrer\u00e0 il suo passato e andr\u00e0 a ricordargli finalmente la sua vera identit\u00e0 e soprattutto Aerith Gainsborough, ultima discendente dei Cetra, antico popolo in contatto diretto con il \"lifestream\" (ovvero l'essenza vitale del pianeta), verso la quale Cloud comincer\u00e0 a provare dei sentimenti amorosi e a piantare i semi di una relazione purtroppo destinata a non sbocciare, questo anche e soprattutto a causa dalla tragica morte della ragazza per mano della sua odiata nemesi: Sephiroth.\nAnche se si presenta come un ex SOLDIER, in realt\u00e0 non lo \u00e8 mai stato. Quando era piccolo disse a Tifa, per attirare la sua attenzione, poich\u00e9 era infatuato di lei e lei non si rendeva conto della sua esistenza, che sarebbe diventato un SOLDIER proprio come il grande Sephiroth e la bambina, colpita dal discorso di Cloud, gli chiese di prometterle che qualora fosse stata in pericolo, lui sarebbe dovuto correre a salvarla. Qualche anno dopo torna a Nibelheim per una missione con un gruppo di SOLDIER inviato dalla ShinRa. Tifa si offre loro come guida, nella speranza che tra loro ci sia anche Cloud. Questo, per\u00f2, si nasconde a lei per vergogna: infatti non \u00e8 riuscito a diventare un SOLDIER, ma solamente un soldato semplice. I veri SOLDIER della missione sono Sephiroth e Zack Fair.\nTifa accompagna i due SOLDIER e due soldati semplici (tra cui Cloud) sulle montagne fino al reattore Mako (fonte d'energia sfruttata dalla ShinRa); durante il tragitto crolla un ponte di legno e nell'incidente muore l'altro soldato semplice. Arrivati al reattore, Sephiroth vi entra da solo, affidando Tifa al coraggioso Zack e congedando Cloud. Tornati a Nibelheim, Sephiroth inizia a comportarsi in modo strano (forse per la visione di Jenova, che avrebbe poi liberato il giorno successivo all'insaputa di tutti). Il gruppo ha portato a termine la sua missione e ormai si \u00e8 fatta notte; per questo va a riposarsi nell'Hotel. Sephiroth augura una buona notte ai suoi sottoposti e poi va a dormire.\nNel cuore della notte Zack si sveglia e, non vedendo il loro capo, va a cercarlo nella ShinRa Mansion. Cloud si sveglia e, non vedendo nessuno, esce dall'Hotel. Appena uscito, va istintivamente anch'egli alla ShinRa Mansion. Nella camera da letto trova Zack, che gli dice che Sephiroth \u00e8 nei sotterranei e non vuole essere disturbato; gli consiglia, inoltre, di tornare a letto, dicendo che se ha paura del buio pu\u00f2 dormire l\u00ec. Cloud si addormenta e, al suo risveglio, non trovando Zack, decide di andare a vedere i sotterranei. L\u00ec trova lo studio di Sephiroth. Appena entrato, vede il suo capo felice e compiaciuto per aver trovato la risoluzione di un problema (cio\u00e8 come fare per liberare sua madre Jenova). Sephiroth esce dalla ShinRa Mansion ed \u00e8 tanto sconvolto dalla scoperta fatta che d\u00e0 fuoco alla citt\u00e0. Si dirige poi a liberare Jenova. Mentre Cloud cerca di salvare inutilmente i superstiti, arriva anche Zangan, che gli dice che alla citt\u00e0 ci pensa lui.\nTifa corre al reattore, dove trova il padre morto, e decide di vendicarsi: si scaglia contro Sephiroth. Questo per\u00f2 la scaraventa sulle scale tramortendola e quindi si reca nella stanza dove si trova Jenova. Zack, arrivato al reattore, corre in aiuto di Tifa e decide di fermare il suo compagno una volta per tutte: lo attacca con la Buster Sword, ma Sephiroth rimane illeso e lo colpisce facendolo rotolare per le scale. Giunge al reattore anche Cloud, che trafigge alle spalle Sephiroth, cogliendolo alla sprovvista. Pensando di averlo ucciso, Cloud corre da Tifa per accertarsi delle sue condizioni, ma questa volta \u00e8 Sephiroth a trafiggerlo con la sua Masamune. Cloud per\u00f2 non si arrende e con uno sforzo sovrumano lo scaraventa nel Lifestream che scorreva sotto di loro.\nSul luogo dell'accaduto giungono i membri della ShinRa, tra cui Hojo, che decide di prendere i corpi di Cloud e Zack per esperimenti sulle cellule Jenova. Li porta quindi nei sotterranei della ShinRa Mansion e li pone in due capsule di contenimento: (C) loud e (Z) ack. Ma Zack, dopo cinque anni, durante i quali la ShinRa ha sostituito gli abitanti di Nibelheim con degli \"attori\", riprende i sensi, la capsula che lo rinchiudeva si era rotta misteriosamente, e scappa durante l'ora del pasto, portando Cloud con s\u00e9. Riescono a trovare un passaggio da un camionista che li porta a Midgar, ma poco prima di giungere a destinazione i due cadono vittima di un agguato della ShinRa. Vengono inesorabilmente raggiunti dai soldati che, dopo un estenuante combattimento riescono a sopraffare Zack, solo contro un intero esercito. Fortunatamente, non trovano Cloud, che dopo qualche ora si riprende e raggiunge Zack, il quale gli affida il suo ricordo, la sua gloria e i suoi sogni dichiarandolo il suo lascito vivente. Zack muore tra le braccia di Cloud affidandogli il compito di salutare Aerith da parte sua, se mai dovesse incontrarla.\nSette anni dopo l'incidente del reattore, Cloud torna a Midgar, assoldato dal gruppo ribelle Avalanche. Da qui inizia la storia di \"Final Fantasy VII\": Cloud riscoprir\u00e0 a poco a poco il suo passato e affronter\u00e0 il suo eterno nemico Sephiroth.\nAltre apparizioni.\nOltre a essere presente in tutta la serie \"Compilation of Final Fantasy VII\", compare anche nella serie \"Kingdom Hearts\", inizialmente come sicario assoldato da Ade e poi come amico di Sora (protagonista del gioco), nel picchiaduro \"\", in \"Final Fantasy Tactics\" e in \"Dragon Quest &amp; Final Fantasy in Itadaki Street Special\". \u00c8 uno dei dieci guerrieri della luce nei videogiochi della Square Enix \"Dissidia Final Fantasy\" (e della sua versione arcade) e \"Dissidia 012 Final Fantasy\" (anche se in quest'ultimo compare inizialmente come antagonista). Compare inoltre come personaggio giocabile in un DLC del picchiaduro Nintendo \"Super Smash Bros. per Nintendo 3DS e Wii U\" e nel suo seguito per Nintendo Switch \"Super Smash Bros. Ultimate\", come personaggio sbloccabile.\nImpatto culturale.\nCloud \u00e8 stato perlopi\u00f9 ben accolto dalla critica. Nella sua recensione della versione per PC di \"Final Fantasy VII\" del 1998, Ron Dulin di GameSpot ha commentato che \"Cloud \u00e8 senz'altro il personaggio pi\u00f9 interessante e complesso mai presentato in un gioco.\" Abadi Aujang di RPGamer ha definito Cloud \"uno dei personaggi pi\u00f9 complessi che Square abbia creato\", nonch\u00e9 \"il primo personaggio principale veramente complicato\". Unicorn Lynx di MobyGames lo ha descritto come \"uno dei personaggi pi\u00f9 complessi mai visti in un gioco\", citando la lotta che Cloud deve affrontare nell'assumersi la responsabilit\u00e0 del leader mentre affronta \"i suoi profondi problemi psicologici\" e \"la verit\u00e0 sulla sua stessa esistenza\". Sharon Packer identifica Cloud come affetto da malattia mentale sotto forma di disturbo dissociativo dell'identit\u00e0 (DID), mentre Katie Whitlock lo identifica come avente memoria involontaria derivante da disturbo da stress post-traumatico (PTSD).\nKurt Kalata di Gamasutra ha affermato che Cloud \u00e8 \"un po' un debole\" che soffre di megalomania e altri problemi psicologici. Ha anche definito Cloud uno dei primi narratori inaffidabili in un videogioco di ruolo. Secondo Patrick Holleman, \"nessun gioco di ruolo ha mai deliberatamente tradito la connessione tra protagonista e giocatore come fa \"FFVII\"\". L'uso da parte del gioco del concetto letterario di narratore inaffidabile ha fatto paragoni con film come \"Fight Club\" (1999), \"The Sixth Sense\" (1999), \"American Psycho\" (2000) e \"Memento\" (2000), con Patrick Holleman e Jeremy Parish che sostengono che il gioco porta il concetto di narratore inaffidabile un ulteriore passo avanti, grazie alla sua interattivit\u00e0 che stabilisce una connessione tra il giocatore e il protagonista. Jack Ridsdale di PCGamesN sostiene che Cloud \u00e8 una decostruzione dell'archetipo dell'eroe e della mascolinit\u00e0 tossica, e confronta il colpo di scena sulla sua vera identit\u00e0 con quella di \"Fight Club\".\nIl libro \"Japanese Culture Through Videogames\" affronta Cloud come un personaggio immaginario complesso, confrontandolo con Solid Snake di \"Metal Gear\", Terra Branford di \"Final Fantasy VI\" e Jin Kazama di \"Tekken\" a causa dei suoi problemi di identit\u00e0. Chi Kong Lui, scrivendo per GameCritics, ha affermato che mentre \"Final Fantasy VII\" presenta \"alcuni dei personaggi pi\u00f9 complessi mai creati, per gli standard dei videogiochi\", le loro personalit\u00e0 sono \"sottili come la carta\". Ha criticato le \"motivazioni infantili\" di Cloud, affermando che \"Final Fantasy VII\" non poteva \"eguagliare la profondit\u00e0 della sceneggiatura in Citizen Kane di Orson Welles o la complessit\u00e0 dei personaggi esibiti in \"Taxi Driver\" di Martin Scorsese\". GamesRadar ha apprezzato la scena del travestitismo nel gioco. La tragica relazione di Cloud e Aerith era anche popolare tra gli sceneggiatori. Cloud e Terra sono stati anche confrontati con Zidane Tribal di \"Final Fantasy IX\" poich\u00e9 hanno condiviso la crisi esistenziale quando si sono resi conto che non sono chi pensano di essere realmente, qualcosa che \u00e8 stato notato come un comune gioco di ruolo giapponese degli anni novanta quando Zidane ha esordito, rendendolo invece ripetitivo.\nIl redesign di Cloud in \"Kingdom Hearts\" \u00e8 stata elogiata come la migliore del gioco da PSXetreme e Animefringer. Il suo sviluppo in \"Advent Children\" \u00e8 stato elogiato da DVD Talk come una delle parti migliori del film. Il senso di colpa di Cloud per la morte di Aerith \u00e8 stato abbastanza efficace da commuovere gli spettatori. \"Newtype USA\" ha anche elogiato il ruolo di Cloud in \"Advent Children\" a causa dei suoi tratti eroici nonostante fosse un \"eroe per caso\". Andrew Yoon di Joystiq ha affermato che il director's cut del film fornisse maggiore profondit\u00e0 allo sviluppo di Cloud, sfruttando la sua durata pi\u00f9 lunga per \"umanizzarlo\" maggiormente. GamesRadar ha affermato che mentre Cloud si sentiva come un personaggio \"miserabile\" nel film, il suo venire a patti con il suo passato era allettante, cos\u00ec come le sue nuove spade riposte nella sua moto. Yoshinori Kitase ha dichiarato che la lotta tra Cloud e Sephiroth era abbastanza popolare da far s\u00ec che i giocatori giapponesi ne facessero un remake per il crossover \"Dissidia Final Fantasy\" e si aspettavano che anche i fan occidentali lo emulassero. Anche la performance di Steve Burton in Advent Children \u00e8 stata elogiata al punto da risultare uno dei migliori attori inglesi. In un sondaggio, Cloud \u00e8 stato votato come uno dei migliori personaggi doppiati da Takahiro Sakurai. Meristation ha elogiato la nuova apparizione di Cloud in \"Advent Children\" e il modo in cui \u00e8 apparso attraente nello spin-off \"Dirge of Cerberus\" anche se non era pi\u00f9 il personaggio principale e quindi aveva meno \"screentime\".\nQuando si decise di utilizzare un rappresentante di \"Final Fantasy\" per \"Super Smash Bros. per Nintendo 3DS\" e \"Wii U\", Nomura e il creatore e regista della serie \"Super Smash Bros.\" Masahiro Sakurai si sono subito accordati con l'aggiunta di Cloud al cast. Ci\u00f2 fu dovuto principalmente all'elevata popolarit\u00e0 di Cloud all'interno della serie in contrasto con altri personaggi di \"Final Fantasy\" come Bartz o Terra, e alle molteplici richieste dei fan del personaggio. Sakurai, come egli stesso dichiar\u00f2 in seguito, immaginava Cloud come un personaggio relativamente facile da utilizzare in previsione della grande variet\u00e0 di giocatori che lo avrebbero usato, e afferm\u00f2 che la Buster Sword sarebbe servita da cardine per lo sviluppo dei suoi colpi di spada. La popolarit\u00e0 di Cloud e l'aggiunta alla serie \"Super Smash Bros.\" diede luogo a grande clamore, in particolare nelle tendenze di Twitter. Sebbene The Verge abbia sottolineato che un tale gioco crossover presentava anche personaggi simili come Solid Snake, Mega Man e Sonic the Hedgehog, hanno comunque espresso sorpresa per l'inclusione di Cloud a causa dell'assenza di \"Final Fantasy VII\" su una console Nintendo. L'impatto dell'inclusione di Cloud nella serie \"Super Smash Bros.\" sarebbe stato successivamente citato quando Joker di \"Persona 5\" \u00e8 stato incluso in \"Super Smash Bros. Ultimate\", poich\u00e9 entrambi i personaggi erano pi\u00f9 presenti nei giochi di Sony. Den of Geek ha classificato Cloud come uno dei migliori personaggi di \"Super Smash Bros.\" per l'idea di vederlo combattere contro altri famosi personaggi Nintendo.\nDurante l'attesa per il remake di \"Final Fantasy VII\", il ruolo di Cloud nei trailer \u00e8 stato al centro dell'attenzione di molti giornalisti. IGN ha elogiato molto il design e il marketing che coinvolgono il suo aspetto visivo. TechSpot osserv\u00f2 che i fan erano curiosi degli interessi amorosi di Cloud, ma afferm\u00f2 che la relazione di Cloud con Aerith era sottile in retrospettiva. Anche CBR attendeva con impazienza questo triangolo amoroso. Nonostante abbia notato i suoi atteggiamenti antisociali nel remake, IGN, Metro e GameSpot hanno commentato che Cloud \u00e8 il personaggio che ha attraversato l'arco pi\u00f9 notevole dell'intero remake con la performance di Christian che contribuisce ad accrescere il suo fascino. In un articolo di approfondimento, GameSpot ha confrontato Cloud con Kazuma Kiryu della serie di videogiochi \"Yakuza\" di Sega a causa della condivisione di caratteristiche simili e dello sviluppo attraverso la narrativa attraverso Midgar.\nPopolarit\u00e0 e altre influenze nei media.\nCloud ha stabilito una tendenza nella serie \"Final Fantasy\" per quanto riguarda la caratterizzazione dei personaggi principali. Dopo \"Final Fantasy VII\", Nomura ha progettato Squall Leonhart, il protagonista di \"Final Fantasy VIII\", dandogli un simile personaggio antieroico. Incaricato di creare una \"versione femminile di Cloud\" per \"Final Fantasy XIII\", Nomura progett\u00f2 Lightning pensando al successo di Cloud, affermando che \"desiderava che lei fosse... amata per molto tempo, come Cloud\". Dopo che Lightning \u00e8 stata votata come il personaggio femminile pi\u00f9 popolare della serie dai fan giapponesi, Mollie Patterson di EGMNOW ha commentato: \"Alcuni hanno anche affermato che Lightning \u00e8 una specie di equivalente femminile di Cloud, che potrebbe essere il motivo per cui riceve cos\u00ec tanto amore.\" Tuttavia, per \"Final Fantasy X\", lo staff avrebbe mirato a un eroe pi\u00f9 contrastante e che si sarebbe comportato in modo pi\u00f9 allegro nella narrazione, ovvero Tidus. Allo stesso modo, Nomura ha creato Noctis Lucis Caelum da \"Final Fantasy XV\" con un'altra caratterizzazione diversa da Cloud e Squall e invece pi\u00f9 insicura.\nIGN ha affermato che Cloud ha stabilito una tendenza per gli eroi dei videogiochi di ruolo, descrivendo i suoi \"capelli biondi appuntiti\" e la \"gigantesca Buster Sword\" come \"icone immediatamente identificabili, riconosciute dai giocatori di tutto il mondo\". Edge ha descritto Cloud come un esempio di \"design e caratterizzazione eccellenti\". \"Famits\u016b\" nel 2010 ha pubblicato un tributo di sette pagine a Cloud, mostrando le sue numerose apparizioni nel corso degli anni. Nel 2014, IGN ha tenuto un sondaggio per i fan per votare il personaggio di \"Final Fantasy\" pi\u00f9 amato di tutti i tempi, cos\u00ec come individualmente in ogni titolo. Sono stati espressi oltre 2 milioni di voti. Cloud si \u00e8 classificato al primo posto tra tutti i personaggi. Ha anche preso lo stesso posto nel solo titolo di \"Final Fantasy VII\". Nel 2013, \"Complex\" ha classificato Cloud come l'ottavo pi\u00f9 grande soldato nei videogiochi.\nNel 2005, \"Electronic Gaming Monthly\" ha posizionato Cloud al settimo posto nella lista dei migliori personaggi dei videogiochi. \u00c8 stato nominato miglior personaggio di tutti i tempi nei \"Den-Play Awards\" 2007 di \"Dengeki PlayStation\". IGN nel 2008 lo ha classificato al terzo posto in entrambe le liste dei migliori personaggi delle serie \"Final Fantasy VII\" e \"Final Fantasy\". GameSpot ha pubblicato un video intitolato \"Greatest Game Hero: Cloud Strife\" per la sua inclusione nel sondaggio \"All Time Greatest Game Hero\" del 2009, che mostrava scene di Cloud come appare in \"Advent Children\". UGO Networks lo ha piazzato al primo posto nella loro lista 2010 dei migliori personaggi dei giochi di ruolo giapponesi, affermando che \"Cloud \u00e8 il tessuto da cui \u00e8 stata tagliata la maggior parte dei personaggi dei JRPG\". Quello stesso anno, GamesRadar ha elencato Cloud come il secondo miglior eroe di \"Final Fantasy\" di tutti i tempi, descrivendolo come \"uno dei personaggi pi\u00f9 completi e ponderati della serie\". \u00c8 stato anche classificato come il secondo miglior personaggio di \"Final Fantasy\" in una lista del 2010 da VideoGamer.com, che lo ha definito un \"poster boy per l'intero genere JRPG\". Nel 2011, \"Empire\" ha classificato Cloud come il tredicesimo pi\u00f9 grande personaggio dei videogiochi, affermando: \"\u00c8, e sar\u00e0 sempre, il poster boy di \"FF\" - un duraturo assioma del character \". GameZone ha classificato Cloud al secondo posto nella lista dei migliori personaggi di \"Final Fantasy\" del 2012, attribuendo il successo di \"Final Fantasy VII\" in gran parte al suo personaggio. Nel 2013, \"Complex\" lo ha nominato il pi\u00f9 grande personaggio di \"Final Fantasy\" di tutti i tempi, citando la sua \"storia passata assassina, armi iconiche e un gioco fantastico\".\nIn un sondaggio Oricon condotto nel 2008, Cloud si \u00e8 classificato secondo assoluto per il personaggio dei videogiochi pi\u00f9 popolare, classificandosi secondo tra gli uomini e terzo tra le donne. In un sondaggio ASCII Media Works del 2010 che chiedeva ai fan con quale nome di personaggio di manga o videogiochi avrebbero voluto chiamare i loro figli, il nome di Cloud si \u00e8 classificato al terzo posto per i personaggi maschili. Nello stesso anno, i lettori di \"Famitsu\" hanno votato Cloud come il terzo miglior personaggio dei videogiochi di tutti i tempi. Nella \"Guinness World Records Gamer's Edition\" del 2011, Cloud \u00e8 stato votato come il quinto miglior personaggio dei videogiochi.\nPer promuovere il remake di \"Final Fantasy VII\", le illustrazioni di Cloud sono state utilizzate negli edifici di Los Angeles.\nMerchandising.\nCloud \u00e8 stato ampiamente commercializzato, in molte forme diverse, comprese statuette e gioielli. In commemorazione del 20\u00ba anniversario del franchise, Square ha rilasciato le sue figurine insieme ad altri protagonisti di \"Final Fantasy\". Il manager del merchandising di Square Enix, Kanji Tashiro, ha dichiarato al San Diego Comic-Con International del 2008 che Cloud aveva prodotto alcuni degli articoli pi\u00f9 venduti dell'azienda e che i fan si sarebbero dovuti attendere ulteriori adattamenti del personaggio in futuro. I modelli popolari all'epoca includevano la statuetta di Cloud da \"Advent Children\" e il set di biciclette Hardy-Daytona di \"Final Fantasy VII\", entrambi venduti particolarmente bene nei mercati europei e nordamericani. Square ha anche pubblicato due libri promozionali incentrati principalmente sul personaggio di Cloud: \"Cloud vol.1\", che \u00e8 stato rilasciato nel 2007, e \"Cloud message\", nel 2008. Nel 2013, una replica della Buster Sword \u00e8 stata creata dal fabbro Tony Swatton per la webserie \"Man at Arms\"."}
{"id": "277479", "revid": "4050517", "url": "https://it.wikipedia.org/wiki?curid=277479", "title": "Trattamento dei dati", "text": ""}
{"id": "277482", "revid": "2176804", "url": "https://it.wikipedia.org/wiki?curid=277482", "title": "Le avventure di Rocketeer", "text": "Le avventure di Rocketeer (\"The Rocketeer\") \u00e8 un film di fantascienza del 1991 diretto da Joe Johnston ambientato negli anni della seconda guerra mondiale e tratto dal fumetto \"The Rocketeer\" di Dave Stevens.\nTrama.\nNel 1938 a Los Angeles, due gangster nella banda di Eddie Valentine rubano uno zaino a razzo da Howard Hughes. Nella fuga, durante la quale uno dei gangster perde la vita, lo zaino viene nascosto in un campo di aviazione nel quale lavorano il pilota acrobatico Cliff Secord e il suo meccanico Peevy Peabody; i due rinvengono lo zaino nascosto dentro un biplano. La star del cinema Neville Sinclair aveva assunto la banda di Valentine per rubare lo zaino, e manda il suo mostruoso, ma abile scagnozzo Lothar a interrogare l'autista ferito, che gli racconta di aver nascosto lo zaino nell'hangar di Cliff e Peevy.\nLa fidanzata di Cliff \u00e8 l'aspirante attrice Jenny Blake, che ha una parte nell'ultimo film di Sinclair. Durante una pausa delle riprese, Sinclair ascolta Cliff che prova a raccontare a Jenny dello zaino rinvenuto, quindi Sinclair invita la giovane a cena. In seguito, durante una delle sue esibizioni, Cliff usa il missile e un elmetto costruito apposta da Peevy, per salvare un amico, che stava pilotando un biplano troppo vecchio. Il cinegiornale e i gangster di Valentine lo vedono tutti: il \"Rocketeer\" diventa un caso mediatico, ma mette anche Sinclair e l'FBI alle calcagna di Cliff.\nSinclair manda Lothar a casa di Cliff e Peevy per trovare lo zaino. Cliff e Peevy fuggono mentre Lothar ruba tutti gli schemi dettagliati dello zaino elaborati da Peevy. Pi\u00f9 tardi, nella tavola calda dell'aerodromo, Cliff e Peevy rimangono intrappolati da alcuni mafiosi di Valentine; vengono a sapere dell'appuntamento di Jenny con Sinclair e del coinvolgimento dell'attore nella caccia allo zaino. I commensali sopraffanno i gangster, mentre un rimbalzo di proiettile perfora il serbatoio di carburante del jet pack, che Peevy rattoppa temporaneamente con la gomma da masticare di Cliff. Cliff raggiunge il South Seas Club e racconta a Jenny di essere lui il \"Rocketeer\". La banda di Valentine raggiunge i due giovani, ma nello stallo creatosi Jenny viene rapita da Sinclair.\nA casa di Sinclair, Jenny scopre che egli \u00e8 un agente segreto nazista: l'attore invia un messaggio a Cliff, dicendogli di portare lo zaino all'Osservatorio Griffith e in cambio lui avrebbe liberato Jenny. Howard Hughes spiega a Cliff e Peevy che il suo missile \u00e8 un prototipo, simile a quello che finora gli scienziati nazisti non sono riusciti a costruire; mostra loro un orribile film di propaganda che rivela lo scopo dei piani dei nazisti, raffigurante un esercito di soldati volanti che invadono gli Stati Uniti. Gli agenti dell'FBI affermano che stanno seguendo una spia nazista a Hollywood, che Cliff intuisce essere Sinclair. Quando Hughes chiede che il jet pack gli venga restiuito, Cliff spiega che ne ha bisogno per salvare Jenny; nella fuga, Cliff lascia inavvertitamente un indizio su dove si sta dirigendo.\nCliff vola verso l'appuntamento, dove Sinclair esige che Cliff gli dia il jet pack. Cliff comunica ai mafiosi che l'attore \u00e8 un nazista e la banda di Valentine, per spirito patriottico, si rivolta contro Sinclair e Lothar, ma Sinclair convoca sessanta soldati nazisti armati fino ai denti nascosti dentro all'osservatorio. Il dirigibile nazista \"Luxembourg\" sopraggiunge per evacuare Sinclair. Gli agenti dell'FBI, appena arrivati sul luogo, e i mafiosi uniscono le forze per combattere i nazisti. Sinclair e Lothar scappano, trascinando con loro Jenny a bordo del dirigibile.\nCliff vola e sale a bordo del dirigibile, ma durante lo scontro che ne segue, Jenny incendia accidentalmente il ponte con una pistola lanciarazzi. Sinclair tiene in ostaggio Jenny, costringendo Cliff a consegnargli il jet pack, ma non prima di aver rimosso segretamente la gomma da masticare messa come toppa da Peevy, permettendo al carburante di fuoriuscire vicino allo scarico del jet pack. Sinclair lo indossa e vola via, ma prima che possa fuggire, il carburante fuoriuscito prende fuoco, facendo precipitare Sinclair sulla scritta \"Hollywoodland\"; l'attore si sfracella al suolo e l'esplosione del jet pack distrugge la parte della scritta \"Land\". Lothar viene travolto dalle fiamme nell'esplosione del dirigibile, mentre Cliff e Jenny vengono salvati all'ultimo momento da Hughes e Peevy che pilotano un autogiro.\nJenny restituisce i progetti del missile di Peevy, trovati nella casa di Sinclair; Peevy decide che, con alcune modifiche, pu\u00f2 costruire un jet pack ancora migliore.\nDoppiaggio.\nLa direzione del doppiaggio \u00e8 stata eseguita da Manlio De Angelis, che nel film presta la voce ad Alan Arkin (A. \"Peevy\" Peabody)."}
{"id": "277484", "revid": "547992", "url": "https://it.wikipedia.org/wiki?curid=277484", "title": "Scemo &amp; pi\u00f9 scemo", "text": "Scemo &amp; pi\u00f9 scemo (\"Dumb and Dumber\") \u00e8 un film del 1994, diretto da Peter Farrelly e interpretato da Jim Carrey e Jeff Daniels.\nIn Italia \u00e8 uscito al cinema venerd\u00ec 1\u00ba settembre 1995, distribuito dalla Warner Bros. Italia.\nTrama.\nProvidence, Rhode Island. Lloyd Christmas, autista di limousine e compendio della stupidit\u00e0, divide un appartamento con l'amico, svitato e squattrinato quanto lui, Harry Dunne, curatore di cani da esibizione. I due vivono alla bell'e meglio sognando coi soldi accumulati di aprire un giorno un negozio di allevamento di vermi dal nome \"Ho i vermi\".\nUna mattina Lloyd viene incaricato di accompagnare all'aeroporto Mary Swanson, una splendida ragazza dell'alta societ\u00e0 della quale s'innamora a prima vista. Dopo un dialogo in cui vengono passati brevemente in rassegna i progetti lavorativi di Lloyd, non senza causare un incidente stradale dal quale la limousine esce illesa senza che il guidatore s'accorga di nulla, i due arrivano in aeroporto. Mary si avvia verso il \"gate\"; non riuscendo a staccare gli occhi da lei, Lloyd tampona un'altra auto senza gravi conseguenze, eccezion fatta per l'esplosione dell\"'air bag\" della limousine stessa; a quel punto Lloyd s'accorge che la ragazza ha lasciato la valigetta che aveva con s\u00e9 nel mezzo dell'androne dell'aeroporto. Non si tratta, per\u00f2, di una dimenticanza: Mary, infatti, l'ha lasciata in un posto ben visibile in quanto si tratta del pagamento del riscatto che avrebbe dovuto essere ritirato da due loschi individui, Joe Mentalino e J.P. Shay. All'oscuro di tutto, una volta accortosi che la valigia \u00e8 incustodita, Lloyd anticipa i due prendendola al volo, corre al \"gate\" d'imbarco ma non riesce a riconsegnarla perch\u00e9 l'aereo di Mary, diretta ad Aspen dalla sua famiglia, \u00e8 appena decollato. Purtroppo il personale incaricato vieta soltanto a parole di andare verso l'aereo senza fermare fisicamente Lloyd e senza spiegargli che per quella strada sarebbe caduto, con un tonfo di alcuni metri.\nTornato a casa dopo essere stato licenziato per aver lasciato il luogo dell'incidente, Lloyd racconta tutta la storia ad Harry. Quello stesso giorno anche l'amico \u00e8 stato appena licenziato dopo averne combinata una delle sue durante una consegna di cani ad una mostra cinofila; nello specifico, Harry si era attardato per la consegna dei cani alla mostra cinofila volendoli lavare e spazzolare di persona. Richiamato per radio dal titolare della ditta aveva dovuto accelerare la guida del furgoncino, ritrovandosi cos\u00ec a consegnare i cani sporchi per via della guida spericolata (erano stati lasciati nella parte posteriore del veicolo insieme a dei panini pieni di salse), oltrech\u00e9 in ritardo. Poco dopo, i due delinquenti scambiano i due amici per veri professionisti del mestiere e decidono di far irruzione in casa loro; vedendoli dallo spioncino della porta (con Mentalino armato), Lloyd ed Harry credono siano due impiegati dell'azienda del gas e, non avendo pagato la bolletta, fuggono di nascosto con la valigetta. Infatti Lloyd aveva conservato la valigetta con l'intenzione di restituirla e nella ferma volont\u00e0 di non aprirla prima della restituzione. Ritornati a casa verso sera, Harry rimane sconvolto vedendo che la sua pappagallina Petra \u00e8 stata decapitata proprio da Mentalino; Lloyd, approfittandone, riesce quindi a convincere l'amico ad intraprendere un viaggio che li porter\u00e0 ad Aspen, sulle Montagne Rocciose del Colorado, con l'obiettivo di consegnare la valigetta a Mary.\nDurante il lungo viaggio i due ne combinano di tutti i colori. In un fast food fanno infuriare Grande Mulo, un energumeno locale sul quale si vendicheranno addossando a lui ed ai suoi colleghi il loro conto. Durante una fuga, Lloyd far\u00e0 pip\u00ec dentro delle bottiglie vuote; subito dopo verranno fermati da un poliziotto, che scambier\u00e0 le bottiglie per alcolici illegali e, dopo averne assaggiato un quantitativo, li lascer\u00e0 andare, preso da un inevitabile malessere.\nTempo dopo, il delinquente Mentalino riuscir\u00e0 ad ottenere fiducia dai due ed otterr\u00e0 un passaggio sul loro furgone, col cattivo intento di avvelenarli con del veleno per topi. Mentalino, per\u00f2, al primo assaggio del suo panino, sabotato con dei peperoncini piccanti dai due amici, viene colpito dalla sua solita ulcera e chiede ai due di passargli le sue pillole curative; ma Harry, inconsapevolmente, gli fornisce le pastiglie avvelenate e Mentalino muore nello stupore generale dei presenti.\nDurante una pausa per il rifornimento di carburante, Harry conosce un'affascinante ragazza, Beth Jordan, anche lei diretta ad Aspen; la ragazza, in un primo momento, accetta di lasciargli il suo numero di telefono, ma dopo essersi vista urlare in faccia da lui (poich\u00e9 si \u00e8 accorto di essersi, assurdamente, dato fuoco ad una gamba), cambia idea e scappa via. Al bivio che porta ad Aspen, Lloyd, distratto dal russare del dormiente Harry e fantasticando del suo incontro con Mary, sbaglia strada e si perde tra le campagne del Nebraska; accortisi dell'errore e senza pi\u00f9 un soldo, i due si dividono dopo un litigio, salvo riunirsi poco tempo dopo, quando Lloyd baratta il furgone con una mini-moto ed arrivano finalmente ad Aspen. Lloyd tenta di ricordare il cognome di Mary ma non ci riesce; i due non le possono quindi riportare la valigetta e finiscono a ripararsi dal freddo davanti ad un fuoco. Un altro litigio li porter\u00e0 a rendersi conto del contenuto dei soldi nella valigetta, lanciata a terra ed apertarsi durante la lite.\nLloyd ed Harry si danno quindi al lusso pi\u00f9 sfrenato, appuntando tuttavia ogni spesa su dei pagher\u00f2. \u00c8 proprio nel lussuosissimo hotel nel quale alloggiano che Lloyd, su di un giornale, vede Mary e decide di partecipare con l'amico alla festa dell'associazione ambientalista dove sar\u00e0 presente la ragazza. I due, acquistati due smoking a dir poco appariscenti, trovano Mary ma Lloyd chiede all'amico di andare lui a parlarle. L'obiettivo di Harry \u00e8 quello di parlare bene di Lloyd, cos\u00ec da presentarlo in modo da impressionare la ragazza, ma per via della matrigna di questa, Harry non riesce nell'impresa ed anzi ottiene lui stesso un appuntamento. Tornato da Lloyd, Harry non ha il coraggio di dirgli la verit\u00e0 e gli dice che Mary lo incontrer\u00e0 al bar della hall l'indomani alle dieci. Il giorno dopo Lloyd aspetter\u00e0 inutilmente ore ed ore al bar mentre Harry e Mary si divertiranno sulla neve.\nDopo aver appreso dal barista il domicilio di Mary e che lei viene al bar alle dieci di sera, Lloyd arriva sul posto, riuscendo a scoprire l'inganno dell'amico e decidendo di vendicarsi; tornati alla suite, col pretesto di un brindisi d'auguri a base di t\u00e8, Lloyd riesce a far bere all'amico un potente lassativo, tale \"TurboLax\". Arrivato a casa di Mary, Harry \u00e8 colto da un fulminante attacco di diarrea e, precipitatosi in bagno, \u00e8 protagonista di un'assurda e violenta defecazione; poco dopo, sopraggiunge Mary che gli raccomanda di non usare il gabinetto poich\u00e9 rotto. Nel frattempo, Lloyd raggiunge la casa di Mary, la quale rimane colpita dal fatto che abbia la sua valigetta ed i due vanno all'hotel per prenderla.\nLloyd trova quindi il coraggio di dichiararle i suoi sentimenti ma viene interrotto dall'arrivo di Nicholas Andre, amico di Mary ed autore del rapimento, giunto per prendere la valigetta. Dopo aver scoperto che non rimane che qualche dollaro, Nicholas lega i due al letto ed Harry ritorna alla suite, venendo anch'egli sequestrato; Mary scopre quindi che i due amici sono diventati rivali per lei. Nicholas decide di ucciderli uno ad uno e per primo si propone Harry che, confessando di aver rubato la donna dell'amico, viene colpito in petto. Il ragazzo, tuttavia, indossa un giubbotto antiproiettile fornitogli da Beth; lei, infatti, \u00e8 un agente dell'FBI sotto copertura, che interviene assieme alla sua squadra salvandoli ed arrestando Nicholas e la complice Shay.\nA questo punto Lloyd scopre che il marito di Mary \u00e8 ancora vivo, venendo costretto a conoscerlo; l'FBI toglie a lui ed Harry tutto ci\u00f2 che hanno, la mini-moto che era stata scambiata con il furgone si rompe e cos\u00ec si ritrovano a dover tornare a casa a piedi.\nLungo il tragitto, un pullman pieno di ragazze in bikini si ferma chiedendo ai due amici di essere assunti come loro massaggiatori ma, non capendo la loro richiesta, Lloyd ed Harry consigliano alle ragazze di proseguire pi\u00f9 avanti alla prossima citt\u00e0, dove sicuramente troveranno due ragazzi disposti a spalmare le creme durante i loro concorsi.\nProduzione.\nFra le varie location per la realizzazione della pellicola si possono ricordare: \nColonna sonora.\nAltri brani.\nNel film sono state inserite anche alcune canzoni non accreditate nella colonna sonora ufficiale, tra cui:\nInoltre la canzone \"Go Your Own Way\" dei Fleetwood Mac \u00e8 presente nella sola versione televisiva.\nDistribuzione.\nIl film \u00e8 uscito nelle sale statunitensi il 16 dicembre 1994 mentre in Italia per il 31 agosto 1995. Il film ebbe un ottimo successo commerciale alla sua uscita (pi\u00f9 di 247 milioni di dollari globalmente), ma solo successivamente divenne un cult per molti amanti del genere.\nVinse alcuni MTV Movie Award, tra cui quello curioso per il \"miglior bacio\", a Lauren Holly e Jim Carrey. La Holly si sposer\u00e0 poi con Carrey il 23 settembre 1996, ma la relazione durer\u00e0 solo fino al 29 luglio 1997.\nSequel e prequel.\nNel 1997 viene realizzato il film \"Ancora pi\u00f9 scemo\", che diversamente da quanto faccia credere il titolo italiano non \u00e8 n\u00e9 un sequel n\u00e9 ha legami con \"Scemo &amp; pi\u00f9 scemo\". Il vero sequel vedr\u00e0 la luce nel 2014, venti anni esatti dopo l'uscita del film, intitolato \"Scemo &amp; + scemo 2\".\nNel 2003 venne realizzato, senza la partecipazione dei Farrelly Brothers, un prequel chiamato \"Scemo &amp; pi\u00f9 scemo - Inizi\u00f2 cos\u00ec...\" In Scemo &amp; pi\u00f9 scemo del 1994 vi \u00e8 una scena dove Lloyd, dopo aver chiesto alla vecchietta di tenere sotto controllo la sua spesa, torna a breve sul posto ma non vede la vecchietta. "}
{"id": "277485", "revid": "991694", "url": "https://it.wikipedia.org/wiki?curid=277485", "title": "Focus (periodico)", "text": ""}
{"id": "277486", "revid": "149485", "url": "https://it.wikipedia.org/wiki?curid=277486", "title": "Scemo e pi\u00f9 scemo", "text": ""}
{"id": "277487", "revid": "416684", "url": "https://it.wikipedia.org/wiki?curid=277487", "title": "Baja Sardinia", "text": ""}
{"id": "277489", "revid": "767487", "url": "https://it.wikipedia.org/wiki?curid=277489", "title": "Tuomas Holopainen", "text": "\u00c8 membro fondatore, autore di testi e musiche del gruppo musicale Nightwish. In ambito metal \u00e8 anche tastierista del gruppo rock gotico For My Pain..., del gruppo folk Auri e del gruppo heavy metal Kotiteollisuus.\nBiografia.\n\u00c8 nato il 25 dicembre del 1976 nella piccola citt\u00e0 finlandese di Kitee, nella Carelia settentrionale. La madre \u00e8 un'insegnante di pianoforte, e Tuomas \u00e8 il terzogenito della famiglia, ha una sorella ed un fratello maggiore.\nA 15 anni conclude gli studi musicali ed a 16 abbandona gli studi di pianoforte per dedicarsi esclusivamente alle tastiere. Oltre al pianoforte e alle tastiere si \u00e8 dedicato allo studio di clarinetto e sassofono.\nNel 1996, durante un periodo di congedo, propone ad un gruppo di amici di creare un gruppo metal. Inizialmente la proposta \u00e8 accolta da Emppu Vuorinen e dall'amica Tarja Turunen, studentessa di canto lirico nonch\u00e9 amica d'infanzia di Holopainen (conosciuta all'et\u00e0 di 12 anni come allieva di pianoforte della madre).\nL'8 maggio 2008 \u00e8 stato annunciato che Holopainen sar\u00e0 il produttore del prossimo album della rock band finlandese Indica, che uscir\u00e0 nell'autunno del 2008.\nNel 2011 \u00e8 stata rivelata l'intenzione di pubblicare un album da solista ispirato alla \"Saga di Paperon de' Paperoni\" di Don Rosa, il quale avrebbe curato anche la copertina. L'album, intitolato \"Music Inspired by the Life and Times of Scrooge\", \u00e8 stato pubblicato l'11 aprile 2014 dalla Nuclear Blast.\nHa sposato nel 2015 la sua storica fidanzata, la cantante Johanna Kurkela.\nCuriosit\u00e0.\nIn suo onore, \u00e8 stato dato il nome \"Sciophila Holopaineni\" ad un insetto che vive in Finlandia.\nStrumentazione.\nTuomas ha sempre mostrato una predilezione per le tastiere Korg: esse lo hanno infatti accompagnato per tutta la sua militanza nei Nightwish.\nPer il primo album il setup fu: Korg N364 e Korg ix300.\nDal secondo tour fino al 2003 il setup fu: Korg N364 e Korg Trinity pro V3, con uno stand Ultimate Apex.\nper il tour dell'album \"Once\" il setup fu: Korg N364, Korg Triton Classic, Korg Karma, successivamente tutte verniciate di bianco, il tutto con due stand K&amp;M SPIDER e K&amp;M Baby SPIDER.\nDal 2007 in poi Tuomas sfrutter\u00e0 la potenza della Korg OASYS 76 in studio, utilizzata per produrre l'album Dark Passion Play, mentre per i live sfrutter\u00e0 nuovamente la sua Korg Karma, affiancata da 2 o 3 Korg Tr 61, sempre utilizzando stand K&amp;M Spider Pro questa volta e sempre K&amp;M Baby Spider per le tastiere inclinate.\nNel tour di Imaginaerum Tuomas riporta sul palco la Korg N364 e la Korg Karma, utilizzando per la prima volta la nuova Korg Kronos 61. Tutte le tastiere sono verniciate di nero. Gli stand sono: K&amp;M Spider Pro per Kronos e N364, Baby Spider per la Karma.\nNelle date europee del tour le tastiere sono \"nascoste\" da un set di finte canne d'organo per la scenografia."}
{"id": "277490", "revid": "1892390", "url": "https://it.wikipedia.org/wiki?curid=277490", "title": "Bushismo", "text": "Bushismo (neologismo inglese bushism, in italiano reso con bushismo) si riferisce a una parola o una frase pronunciata dall'ex Presidente degli Stati Uniti d'America George W. Bush e caratterizzata da errori di grammatica, di sintassi o di logica.\nQuando ci si riferisce al bushismo si fa riferimento ad una forma di parafas\u00eca neologistica. Il termine \u00e8 entrato nell'uso comune (soprattutto negli Stati Uniti, ma anche altrove) in seguito al proliferare, nei mass media, di raccolte di \"bushismi\"; oltre ai numerosi siti web dedicati all'argomento, grande successo ha avuto una serie di raccolte di citazioni bizzarre di Bush pubblicate dal giornalista satirico Jacob Weisberg.\nCaratteristiche.\nNei discorsi di Bush si trovano errori di vario tipo. Fra i tipi di errori pi\u00f9 frequenti si possono citare:\nI bushismi, talvolta estrapolati dal contesto, sono usati dagli oppositori di Bush per attribuirgli (scherzosamente o seriamente, implicitamente o esplicitamente) lacune culturali (in fatto di geografia, storia, tecnologia e via dicendo) o disfunzioni neurologiche.\nBushismi e Internet.\nIn rete esistono numerosi siti dedicati ai bushismi, a partire da quello gestito dallo stesso Jacob Weisberg, autore della serie \"Bushisms\". Data la loro natura comica e la visibilit\u00e0 internazionale dell'ex Presidente degli Stati Uniti, i bushismi tendono a diffondersi rapidamente nella rete, e hanno dato luogo a un fenomeno di Internet piuttosto vasto, sebbene abbastanza circoscritto ai siti in lingua inglese. Un bushismo che ha avuto una eco particolarmente forte sul Web \u00e8 la parola \"Internets\" (in italiano \"le Internet\", al plurale) che Bush ha usato due volte nei dibattiti elettorali del 2004. Questa parola \u00e8 stata enfatizzata da molti siti web e altri media, allo scopo di mettere in dubbio la comprensione di Bush delle tecnologie moderne. Il giorno dopo il primo dei dibattiti televisivi in cui Bush ha detto \"Internets\", la celebre trasmissione comica \"Saturday Night Live\" ha trasmesso una parodia del dibattito in cui il presidente diceva:\nIn occasione del \"National Poetry Day\", il \"Washington Post\" ha pubblicato una poesia dal titolo \"Make the Pie Higher\" (\"Aumenta la torta\") composta interamente da bushismi, e scritta dal fumettista Richard Thompson:\nMake the Pie Higher"}
{"id": "277492", "revid": "82575", "url": "https://it.wikipedia.org/wiki?curid=277492", "title": "Capriccioli", "text": "Capriccioli (dal gallurese \"capricci\u00f2li\" che in italiano significa capretti) \u00e8 una famosa localit\u00e0 balneare di Arzachena, in Sardegna.\nGeografia.\n\u00c8 situata a sud di Porto Cervo a circa 15\u00a0km ad est di Arzachena, poco a nord della Cala di Volpe. Le sue due spiagge, divise da un passaggio di scogli granitici, sono di fine sabbia bianca, facilmente raggiungibili e servite da un grande parcheggio.\nNel periodo estivo sono meta di centinaia di vacanzieri attratti dalla bellezza del luogo che risulta immerso in una macchia mediterranea e arricchito dalla vista sulle isole di Mortorio, di Soffi e delle Camere, isole comprese nel Parco dell'Arcipelago di La Maddalena.\nAmbiente.\nAlle spalle della spiaggia cresce la tipica flora sarda, composta della macchia mediterranea principalmente costituita di ginepri, cisto e olivastri."}
{"id": "277497", "revid": "3115", "url": "https://it.wikipedia.org/wiki?curid=277497", "title": "Urbano Lazzaro", "text": "Biografia.\nMilitanza partigiana.\nIn servizio alla Guardia di Finanza, Urbano Lazzaro, dopo l'8 settembre, fu catturato dalle SS ma riusc\u00ec a fuggire ed a raggiungere le formazioni partigiane della Resistenza nel comasco, nelle quali milit\u00f2 con il nome di battaglia \"Bill\". Di opinione politica genericamente liberale divenne vicecommissario politico del distaccamento \"Puecher\" della 52\u00aa Brigata Garibaldi \"Luigi Clerici\", comandata da Pier Luigi Bellini delle Stelle, monarchico.\nL'arresto di Benito Mussolini.\nIl 27 aprile 1945, alle sette del mattino, ad un posto di blocco appena fuori dall'abitato di Musso, il distaccamento ferma una colonna, lunga circa un chilometro, composta da trentotto autocarri con circa duecento soldati della contraerea tedesca, al comando del tenente Willy Flamminger ed alcune macchine \"civili\" al suo seguito. Dopo una breve sparatoria e in seguito a lunghe trattative, i tedeschi ottengono il permesso di poter proseguire a condizione che venga effettuata un'ispezione e che siano prelevati tutti gli italiani presenti nel convoglio.\nL'ispezione della colonna tedesca \u00e8 effettuata nella piazza di Dongo, verso le ore 16 dello stesso giorno. Seduto su una panca del camion n. 34, il partigiano Giuseppe Negri riconosce Benito Mussolini, travestito da tedesco, con un mitra e una pistola Glisenti. Lazzaro \"Bill\" sale sul camion e, prontamente, lo disarma, lo arresta e lo conduce nella sede comunale.\nI documenti di Mussolini e il bottino di guerra.\nIn municipio, Lazzaro sequestra a Mussolini una borsa a quattro scomparti, contenente altrettante cartelle e documenti riservatissimi, un milione e settecentocinquantamila lire in assegni e centosessanta sterline d'oro. La sera stessa provvede al deposito della borsa di Mussolini, insieme a un'altra sequestrata al colonnello Casalinuovo, presso la filiale della Cassa di Risparmio delle Provincie Lombarde di Domaso, accompagnato dal collaboratore ed interprete svizzero Alois Hofman e dal partigiano Stefano Tunesi. Anche i bagagli dei ministri al seguito di Mussolini, nonch\u00e9 le valigie piene d'oro, gioielli e valuta, trovate sull'Alfa Romeo del prefetto Luigi Gatti, gi\u00e0 segretario del duce, sono radunati in municipio e censiti. La valuta e i preziosi, nel tardo pomeriggio del 28 aprile, sono poi consegnati alla federazione comunista di Como, di cui era responsabile Dante Gorreri. Il documento di consegna \u00e8 firmato dal capitano partigiano Luigi Canali e controfirmato da Urbano Lazzaro e Michele Moretti.\nLo stesso 28 aprile 1945, Benito Mussolini e la sua amante Claretta Petacci sono giustiziati a Giulino, frazione del comune di Tremezzina, da un gruppo di tre partigiani, comandati da un ufficiale presentatosi come \"Colonnello Valerio\" e poi rivelatosi per Walter Audisio, futuro deputato del Partito Comunista Italiano. Urbano Lazzaro non \u00e8 presente alla fucilazione.\nSull'autocarro tedesco dove era stato riconosciuto e poi arrestato Mussolini erano rimaste cinque valigie del bagaglio personale del dittatore, contenenti banconote e lingotti d'oro. Dopo essere stato consentito loro di partire, i militari tedeschi fecero pervenire ad Alois Hofman parte delle banconote, per un importo pari a 33.020.000 di lire. Detta somma fu consegnata dall'Hoffman al comandante del distaccamento Bellini delle Stelle e al vicecommissario Urbano Lazzaro che provvidero al suo deposito presso la Cassa di Risparmio di Domaso. Il 1\u00ba maggio 1945, detti valori furono ritirati dalla banca per ragioni di prudenza e affidati al commissario politico Michele Moretti, perch\u00e9 li consegnasse al comando del CVL di Milano, dedotta la somma di L. 3.020.000 per far fronte ai bisogni urgenti della brigata..\nLe memorie del \"partigiano Bill\".\nAl termine della seconda guerra mondiale, Lazzaro, diventato funzionario di una societ\u00e0 idroelettrica, si trasferisce in Brasile, a Rio de Janeiro, dove si sposa e diventa padre di tre figlie. Ritorna poi in Italia, a San Germano Vercellese, paese natale della moglie.\nNelle memorie pubblicate nel 1993, Urbano Lazzaro dichiara che a giustiziare Mussolini non sarebbe stato Audisio ma il futuro segretario del PCI Luigi Longo, . In realt\u00e0 la presenza di Longo a Mezzegra al momento della fucilazione di Mussolini, avvenuta intorno alle ore 16.00 del 28 aprile 1945, deve escludersi, dato che, come \u00e8 confermato dalle numerose fotografie dell'evento che lo ritraggono, nel corso del pomeriggio dello stesso giorno, Longo era a Milano in Piazza Duomo, alla sfilata conclusiva della manifestazione, partita alle ore 15.00, dei garibaldini della Valsesia e della Valdossola guidati da Cino Moscatelli. Non si comprende, peraltro, per quale motivo Lazzaro si sia pronunciato a favore dell'identificazione di \"Valerio\" con Longo soltanto a partire dal 1993 e non abbia testimoniato ci\u00f2 al processo a Walter Audisio del 1957, nel quale fu convocato a testimoniare.\nNel 1997, a San Germano Vercellese, in occasione di una conferenza presso un circolo post-fascista, Urbano Lazzaro defin\u00ec \"arbitraria\" l'esecuzione del \"prigioniero eccellentissimo\". Tale opinione, unita alle precedenti rivelazioni, gli attir\u00f2 le diffidenze dei suoi ex compagni.\nMuore a Vercelli il 3 gennaio 2006."}
{"id": "277502", "revid": "298229", "url": "https://it.wikipedia.org/wiki?curid=277502", "title": "Curling ai XVIII Giochi olimpici invernali", "text": "Ai XVIII Giochi olimpici invernali del 1998 di Nagano (Giappone), vennero disputati due tornei di curling, maschile e femminile."}
{"id": "277507", "revid": "124749501", "url": "https://it.wikipedia.org/wiki?curid=277507", "title": "Wedding planner", "text": "L'organizzatore di matrimoni, anche denominato con l'espressione inglese , \u00e8 una figura professionale che presta alle coppie in procinto di sposarsi qualche genere di consulenza rispetto all'organizzazione del giorno delle nozze. Questo genere di attivit\u00e0 si \u00e8 stabilmente affermata negli Stati Uniti d'America e in altre nazioni occidentali.\nLa figura professionale.\nDalle parole inglesi , ossia \u00abmatrimonio\u00bb, e ossia \u00abpianificatore\u00bb, si definisce gi\u00e0, almeno in parte, la figura professionale dell'organizzatore di matrimoni: una persona che si occupa di pianificare, personalizzare e amministrare il matrimonio di una coppia, in base alle loro richieste.\nL'attivit\u00e0 di wedding planner \u00e8 progressivamente sempre meno legata al sesso dei festeggiati: nei paesi dove \u00e8 possibile anche solo un'unione civile infatti queste cerimonie possono essere pianificate come quelle dei matrimoni.\nNella cultura internazionale l'organizzatore di matrimoni \u00e8 colui che si occupa potenzialmente di tutti gli aspetti relativi all'organizzazione del matrimonio. Il wedding planner segue la coppia (o le famiglie degli sposi) dal principio fino al termine, e a volte anche oltre, la cerimonia e il ricevimento del matrimonio. Il livello di coinvolgimento pu\u00f2 variare a livello logistico dagli aspetti chiave fino a quello di \u00abdirettore artistico\u00bb della cerimonia e del ricevimento.\nGrazie alla sua migliore conoscenza del mercato, incluse le fasce di prezzo, il wedding planner offre, fra gli aspetti chiave, consulenza e coordinamento per l'individuazione, la scelta e la formalizzazione dei contratti con i fornitori di servizi, fra cui ad esempio ambientazione, addobbi floreali, noleggio di autovetture di rappresentanza, servizi fotografici, catering e \"cake design\". Nel caso specifico del \"destination wedding planner\", ossia di colui che si occupa di gestire l'evento in una localit\u00e0 o nazione diversa e lontana da quella di residenza delle coppie, il lavoro include anche ulteriori aspetti logisitici e burocratici.\nIl ruolo dell'organizzatore di matrimoni \u00e8 quindi principalmente quello di sollevare la coppia da questo genere di preoccupazioni dovute alla complessit\u00e0 dei problemi organizzativi o, generalmente, all'inesperienza dei futuri sposi, riducendo allo stesso tempo i rischi di vere e proprie situazioni di stress.\nIl mercato.\nNegli Stati Uniti il Bureau of Labor Statistics ha indicato il settore dell'organizzazione di eventi in netta crescita nel periodo precedente alla pandemia di COVID-19.\nIn Italia.\nIn Italia il fenomeno dei matrimoni di stranieri . Il 18 Aprile 1992 ebbe luogo il primo matrimonio giapponese in Italia, a Firenze, progettato ed organizzato da Eiji Horiuchi, un evento che fu inquadrato come un volano interessante di promozione turistica in una citt\u00e0 in cui il 20% dei matrimoni all'epoca vedeva protagonisti cittadini stranieri.\nIl mercato da allora si \u00e8 sviluppato enormemente e oggi l'Italia \u00e8 una delle mete pi\u00f9 ambite nel mondo per i matrimoni di cittadini stranieri (\"destination wedding\"), soprattutto da paesi anglofoni. Di particolare impatto nel pubblico statunitense \u00e8 stato il matrimonio a Firenze di Kim Kardashian e Kanye West nel 2014.\nIl mercato interno si \u00e8 invece sviluppato pi\u00f9 tardi rispetto a altri paesi, partendo da grandi citt\u00e0 come la zona di Milano che gi\u00e0 a inizio degli anni 2000 mostravano su questo tema un interesse dei consumatori pi\u00f9 solido e radicato rispetto al resto del paese\nIl settore dell'organizzazione dei matrimoni e delle imprese collegate (aziende di sartoria, ristorazione, florovivaismo, noleggio, video e foto) aveva raggiunto nel 2019 un giro di affari in Italia di circa 15 miliardi di euro. Il mercato italiano include anche San Marino.\nLa crisi con la pandemia di COVID-19.\nCon l'emergenza pandemica del COVID-19 la figura del wedding planner ha subito una crisi, e le cerimonie che si sono svolte nel 2020 si sono dovute adattare in vari paesi anche alle norme igieniche pi\u00f9 severe.\nL'anno seguente in paesi come Italia o Francia la crisi del settore si \u00e8 protratta nei mesi primaverili a causa dell'incertezza delle misure e della lentezza delle riaperture.\nRiconoscimenti.\nI migliori organizzatori di matrimoni mondiali vengono premiati ogni anno in una categoria apposita all'interno degli \"International Bridal Awards\" organizzati dalla rivista \"Elle\", giunta nel 2020 alla quarta edizione."}
{"id": "277509", "revid": "1318658", "url": "https://it.wikipedia.org/wiki?curid=277509", "title": "Dialetto algherese", "text": "L'algherese (in catalano standard \"alguer\u00e8s\", in algherese \"alguer\u00e9s\", pronuncia ) \u00e8 una variante del catalano arcaico parlato ad Alghero (\"L'Alguer\" in catalano), in Sardegna.\nRiconoscimento della lingua catalana.\nL'articolo 2 della Legge 482 del 15 dicembre 1999 della Repubblica Italiana sulle \"Norme in materia di tutela delle minoranze linguistiche storiche\" riconosce il catalano con queste parole:\nL'articolo 2 comma 4 della L.R. n. 26 del 15 ottobre 1997 della Regione Autonoma della Sardegna sulla \"promozione e valorizzazione della cultura e della lingua della Sardegna\" riconosce il catalano con queste parole:\nLa politica linguistica in Sardegna \u00e8 stata successivamente potenziata con la Legge Regionale 22 del 3 luglio 2018 sulla \"Disciplina della politica linguistica regionale\", e all'articolo 2, comma 1, si chiarisce che:\n, oltre che a determinare per legge alcune misure per la toponomastica, la certificazione della lingua, l'istituzione di uffici linguistici e l'insegnamento nella scuola.\nStoria del catalano ad Alghero.\nLa presenza dominante del catalano ad Alghero risale agli inizi del XIV secolo, con l'espulsione nel 1372 da parte dei conquistatori aragonesi delle popolazioni sarde e genovesi a seguito di una ribellione e la loro sostituzione con genti venute dalla Catalogna e dal Paese Valenzano. La citt\u00e0 viene di fatto unita alla corona di Aragona e le cariche pubbliche riservate ai catalani.\nLe successive immigrazioni sarde nella citt\u00e0 hanno a loro volta assunto il catalano arcaico come \"lingua parlata\". Rimasto isolato, il catalano arcaico di Alghero da un lato ha mantenuto la sua originalit\u00e0 e dall'altro ha comunque subito influenze del castigliano prima, poi dal sardo e dell'italiano, (soprattutto nella formazione di vocaboli moderni).\nRecentemente il catalano di Alghero \u00e8 stato riconosciuto dalla Repubblica Italiana e dalla Regione Sardegna come lingua minoritaria.\nDiffusione dell'algherese.\nL'algherese \u00e8 diffuso in Sardegna nella citt\u00e0 fortificata di Alghero, dove \u00e8 compreso da circa il 20% della popolazione e parlato da circa il 10% della stessa. Nel territorio comunale \u00e8 comunque presente unitamente al sardo logudorese, compreso dal 49,8% degli abitanti. Storicamente infatti l'uso del catalano arcaico era perlopi\u00f9 limitato alla citt\u00e0 \"intra moenia\" (ossia ai quartieri del \"Centro Storico\" e delle case popolari) e a parte della costa frequentata dai pescatori algheresi, visto che l'agro, come dimostrano alcuni toponimi quali \"Sa Segada\", \"Sa Londra\" o \"Pala Pirastru\", \u00e8 sempre stato prevalentemente logudoresofono.\nNel 2012 il 22% dei circa 40.000 abitanti di Alghero parla il dialetto algherese, ma tra i giovani in et\u00e0 scolastica solo il 12% del totale: ragion per cui dall'UNESCO viene considerato a rischio di estinzione (\"endangered\").\nStime diffusione del catalano algherese ad Alghero.\nDi seguito sono presentati i due principali risultati delle ricerche sulla lingua parlata in citt\u00e0.\nAssociazioni di tutela per l'algherese.\nCentre d'Estudis Algueresos.\nIl \"Centre d'Estudis Algueresos\" (in italiano \"Centro di Studi Algheresi\") \u00e8 un'associazione culturale fondata nel 1952 per promuovere la conoscenza dell'algherese. Il fondatore fu Rafael Sari che divenne primo segretario, mentre Rafael Catardi fu presidente dal 1952 al 1961 e nel 1971, e Antoni Simon Mossa dal 1961 al 1971.\nPubblica la rivista \"Renaixen\u00e7a Nova\" dal 1960, e organizz\u00f2 i Jocs Florals ad Alghero nel 1960 e nel 1961. Nel 1972 cominci\u00f2 a produrre dischi in algherese.\nEscola de Alguer\u00e9s Pascual Scanu.\nL\"'Escola de Alguer\u00e9s Pascual Scanu\" (in italiano \"Scuola di Algherese Pasquale Scanu\") \u00e8 una scuola fondata nel 1982 da Josep Sanna per l'insegnamento dell'algherese alle nuove generazioni. Fa corsi di lingua, letteratura e storia catalana, tutti gratuiti e si chiama cos\u00ec in onore dello scrittore e linguista algherese Pasqual Scanu. Il suo direttore \u00e8 Antoni Nughes, la scuola pubblica il periodico \"L'Alguer\" in catalano. L'insegnamento nella scuola si svolge in algherese e in catalano standard, per recuperare il dialetto che poteva andar perso. Collabora con l'Obra Cultural de l'Alguer.\nAssociaci\u00f3 per a la Salvaguarda del Patrimoni Historicocultural de l'Alguer.\nL\"'associaci\u00f3 per a la Salvaguarda del Patrimoni Historicocultural de l'Alguer\" (Associazione per la Salvaguardia del Patrimonio Storico Culturale di Alghero) nasce nel 1988 col fine di contribuire alla tutela del patrimonio artistico-architettonico cittadino di rilevanza storica e del patrimonio linguistico, seriamente minacciato dal processo di sostituzione di linguaggio operato dall'italiano e dall'influenza dei media. Dal 1990 organizza corsi gratuiti d'algherese e dal 1994 ai primi anni 2000 ha portato il catalano d'Alghero nelle scuole pubbliche durante le ore extracurriculari con insegnanti di algherese che lavoravano al fianco dei professori titolari. Dal 1998 al 2004 ha organizzato corsi di aggiornamento per insegnanti, regolarmente approvati dal provveditorato agli Studi di Sassari. Oltre alle lezioni di algherese e alla conduzione del Coro Francesc Manunta organizza anche seminari di drammatizzazione in algherese che si concludono con rappresentazioni teatrali.\nCaratteristiche della variet\u00e0.\nRispetto al catalano standard si rilevano alcune differenze nel lessico e nella pronuncia dovute alla sua arcaicit\u00e0 o alle differenti influenze esterne:\nLa maggior parte di queste particolarit\u00e0 fonosintattiche non viene convenzionalmente riportata nello scritto, che adotta spesso le regole di trascrizione del catalano ufficializzato; tale tipo di manovre \u00e8 oggetto di critica da parte di alcuni, che temono il rischio di un'assimilazione a scopo politico da parte del modello standard rendendo, paradossalmente, l'algherese ancora pi\u00f9 vulnerabile.\nEsempi.\nI mesi.\nI nomi dei mesi in algherese sono sostanzialmente uguali a quelli in catalano standard, con l'aggiunta di quattro denominazioni tipiche dell'algherese e derivate dal sardo: cavidani per setembre (sardo \"Cabudanni/Cabidanne\"), santuaini per octubre (sardo \"Santu Aine\"), santandria per novembre (sar. \"Sant'Andria\") e nadal per desembre (sar. \"Nadale\"). Pu\u00f2 essere usato indifferentemente l'uno o l'altro nome, ci\u00f2 nonostante la tendenza \u00e8 quella di scriverli secondo la variante catalana ufficiale.\nAlcune frasi in algherese.\nIl Padre Nostro in algherese:\n&lt;poem&gt;Pare nostre, que s\u00e9s al cel,\nsigui santificat lo tou nom.\nVengui a mosaltres lo tou regne.\nSe faci la tua voluntat,\ncom al cel aix\u00ed en terra.\nD\u00f3na-mos avui\nlo pa nostre de cada dia.\nI perdona-mos los nostres pecats,\naix\u00ed com mosaltres\nperdonem als nostres enemics.\nNo mos deixis caure en temptaci\u00f3,\ni Ilibra-mos de cada mal.&lt;/poem&gt;"}
{"id": "277515", "revid": "550727", "url": "https://it.wikipedia.org/wiki?curid=277515", "title": "Monte Tesoro", "text": "Il monte Tesoro \u00e8 una vetta delle Prealpi Bergamasche alta 1.432\u00a0m s.l.m. Si trova nel territorio comunale di Carenno, sulla dorsale del\u013eAlbenza.\nDigrada a meridione verso la pianura in corrispondenza dei colli di Bergamo, dividendo la valle San Martino dalla valle Imagna tra il passo del Pertus e di Valcava, dunque le province di Lecco e di Bergamo.\nDescrizione.\nL'ampia sommit\u00e0 \u00e8 facilmente raggiungibile da pi\u00f9 versanti: \nLa vetta offre un ottimo panorama, soprattutto sulla sottostante valle del fiume Adda, sulla vicina pianura e sulle vette delle prealpi Orobiche, dietro le quali fanno capolino le pi\u00f9 celebri Retiche, e ospita un sacrario con croce metallica alta 15 metri edificato nel 1985 in memoria dei soldati italiani caduti in guerra.\nWebCam.\nLa stazione meteorologica amatoriale di Sopracornola (frazione di Calolziocorte) ha una webcam che inquadra il monte Tesoro con immagini acquisite ogni cinque minuti."}
{"id": "277516", "revid": "1652134", "url": "https://it.wikipedia.org/wiki?curid=277516", "title": "Curling ai I Giochi olimpici invernali", "text": "Ai I Giochi olimpici invernali del 1924 di Chamonix (Francia) venne disputato un torneo maschile di curling. Nel febbraio 2002 il Comitato Olimpico Internazionale, con effetto retroattivo, ha decretato che la competizione disputata alle Olimpiadi invernali del 1924 sarebbe stata considerata disciplina olimpica ufficiale e non pi\u00f9 evento dimostrativo, anche se all'epoca dell'Olimpiade non venne fatta alcuna distinzione tra sport dimostrativi e non.\nLa squadra britannica si dimostr\u00f2 nettamente superiore. L'unico sfidante che poteva essere preso seriamente era la Svizzera, che per\u00f2 decise di non partecipare. All'epoca il curling era abbastanza sconosciuto in Francia e le gare videro una scarsa partecipazione di pubblico. I pochi comunque lo apprezzarono, se non altro per una certa somiglianza con il gioco delle bocce, molto popolare in Francia."}
{"id": "277524", "revid": "339392", "url": "https://it.wikipedia.org/wiki?curid=277524", "title": "Sci nordico alle olimpiadi invernali del 2006", "text": ""}
{"id": "277532", "revid": "131358", "url": "https://it.wikipedia.org/wiki?curid=277532", "title": "Salto con gli sci alle olimpiadi invernali del 2006", "text": ""}
{"id": "277534", "revid": "28946", "url": "https://it.wikipedia.org/wiki?curid=277534", "title": "Macchi M.C. 202", "text": ""}
{"id": "277537", "revid": "6066", "url": "https://it.wikipedia.org/wiki?curid=277537", "title": "Invasione dorica", "text": ""}
{"id": "277538", "revid": "104458", "url": "https://it.wikipedia.org/wiki?curid=277538", "title": "Origo gentis Langobardorum", "text": "L'Origo Gentis Langobardorum \u00e8 un breve testo del VII secolo che tramanda la storia dei Longobardi, dalla loro leggendaria origine fino al secondo regno di Pertarito (o Bertarido, 672-688). Esso \u00e8 contenuto in tre manoscritti, riportanti le cosiddette \"Leges Langobardorum\" e conservati a:\nLa leggenda \u00e8 riassunta anche nella \"Historia Langobardorum\" di Paolo Diacono, che la qualifica come \"fiaba ridicola\"."}
{"id": "277540", "revid": "438678", "url": "https://it.wikipedia.org/wiki?curid=277540", "title": "Il maratoneta", "text": "Il maratoneta (\"Marathon Man\") \u00e8 un film del 1976, diretto da John Schlesinger e interpretato da Dustin Hoffman e Laurence Olivier, tratto dal romanzo di William Goldman, autore anche della sceneggiatura.\nTrama.\nThomas Babington \"Babe\" Levy, timido e introverso studente di storia, si allena per la maratona e prepara la sua tesi di laurea sulla \"tirannia\" negli Stati Uniti, con l'ossessione di riabilitare la memoria del padre, caduto in disgrazia e suicidatosi durante il maccartismo. Durante un suo allenamento a Central Park assiste a un incendio causato da un incidente stradale in cui trova la morte l'anziano fratello del criminale di guerra nazista Christian Szell.\nIl fratello di Babe, Henry \"Doc\", sotto le spoglie di affermato uomo d'affari del settore petrolifero, \u00e8 in realt\u00e0 un agente che opera nella cosiddetta \"Divisione\", un'agenzia diretta da Peter Janeway che si colloca nel limbo tra la CIA ed i servizi segreti. Doc svolge l'incarico di corriere per il trasporto dei diamanti di propriet\u00e0 di Christian Szell, custoditi nella cassetta di sicurezza di una banca di New York di cui, oltre Szell, residente in una localit\u00e0 segreta in Uruguay, solo il fratello deceduto nell'incidente stradale aveva la chiave. Szell arriva segretamente a New York con l'intenzione di ritirare i suoi diamanti, mentre tutti i corrieri vengono uccisi in modo misterioso. Anche Doc scampa a due attentati mentre si trova a Parigi, ma nel momento in cui i due si incontrano Szell lo accoltella con un'arma che tiene nascosta nella manica; questo \u00e8 l'anello che collegher\u00e0 Babe al criminale nazista: Doc, ferito mortalmente, riesce a raggiungere la casa del fratello, spirando prima di potergli confidare alcunch\u00e9 sulla sua reale identit\u00e0.\nSzell, preoccupato dalla possibilit\u00e0 che Doc prima di morire possa avere fornito delle informazioni sui diamanti a Babe, lo fa sequestrare da Janeway e da due suoi complici e, per estorcergli le informazioni che ritiene Babe possa avere ricevuto, lo tortura sfruttando le competenze della sua antica professione di dentista, perforandogli un dente con uno specillo odontoiatrico. Resosi conto della totale estraneit\u00e0 di Babe, ordina ai complici di liquidarlo. Viene quindi svelato che Szell \u00e8 ricompensato e tenuto nascosto dalla \"Divisione\" di Janeway in cambio di informazioni sui criminali di guerra nazisti.Ma Janeway rivela a Szell che ormai non gli \u00e8 pi\u00f9 di alcuna utilit\u00e0,esortandolo a lasciare gli Stati Uniti non pi\u00f9 tardi dell'una del giorno seguente. Scampato fortunosamente alla morte grazie anche alle sue doti di corridore, Babe, ferito, sconvolto e avvilito dalle rivelazioni sulla vera attivit\u00e0 del fratello, si arma della pistola del padre, che egli custodisce fin dalla morte del genitore e, per nascondersi, contatta Elsa, la ragazza straniera di cui si era innamorato e che il fratello gli aveva dimostrato come mentisse sulla sua vita cercando in realt\u00e0 di sposare un americano per ottenere la cittadinanza statunitense.\nE in vero Elsa, che \u00e8 un agente di Janeway, lo attira in una trappola, portandolo nella casa del fratello di Szell, dove poco dopo arrivano Janeway e due suoi scagnozzi chiamati dalla donna. Babe ha scoperto per\u00f2 l'inganno e fa entrare i tre in casa, tenendo Elsa in ostaggio con la pistola. In un improvviso scontro a fuoco i due uomini di Janeway rimangono uccisi. Janeway rivela allora a Babe la banca in cui Szell andr\u00e0 a ritirare i diamanti, ma mentre Babe sta abbandonando di corsa la casa afferra la pistola per inseguirlo e ucciderlo. Elsa urla per salvare Babe e Janeway le spara, uccidendola. Babe a sua volta fredda Janeway, sparandogli attraverso una finestra.\nNel frattempo Szell si reca nel distretto dei diamanti di New York, sulla 47\u00aa strada, per informarsi sul loro corrente valore prima di ritirare i suoi diamanti e lasciare l'America, ma viene riconosciuto in strada da due reduci dei campi di concentramento, un commesso di un negozio e un'anziana donna.\nQuest'ultima cerca di attirare l'attenzione della folla indifferente verso il criminale nazista, e in un disperato tentativo di fermarlo viene investita da un'auto. Il commesso riesce invece a raggiungerlo, ma viene accoltellato da Szell con la stessa lama retrattile usata per uccidere Doc. Mentre il commesso, agonizzante, viene soccorso, il criminale prende un taxi e si d\u00e0 alla fuga verso la banca. All'uscita dalla banca, dove ha finalmente ritirato i suoi diamanti, Szell trova Babe, che lo minaccia con la pistola e lo trascina dentro a una centralina di smistamento dell'acqua, situata nella zona lungo il reservoir, il lago artificiale di Central Park, il luogo dove Babe svolge i suoi allenamenti per la maratona.\nInizialmente Babe non sa cosa fare del criminale in quel momento nelle sue mani, e questi cerca di corromperlo offrendogli una parte dei diamanti, ma Babe rifiuta e risponde a Szell che potr\u00e0 tenersi i diamanti che riuscir\u00e0 a ingoiare. Szell dopo aver ingoiato un diamante si rifiuta di proseguire e aggredisce Babe con la sua lama retrattile, ma Babe getta la valigia con i diamanti verso l'acqua. Szell si getta per afferrarla, ma cade e rotola gi\u00f9 per una scala a chiocciola metallica, trafiggendosi per sbaglio con la sua stessa arma. Alla fine Babe, distrutto fisicamente ed emotivamente, getta nel lago la pistola e se ne va via.\nProduzione.\nSceneggiatura.\nLa sceneggiatura del film segue piuttosto fedelmente il romanzo originale. La differenza pi\u00f9 evidente \u00e8 nel finale: nella versione cartacea Babe spara a bruciapelo al suo rivale (in un parco e non all'interno di un acquedotto), senza mostrare alcuna esitazione, al contrario di ci\u00f2 che accade sullo schermo, dove di fatto \u00e8 lo stesso Szell ad uccidersi, trafiggendosi involontariamente con il proprio coltello.\nCast.\nI personaggi principali del film hanno tutti una caratteristica che li accomuna, ossia un'ossessione per qualcosa che li tormenta:\nCitazioni e riferimenti.\nNella versione originale del film, la sequenza della \"tortura\" di Szell a Babe durava molto di pi\u00f9, ma la reazione del pubblico all'anteprima convinse il regista a tagliarne gran parte. La domanda \"\u00ab\u00c8 sicuro?\u00bb\" (en. \"Is it safe?\"), che Szell ripete varie volte a Babe, \u00e8 stata inserita al 70\u00ba posto, dall'American Film Institute, nella classifica AFI's 100 Years... 100 Movie Quotes."}
{"id": "277543", "revid": "1842072", "url": "https://it.wikipedia.org/wiki?curid=277543", "title": "Assemblea societaria", "text": ""}
{"id": "277547", "revid": "34041", "url": "https://it.wikipedia.org/wiki?curid=277547", "title": "Legnone", "text": ""}
{"id": "277550", "revid": "5777", "url": "https://it.wikipedia.org/wiki?curid=277550", "title": "Diritto alla riservatezza", "text": ""}
{"id": "277551", "revid": "300067", "url": "https://it.wikipedia.org/wiki?curid=277551", "title": "Curling ai III Giochi olimpici invernali", "text": "Ai III Giochi olimpici invernali del 1932 di Lake Placid (Stati Uniti), venne disputato un torneo maschile di curling. La competizione ebbe lo status di sport dimostrativo e non vennero assegnate medaglie olimpiche. Contrariamente a quanto avvenne alle Olimpiadi invernali del 1924, vi presero parte solo squadre provenienti da Canada e Stati Uniti.\nOgni squadra disput\u00f2 quattro incontri. Le squadre canadesi giocarono solo contro quelle statunitensi e viceversa.\nTorneo maschile.\n14 - 15 febbraio 1932\nIncontri.\n14 febbraio 1932\n15 febbraio 1932"}
{"id": "277553", "revid": "29727", "url": "https://it.wikipedia.org/wiki?curid=277553", "title": "Ostrica", "text": ""}
{"id": "277556", "revid": "6923", "url": "https://it.wikipedia.org/wiki?curid=277556", "title": "Microscopio a forza atomica", "text": "Il microscopio a forza atomica (spesso abbreviato in AFM, dall'inglese \"Atomic Force Microscope\") \u00e8 un microscopio a scansione di sonda (SPM) inventato da Gerd Binnig, Calvin Quate e Christoph Gerber nel 1986.\nOltre a essere utilizzato come mezzo d'indagine, \u00e8 anche uno dei principali strumenti di manipolazione della materia su scala nanometrica.\nPrincipio di funzionamento.\nIl microscopio a forza atomica consiste di una microleva (\"cantilever\") alla cui estremit\u00e0 \u00e8 montata una punta acuminata (\"tip\"), tipicamente composta di silicio o nitruro di silicio, che presenta un raggio di curvatura dell'ordine dei nanometri.\nLa punta investigatrice viene collocata nelle strette vicinanze della superficie del campione di cui si vuole effettuare la scansione. La Forza di van der Waals che agisce tra la punta ed il campione provoca una deflessione della microleva (la cui costante elastica \u00e8 nota), in accordo con la legge di Hooke.\nLa deflessione della leva viene misurata utilizzando un punto laser riflesso dalla sommit\u00e0 della microleva verso una matrice di fotodiodi. Tuttavia, un sistema di rilevamento laser pu\u00f2 essere costoso ed ingombrante; un metodo alternativo per determinare la deflessione della microleva consiste nell'utilizzare sonde AFM piezoresistive. Queste sonde sono fabbricate con elementi piezoresistivi che fungono da estensimetri a resistenza. Le deformazioni della sonda del microscopio a forza atomica dovute alla deflessione possono essere misurate utilizzando un ponte di Wheatstone, ma questo metodo non \u00e8 altrettanto preciso di quello a deflessione laser.\nSe la punta fosse esplorata ad altezza costante, si correrebbe il rischio che essa possa collidere con la superficie, danneggiandola. Di conseguenza, nella maggior parte dei casi viene utilizzato un meccanismo di retroazione per regolare la distanza tra la punta e il campione al fine di mantenere costante la forza che agisce tra loro. Generalmente il campione \u00e8 collocato su un tubo piezoelettrico, che pu\u00f2 spostarlo in direzione perpendicolare (direzione \"z\") per mantenere una forza costante e nel piano (direzioni \"x\" ed \"y\") per analizzarne la superficie. La mappa risultante \"s\"(\"x\",\"y\") rappresenta la topografia della superficie campione.\nModi di funzionamento.\nIl microscopio a forza atomica presenta tre principali modi di funzionamento: misura di forza, \"imaging\", e manipolazione.\nLe misure di forza permettono di valutare le forze presenti tra punta e campione in funzione della loro distanza. Questo metodo di funzionamento pu\u00f2 essere applicato durante misure di spettroscopia di forza per misurare determinate propriet\u00e0 del campione, come il modulo di elasticit\u00e0 (Modulo di Young). In particolare, la spettroscopia di forza misura l'interazione e le forze di legame tra singole molecole, sfruttando forze meccaniche di stiramento o torsionali.\nL\"imaging\" si basa sul fatto che la forza di interazione tra punta e campione possa essere utilizzata per formare un'immagine tri-dimensionale (topografia) della superficie del campione ad alta risoluzione. L'immagine topografica viene costruita registrando la posizione del campione rispetto alla punta e registrando l'altezza della sonda mantenendo costante l'interazione tra la punta e il campione. La topografia della superficie \u00e8 comunemente visualizzata tramite un grafico a falsi colori.\nNei metodi di manipolazione, \u00e8 possibile cambiare le propriet\u00e0 del campione in maniera controllata sfruttando le forze tra la punta e il campione. La manipolazione pu\u00f2 avvenire a livello atomico e viene utilizzata in applicazioni come la litografia a scansione di sonda o per la stimolazione di cellule.\nOltre all'acquisizione della topografia del campione, possono essere contemporaneamente misurate, ad alta risoluzione, diverse propriet\u00e0 locali. Esempi interessanti sono sia propriet\u00e0 meccaniche quali la rigidit\u00e0 del campione o le forze di adesione, che propriet\u00e0 elettriche, come la conduttivit\u00e0 o il potenziale della superficie.\nAltre tecnologie.\nLa principale differenza tra l'AFM e le altre tecnologie di microscopia, come microscopie ottiche e elettroniche, \u00e9 data dal fatto che l'AFM non utilizza n\u00e9 lenti n\u00e9 irradiazione da fasci. Pertanto la risoluzione spaziale non \u00e8 limitata da diffrazione o aberrazione spaziale e non \u00e9 necessario lavorare in vuoto o colorare il campione.\nI tipi di microscopia a scansione, oltre ad includere la scanning probe microscopy (in cui sono comprese AFM, scanning tunneling microscopy (STM) e near-field scanning optical microscope (SNOM/NSOM), STED microscopy (STED), scanning electron microscopy e l'AFM elettrochimico, EC-AFM). Sebbene SNOM e STED utilizzino luce visible, infrared o anche terahertz per illuminare il campione, la risoluzione di tali tecniche \u00e8 limitata dal limite di diffrazione.\nConfigurazione.\nIn Fig. 3 \u00e9 mostrato uno schema del funzionamento della AFM. I numeri nelle parentesi corrispondono ai numeri indicati nell'immagine. Il sistema di coordinate \u00e8 indicato in figura (0).\nUn cantilever (1) di piccole dimensioni, modellizzabile come una molla, \u00e8 situato sul supporto (2). Un elemento piezoelettrico (tipicamente fatto di un materiale ceramico) (3) pu\u00f2, a seconda del modo di acquisizione scelto, far oscillare il cantilever (1). Una punta aguzza (4) \u00e8 posizionata alla fine della parte libera del cantilever (1). Il detector (5) registra la deflessione e il moto del cantilever (1). Il campione (6) \u00e9 montato su un portacampioni (8). Il movimento xyz (7) permette di muovere sia il campione (6) che il portacampioni (8) nelle direzioni x, y, e z rispetto alla sommit\u00e0 della punta (4).Sebbene la Fig. 3 mostri i comandi per il movimento vicini al campione, essi possono anche essere situati vicino alla punta o comandi indipendenti possono essere attaccati ad entrambi, dal momento che in alcuni sistemi vanno controllati sia lo spostamento fine della punta che del campione. I comandi per controllare lo strumento e per fare le immagini non sono mostrati in Fig.3.\nIn accordo con la configurazione mostrata sopra, l'interazione tra la punta e il campione, che \u00e9 un fenomeno su scala atomica registrato tramite spostamenti del cantilever, \u00e9 tradotto su scala macroscopica. Molti parametri relativi al cantilever possono essere utilizzati per quantificare l'interazione tra punta e campione. La deflessione del cantilever \u00e8 la pi\u00f9 utilizzata, ma si possono ottenere informazioni anche dall'ampiezza dell'oscillazione imposta sul cantilever o da cambiamenti della frequenza di risonanza del cantilever.\nDetector.\nIl detector (5) dell'AFM misura la deflessione del cantilever rispetto alla posizione dei equilibrio e la converte in un segnale elettrico. Le intensit\u00e0 del segnale sono proporzionali allo spostamento del cantilever.\nPer l'acquisizione del segnale, sono utilizzati diversi metodi, quali l'nterferometria, metodi piezoresistivi e piezoelettrici.\nFormazione dell'immagine.\n\"Nota importante: Per il seguente paragrafo, viene considerata la modalit\u00e0 \"a contatto\" (per ulteriori informazioni si consiglia la lettura della sezione Modalit\u00e0 di acquisizione). Per gli altri metodi di acquisizione, il procedimento \u00e8 simile, eccetto per il fatto che il termine che indica la \"deflessione\" dovrebbe essere rimpiazzato da un'appropriata variabile di feedback.\"\nQuando viene utilizzato il microscopio AFM per acquisire la morfologia di un campione, la punta \u00e8 portata a contatto con il campione. Il campione stesso \u00e8 scansito lungo una griglia nelle direzioni x e y.(fig 4). Solitamente viene impiegato un circuito di feedback elettronico, per mantenere la forza tra la punta ed il campione costante durante la scansione. La variabile di ingresso di tale circuito \u00e8 la deflessione del cantilever e la variabile in uscita \u00e8 il controllo sulla distanza, lungo -asse z, tra la punta ed il supporto (rispettivamente 2 e 8 nella fig. 3). Finch\u00e9 la punta rimane a contatto con il campione e la scansione avviene lungo il piano x,y, le variazioni in altezza del campioni si traducono in movimenti del cantilever. Il feedback, a questo punto, riporta l'altezza del supporto della punta ad un valore predeterminato dall'utente, chiamati setpoint. Il circuito di feedback ha quindi il compito di monitorare la distanza di separazione tra il supporto e il campione durante la scansione, in modo che la deflessione rimanga circa costante. In questa configurazione, il feedback rappresenta la topografia della superficie, entro piccoli errori.\nStoricamente, \u00e8 stato utilizzato un altro metodo, in cui la distanza tra la punta e il supporto per il campione \u00e8 mantenuta costante e non \u00e8 controllata da un circuito di feedback (servomeccanismo). In questo metodo, solitamente chiamato \"modo ad altezza costante\", la deflessione del cantilever \u00e8 registrata come una funzione delle posizioni in x e y del cantilever. Finch\u00e9 la punta rimane a contatto con il campione, la deflessione corrisponde alla topografia della superficie. La principale ragione per cui questo metodo non viene pi\u00f9 utilizzato risiede nel fatto che le forze tra il campione e la punta non possono venire controllate e, se troppo intense, possono danneggiare la punta o il campione. In ogni caso, \u00e8 pratica comune che, anche in questa modalit\u00e0, venga registrata la deflessione del cantilever. Infatti quest'ultima pu\u00f2 rivelare piccoli errori nella tracciatura del feedback o rivelare elementi che il feedback non \u00e8 in grado di rilevare.\nIl segnale AFM, che si tratti di quello di altezza o della deflessione del cantilever, \u00e8 registrato da un computer durante la scansione. Le immagini sono create in falsi colori, in cui ciascun pixel rappresenta la posizione in x e y e i colori il segnale registrato.\nStoria.\nIl microscopio a forza atomica \u00e8 stato inventato da scienziati IBM, tra cui Binnig, nel 1982. Binnig, insieme a Rohrer, aveva precedentemente inventato il microscopio a effetto tunnel all'inizio del 1980 nel centro di ricerca IBM Research - Zurich. Per tale invenzioni, Binnig e Rohrer ottennero il Premio Nobel per la fisica nel 1986. Nello stesso anno, venne realizzata la prima versione sperimentale del microscopio AFM da Binnig, Quate e Gerber.\nLa prima versione commerciale venne distribuita nel 1989. Ad oggi \u00e8 uno dei microscopi pi\u00f9 utilizzati per misurare, acquisire immagini e manipolare la materia alla nanoscala.\nApplicazioni.\nL'AFM pu\u00f2 essere utilizzato per una vasta gamma di discipline appartenenti al ramo delle scienze naturali. Fra tutte, sono particolarmente rilevanti la fisica dello stato solido, la scienza e tecnologia dei semiconduttori, l'ingegneria molecolare, la chimica e la fisica dei polimeri, la chimica di superficie, la biologia cellulare e la medicina.\nTra le applicazioni al campo della fisica dello stato solido sono di notevole importanza l'identificazione di atomi sui diversi substrati, la valutazione delle interazioni tra un atomo specifico e gli atomi vicini e lo studio dei cambiamenti nelle propriet\u00e0 fisiche derivate dalla manipolazione di atomi.\nIn biologia molecolare, l'AFM pu\u00f2 essere utilizzata per studiare la struttura e le propriet\u00e0 meccaniche di proteine complesse e insiemi di proteine: \u00e8 stata infatti utilizzata per immagini topografiche e misure di durezza di microtuboli, proteine e Batteriorodopsina.\nIn biologia cellulare viene invece utilizzata per distinguere cellule affette da cancro da cellule sane, basandosi sulla differenza di modulo di Young. Viene inoltre impiegata per valutare l'interazione tra una cellula specifica e le cellule vicine. Un altro modo di utilizzo \u00e8 l'indentazione delle cellule, per studiare come cambia la durezza e la forma della membrana della cellula.\nAlcuni particolari tipi di cantilever conduttivi permettono di valutare i potenziali elettrici. In particolare alcuni sistemi permettono di registrare i cambiamenti di corrente che scorre nella punta per valutare la conduttivit\u00e0 elettrica o le propriet\u00e0 di trasporto.\nModi di acquisizione.\nNel corso degli anni, sono stati sviluppati diversi modi di funzionamento per il microscopio ad interazione atomica.\nI tre principali modi di funzionamento sono distinti a seconda del tipo di moto della punta, ovvero il modo statico, o contact mode, e due modi dinamici, il tapping mode ed il non-contact mode. Il tapping mode viene definito come metodo di acquisizione a contatto intermittente (o AC) oppure AFM a modulazione di ampiezza dal meccanismo di acquisizione. Allo stesso modo il non-contact mode viene anche definito AFM a modulazione di frequenza, dal meccanismo di acquisizione dell'immagine.\nFunzionamento a contatto statico.\nNel funzionamento a contatto statico, la forza agente tra la punta e la superficie campione viene mantenuta costante durante la scansione, mantenendo una deflessione costante utilizzando direttamente il segnale di feedback. Dal momento che la misura di un segnale statico \u00e8 affetta da rumore e drift, sono consigliati cantilever con una costante di oscillazione della molla bassa, in maniera che la loro rigidit\u00e0 sia ridotta. In questo modo si riesce ad ottenere un segnale di deflessione abbastanza grande, mantenendo le forze di interazione basse. Infatti vicino al campione, le forze di interazione possono essere abbastanza elevate, tanto da causare l'effetto di \"snap-in\", ovvero la punta si incolla alla superficie. Pertanto il funzionamento a contatto viene fatto ad un'altezza per cui la forza rimane repulsiva per tutta la lunghezza del campione.\nFunzionamento a contatto dinamico.\nIn condizioni ambientali, tra la punta e la maggior parte dei campioni si forma un menisco d'acqua, dovuto all'umidit\u00e0. In queste condizioni, mantenere la punta ad altezza costante rispetto al substrato (contact mode) pu\u00f2 risultare complicato e pu\u00f2 risultare in un incollamento della punta alla superficie studiata. Per arginare tale problema, vennero sviluppati i due metodi a contatto dinamico, il non-contact mode e il tapping mode. Ad oggi, il sistema pi\u00f9 utilizzato \u00e8 il metodo \"tapping\" sia per lavorare in ambienti liquidi che in aria, soprattutto per studiare sistemi delicati quali le proteine.\nNel modo tapping, il cantilever viene messo in oscillazione vicino alla sua frequenza di risonanza. L'oscillazione viene comunemente ottenuta tramite un piezoelettrico situato nella struttura che regge il cantilever. L'oscillazione pu\u00f2 anche essere ottenuta includendo campi magnetici AC (per cantilever magnetici), cantilever piezoelettrici o riscaldamento periodico della punta con un fascio laser modulato. L'ampiezza di oscillazione pu\u00f2 variare da pochi nm a 200 nm. La frequenza e l'ampiezza del segnale sono mantenuti costanti, portando ad un'oscillazione del cantilever costante finch\u00e9 non ci siano effetti di drift o di interazione con la superficie. Diverse forze di interazione entrano in gioco quando la punta si avvicina al campione, tra cui forze di Van der Waals, interazioni dipolo-dipolo, forze elettrostatiche, ecc. L'ampiezza di oscillazione, in presenza di tali forze, causa un cambiamento nell'ampiezza di oscillazione del cantilever mentre la punta si avvicina al campione. Tale ampiezza viene usata come uno dei parametri che controllano un servo elettronico tramite il quale viene controllata l'altezza del cantilever rispetto al campione, in maniera da mantenere l'ampiezza di oscillazione del cantilever costante durante la scansione.\nSebbene la forza applicata al campione dalla punta risulti pi\u00f9 intensa rispetto al funzionamento a contatto, il funzionamento in tapping mode genera un danno minore sul campione. Questo fatto \u00e8 generalmente spiegato dalla breve durata dell contatto durante l'impulso.\n\u00c8 possibile inoltre monitorare e registrare anche la fase dell'oscillazione. Tale segnale contiene informazioni riguardanti l'energia dissipata dal cantilever ad ogni ciclo di oscillazione. L'informazione che \u00e8 possibile ricavare riguarda sia cambiamenti riguardanti la durezza del campione sia diverse propriet\u00e0 di adesione, non visibili nell'immagine topografica. Tali informazioni sono tuttavia qualitative: l'estrazione di informazioni quantitative \u00e8 spesso impossibile.\nNon-contact mode.\nIn questa modalit\u00e0, la punta non entra mai in contatto con la superficie. Il cantilever oscilla alla propria frequenza di risonanza (modulazione di frequenza) o appena sopra (modulazione di ampiezza). Solitamente l'oscillazione varia da pochi nanometri (&lt;10\u00a0nm) a pochi picometri. Le forze di van der Waals, che vengono esercitate ad una distanza da 1\u00a0nm a 10\u00a0nm dalla superficie, o altre forze a lungo raggio fanno s\u00ec che la risonanza del cantilever venga smorzata. L'ampiezza di oscillazione e la frequenza sono mantenute costanti grazie sia al cambio di frequenza di risonanza (che diminuisce) sia al circuito di feedback, che fanno s\u00ec che la distanza tra punta e campione rimanga costante. La misura della distanza tra la punta e il campione permette di costruire l'immagine della superficie del campione.\nModulazione di frequenza e modulazione di ampiezza.\nGli schemi per i funzionamenti ad assenza di contatto e a contatto dinamico includono la modulazione di frequenza e la pi\u00f9 comune modulazione di ampiezza.\nNella modulazione di frequenza le variazioni della frequenza di oscillazione forniscono informazioni riguardo alle caratteristiche della superficie campione. Dal momento che la frequenza pu\u00f2 essere misurata con grande precisione, per avere maggiore stabilit\u00e0 nella misura vengono utilizzati cantilever molto rigidi. Grazie a questa caratteristica, tramite questa tecnica \u00e8 stata raggiunta per la prima volta la risoluzione atomica in condizioni di ultra-alto vuoto.\nNella modulazione di ampiezza, le variazioni nell'ampiezza di oscillazione producono informazioni topografiche della superficie campione. In aggiunta, le variazioni di fase delle oscillazioni nella modalit\u00e0 di modulazione di ampiezza possono essere usate per discriminare tra differenti tipologie di materiali sulla superficie. Questo metodo pu\u00f2 essere utilizzato per entrambe le modalit\u00e0 dinamiche. Anche in questo caso, utilizzando cantilever molto rigidi e condizioni di ultra-alto vuoto \u00e8 stata raggiunta la risoluzione atomica.\nAFM in liquido.\nLa tecnica AFM pu\u00f2 essere utilizzata in ambiente liquido. Rispetto all'acquisizione in aria, la modalit\u00e0 a contatto (contact mode) non presenta particolari differenze, mentre l'acquisizione diventa pi\u00f9 complessa nelle modalit\u00e0 non a contatto e tapping. La scelta tra metodi di acquisizione dinamico e non dinamico dipende dal campione da analizzare: se il campione \u00e9 rigido e saldamente ancorato al substrato viene preferita la modalit\u00e0 a contatto, in caso di campioni biologici pi\u00f9 soffici e fragili sono preferibili le modalit\u00e0 non a contatto o tapping.\nLa scansione pu\u00f2 avvenire, a seconda dello strumento utilizzato, muovendo la punta o il campione. Per le misure in liquido, \u00e8 preferibile muovere la punta durante la misura, in maniera da evitare lo spostamento del liquido durante la scansione. Tuttavia muovere la punta comporta degli svantaggi, a partire dalla risoluzione dell'immagine pi\u00f9 bassa, oltre ad un'instabilit\u00e0 termica maggiore.\nPer alcune applicazioni risulta conveniente adottare il metodo classico di misura, ovvero muovere il campione rispetto alla punta, che rimane ferma durante la scansione. Questo minimizza l'instabilit\u00e0 termica nella cella, oltre a migliorare la qualit\u00e0 dell'immagine. In alcuni casi, si cerca di minimizzare il movimento del campione rispetto alla cella con il liquido, per evitarne fuoriuscite e diminuire il rumore, dovuto al movimento del liquido durante la scansione.\nUn ulteriore aspetto da tenere in considerazione per quanto riguarda le modalit\u00e0 di acquisizione dinaniche \u00e8 la differenza nella vibrazione del cantilever in aria e in liquido. Le differenze sono sia nell'ampiezza di vibrazione sia in una riduzione della frequenza di risonanza. Tale riduzione pu\u00f2 essere spiegata sia a causa dell'ambiente liquido, pi\u00f9 denso dell'aria e con una maggiore viscosit\u00e0, sia dall'aumento della massa sul cantilever.\nPunta.\nLa scelta della punta \u00e9 un elemento fondamentale per tutti i tipi di scansione AFM, sia che si tratti di scansioni in aria che in liquido. Oltre alla geometria della punta e al tipo di campione, bisogna prestare particolare attenzione al materiale di cui \u00e8 fatta la punta, nonch\u00e9 al ricoprimento, soprattutto in presenza di liquido e in ambiente acido.\nI principali parametri che influenzano la scelta della punta sono:\nI materiali solitamente utilizzati per la punta sono silicio, nitruro di silicio e vetro borosilicato. Il cantilever pu\u00f2 essere dello stesso materiale della punta. I ricoprimenti vengono scelti a seconda delle diverse applicazioni: i pi\u00f9 utilizzati sono oro, platino iridio (PtIr5), diamante o ricoprimenti magnetici.\nIn particolare, la somma del segnale registrata dal fotodiodo deve rimanere sufficientemente alta in modo da ottenere una buona immagine. Tuttavia i dettagli strutturali e chimici della punta non sono sempre noti. Infatti, la caratterizzazione della punta \u00e8 difficile e dispendiosa in termini di tempo, nonch\u00e9 molti dei metodi di caratterizzazione sono distruttivi per la punta stessa.\nLe punte possono avere essere di diverse forme geometriche: generalmente le pi\u00f9 diffuse sono di forma piramidale e colloidale.\nIn aria.\nPer le scansioni in aria sono ampiamente utilizzate punte in silicio, solitamente di forma conica. L'altezza della punta e la grandezza della parte terminale possono variare a seconda della risoluzione che si vuole ottenere e del tipo di immagine da acquisire. Solitamente sono comprese tra i \u223c10-15 \u00b5m in altezza e 10 m o inferiore per quanto riguarda la sommit\u00e0 della punta. Le punte in silicio tuttavia, non possono essere utilizzate in liquido, a causa della rigidit\u00e0 del cantilever, che presenta un'alta costante elastica.\nIn liquido.\nIn ambiente liquido, le forze di solvatazione giocano un ruolo fondamentale nell'acquisizione dell'immagine. I principali parametri da tenere in considerazione sono la composizione chimica della punta, della geometria della parte terminale della punta e della carica superficiale.\nPer questo motivo, sono ampiamente utilizzate punte in nitruro di silicio. Tali punte presentano una costante elastica del cantilever molto pi\u00f9 bassa rispetto alle punte in silicio, permettendo sia la scansione in non contact e tapping mode, che la scansione in contact mode. Tali punte presentano una buona durata e soffrono meno l'usura rispetto alle punte in silicio. Tuttavia, due parametri geometrici di tali punve, ovvero la loro altezza (\u223c2,5 \u00b5m) e la loro scarsa spigolosit\u00e0, solitamente attorno ai \u223c20-60 nm, limitano la risoluzione.\nRecentemente sono state sviluppate delle punte ibride, in maniera da combinare i vantaggi di entrambe le tipologie. Queste punte presentano il cantilever in nitruro di silicio, pi\u00f9 morbido, e la punta in silicio, in maniera che sia pi\u00f9 aguzza, in maniera da aumentare la risoluzione dell'immagine. Questa tipologia di punta riduce l'effetto delle forze di solvatazione nel caso in cui il substrato analizzato sia sufficientemente piatto.\nAkrami et al., in un recente studio, hanno dimostrato che, utilizzando punte commerciali, \u00e8 possibile ottenere immagini ad alta risoluzione creando siti di idratazione locale nella zona terminale della punta. In questo studio sono stati principalmente utilizzati campioni piatti. Tramite i siti di idarazione, si creano forze di interazione stabili tra punta e campione, aumentando riproducibilit\u00e0 e risoluzione dell'immagine. Un ulteriore vantaggio di tali siti viene dal fatto che la punta viene maggiormente protetta da eventuali contaminazioni esterne e rallenta l'invecchiamento. I siti di idratazione possono essere creati tramite sputtering di silicio o argon. Un possibile svantaggio di tale tecnica \u00e9 dato, in caso di trattamenti esterni sulla punta, da eventuali effetti di convoluzione e arrotondamento della punta, che possono diminuire le prestazioni della stessa e, quindi, inficiare la risoluzione dell'immagine.\nForza vs geometria della punta.\nLa forza tra la punta e il campione dipende fortemente dalla geometria della punta. Negli anni passati sono stati fatti diversi studi per modellizzare l'effetto della punta sulle diverse forze di interazione.\nLa forza dovuta al menisco d'acqua sulla superficie \u00e9 certamente una delle pi\u00f9 interessanti da studiare, ma non \u00e8 l'unica forza in gioco per questi sistemi. Infatti sono da considerare anche la forza Coulombiana, le forze di van der Waals, le interazioni di doppio strato, le forze di solvatazione, di idratazione e idrofobiche.\nForza esercitata dal menisco di acqua.\nLa forza esercitata dal menisco di acqua \u00e8 di grande interesse per le misure AFM in aria. Infatti un sottile strato di acqua tra la punta e il campione \u00e9 sempre presente in tali sistemi, dal momento che \u00e8 dovuto all'umidit\u00e0 presente nell'atmosfera. Tale fenomeno \u00e8 anche interessante per le misure in liquido in cui, a maggior ragione, \u00e8 presente il menisco di acqua.\nLo strato di acqua non influenza pi\u00f9 di tanto le forze attrattive, mentre crea una forza di adesione tra la punta e il campione. A causa dell'alta energia superficiale, risulta particolarmente difficoltoso staccare la punta dalla superficie. Come esempio, viene riportato il calcolo per una punta conica e una sferica.\nPer quantificare questa forza, si parte dalla equazione di Laplace per la pressione:\nformula_1\ndove \u03b3L \u00e8 l'energia superficiale e r1 e r0 sono definite in figura .\nLa pressione viene applicata sull'area A, definita come: \nformula_2\ndove d, \u03b8 , e h sono definite in figura\nLa forza esercitata tra le due superficie \u00e8 dunque:\nformula_3\nLa stessa formula pu\u00f2 anche essere calcolata considerando l'umidit\u00e0 relativa.\nGao ha calcolato tale formula per diverse geometrie del campione, dimostrando che la forza diminuisce del 20% per una punta conica rispetto ad una punta sferica.\nDurante il calcolo delle forze bisogna distinguere tra due situazioni: asciutto su bagnato e bagnato su bagnato.\nPer una punta sferica, la formula diventa:\nformula_4 per asciutto su bagnato\nformula_5per bagnato su bagnato\ndove \u03b8 \u00e8 l'angolo di contatto della sfera asciutta e \u03c6 \u00e8 l'angolo di immersione come mostrato in figura R,h e D sono mostrate nella stessa immagine.\nPer una punta conica, la formula diventa:\nformula_6 per asciutto su bagnato\nformula_7 per bagnato su bagnato\ndove \u03b4 \u00e8 l'angolo di met\u00e0 cono e r0 e h sono parametri del profilo del menisco.\nVantaggi.\nIl microscopio a forza atomica presenta diversi vantaggi rispetto al microscopio elettronico: diversamente da quest'ultimo, che fornisce una proiezione bidimensionale o un'immagine bidimensionale di un campione, l'AFM produce un reale profilo tridimensionale della superficie; inoltre i campioni analizzati da un microscopio ad interazione atomica (AFM) non richiedono nessun trattamento speciale (metallizzazione e grafitizzazione) che potrebbe modificare o distruggere irrimediabilmente il campione.\nMentre un microscopio elettronico per un funzionamento corretto necessita di un costoso ambiente sottovuoto, la maggior parte delle modalit\u00e0 operative del microscopio ad interazione atomica (AFM) funzionano perfettamente nell'ambiente normale o perfino in un ambiente liquido. Ci\u00f2 lo rende un ottimo strumento per lo studio di macromolecole biologiche e di organismi viventi.\nSvantaggi.\nIl principale svantaggio del microscopio a forza atomica rispetto al microscopio elettronico a scansione (SEM) consiste nelle dimensioni dell'immagine: il microscopio elettronico a scansione (SEM) \u00e8 in grado di mostrare un'area dell'ordine del millimetro per millimetro e una profondit\u00e0 di campo dell'ordine del millimetro; il microscopio a forza atomica pu\u00f2 invece riprodurre solo una profondit\u00e0 dell'ordine del micrometro ed un'area massima di circa 100 per 100 micrometri.\nUn altro inconveniente di tale strumento \u00e8 che l'elevata risoluzione e la qualit\u00e0 delle immagini sono limitate dal raggio di curvatura della sonda e una scelta errata della sonda pu\u00f2 portare anche alla formazione di artefatti.\nInoltre tale microscopio non \u00e8 in grado di analizzare le immagini velocemente come il microscopio elettronico a scansione: per effettuare la scansione di un'area ci vogliono tipicamente diversi minuti con un microscopio a forza atomica, mentre un microscopio elettronico a scansione (una volta effettuato il vuoto nella colonna) \u00e8 in grado di esplorarla quasi in tempo reale (anche se con una qualit\u00e0 relativamente bassa). I lunghi tempi impiegati per formare l'immagine possono anche portare molto spesso al \"drift\" termico dell'immagine. Per questo motivo il microscopio a forza atomica pu\u00f2 non rivelarsi adatto per misurare in modo accurato le distanze tra gli artefatti di tali immagini.\nInfine molte immagini AFM sono caratterizzate dall'isteresi dei materiali piezoelettrici e dai disturbi nella trasmissione prodotta da alterazione o disordine nei segnali fra i diversi canali degli assi (x,y,z). L'immagine deve essere perci\u00f2 post-processata e filtrata con un opportuno software.\nImportanti passi in avanti sono stati effettuati con la progettazione del video-AFM, con il quale si possono ottenere delle immagini di buona qualit\u00e0 e in tempi inferiori a quelli del SEM."}
{"id": "277558", "revid": "1444886", "url": "https://it.wikipedia.org/wiki?curid=277558", "title": "Jieitai", "text": "Le , in italiano Forze di autodifesa del Giappone traduzione trasposta dall'inglese Japan Self-Defense Forces (abbreviato JSDF), sono l'insieme delle forze armate nipponiche, create dopo la fine della seconda guerra mondiale.\nLe forze armate giapponesi, dal secondo conflitto mondiale, non possono prendere parte in conflitti armati, ma hanno partecipato ad alcune operazioni internazionali di mantenimento della pace. Le forze armate giapponesi sono il 5\u00b0 esercito pi\u00f9 potente del mondo, secondo la classifica 2021.\nStoria.\nLa creazione e la seconda guerra mondiale.\nCon l'unificazione del paese e nella seconda met\u00e0 del XIX secolo dopo l'abolizizione del sistema feudale vennero creati un esercito ed una marina militare centralizzati, alimentati anche con l'introduzione della leva militare.\nLe forze armate giapponesi ebbero un ruolo fondamentale nella costituzione dell'Impero, come ad esempio nella prima guerra sino-giapponese e nella seconda guerra sino-giapponese anche se si macchiarono di varie atrocit\u00e0; i crimini di guerra giapponesi pi\u00f9 noti avvennero durante la seconda guerra mondiale ove in tal senso si distinse l'unit\u00e0 731.\nIl secondo dopoguerra.\nLa sconfitta del Giappone nella seconda guerra mondiale ha avuto profondi e duraturi effetti sull'atteggiamento nei confronti della guerra, delle forze armate e del coinvolgimento militare nella politica: con il consenso di parte del popolo, non solo si diede corso allo smantellamento totale di ogni struttura e alla rimozione di tutte le cariche militari, ma fu anche deciso di proibire ogni eventuale programma di riarmo. Sotto il generale Douglas MacArthur quale comandante supremo delle forze alleate durante l'occupazione del Giappone nell'immediato dopoguerra, con il beneplacito di parte dei giapponesi, le autorit\u00e0 di occupazione furono adibite alla demilitarizzazione della nazione. Tutti i club, le scuole, le societ\u00e0 associate all'esercito imperiale vennero eliminate. Lo stato maggiore venne abolito, come anche il Ministero dell'interno, il Ministero della guerra giapponese e il Ministero della Marina oltre all'esercito e alla marina imperiale. Le industrie adibite alla fabbricazione di armi, munizioni e navi furono a loro volta smantellate.\nPrivata di qualsiasi capacit\u00e0 militare dopo il 1945, la nazione aveva solo forze di occupazione e poca polizia interna su cui poter contare per la sicurezza. L'inasprirsi delle tensione per la Guerra Fredda in Europa e in Asia, insieme agli scioperi e alle dimostrazioni ispirate da ambienti di sinistra in Giappone, portarono alcuni leader politici conservatori a mettere in discussione la rinuncia unilaterale a tutta la capacit\u00e0 militare. Il trauma della sconfitta produsse un forte sentimento pacifista che trov\u00f2 la sua espressione nella costituzione del 1946 (\"Nihonkoku Kenp\u014d\"), la quale, all'articolo 9, rinuncia per sempre alla guerra come strumento di soluzione alle dispute internazionali e dichiara che il Giappone non manterr\u00e0 mai pi\u00f9 \"potenziali di forze terrestri, aeree o navali\".\nLa ricostruzione.\nQuesti sentimenti si inasprirono nel 1950, quando le truppe di occupazione furono in gran parte trasferite in Corea per la Guerra di Corea lasciando il Giappone praticamente senza aiuto nel contrastare le rotture e i disordini interni, e molto consapevole del bisogno di entrare in una relazione di reciproca difesa con gli Stati Uniti per garantire la sicurezza esterna della nazione anche in funzione antisovietica. Incoraggiato dalle autorit\u00e0 occupanti, il governo giapponese nel luglio del 1950 autorizz\u00f2 la creazione della Riserva Nazionale di Polizia, composto da 75000 uomini equipaggiati con armi di fanteria leggere.\nSottostando ai termini del Patto di Assistenza Reciproca della Sicurezza, ratificato nel 1952 insieme col trattato di pace che il Giappone firm\u00f2 con gli Stati Uniti e altre nazioni, le forze armate degli Stati Uniti di stanza in Giappone si sarebbero occupate delle aggressioni esterne contro il Giappone, mentre le forze armate giapponesi, sia di terra che di mare, si sarebbero prese cura di minacce interne e disastri naturali. Come da accordo, a met\u00e0 del 1952 la Riserva Nazionale di Polizia fu ingrandita fino a 110.000 uomini e battezzata \"Forza per la Sicurezza Nazionale\". La Forza di Sicurezza Costiera che era stata organizzata nel 1950 come controparte sull'acqua della Riserva Nazionale di Polizia, fu trasferita con essa nell'Agenzia di Sicurezza Naturale per costituire una marina ancora embrionale.\nQuando il Giappone percep\u00ec una crescita della minaccia esterna senza avere forze armate adeguate per contrastarla, la Forza di Sicurezza Nazionale sub\u00ec un ulteriore sviluppo che implic\u00f2 complessi problemi politici. La clausola di rinuncia alla guerra scritta nella costituzione fu la base per forti obiezioni politiche a qualsiasi tipo di forza armata oltre alla polizia tradizionale. Nel 1954 governo giapponese svilupp\u00f2 la JSDF, con l'emanazione di una legge, detta \"Jieitai h\u014d\". Furono create forze armate separate di terra, mare e aria per scopi puramente difensivi, e soggette al potere del Primo ministro.\nPer evitare la comparsa di un ritorno del militarismo, i leader giapponesi enfatizzarono le garanzie costituzionali del controllo civile del governo delle forze armate e si sforzarono di usare una terminologia non militare per definire l'organizzazione e le funzioni delle forze armate. Come riflesso della natura difensiva della JSDF, il termine giapponese per nominarla \u00e8 \u8ecd (gun), e i termini esercito, aviazione e marina militare non vengono mai usati nei documenti ufficiali.\nIl complesso dell'organizzazione fu cos\u00ec chiamato \"Agenzia di Difesa\" invece che \"Ministero della Difesa\". Le forze armate furono chiamate Forza di autodifesa Terrestre (GSDF), Forza di autodifesa Marittima (MSDF), Forza di autodifesa Aerea (ASDF), anzich\u00e9 esercito, marina e aeronautica militare.\nNonostante il possesso di armi nucleari non sia proibito dalla costituzione, il Giappone, come unica nazione ad aver sperimentato la devastazione di un attacco atomico, decise di non acquisire mai armi nucleari, esprimendo immediatamente il proprio dissenso. La Legge Base sull'Energia Atomica del 1956 limita la ricerca, lo sviluppo e l'utilizzo dell'energia nucleare ad usi esclusivamente pacifici e, a partire dal 1956, la politica nazionale ha espresso \"tre principi non nucleari\" proibendo alla nazione il possesso, la produzione e l'importazione di armi nucleari.\nLa legittimit\u00e0 costituzionale della JSDF tuttavia fu messa in dubbio varie volte durante gli anni settanta, e ancor pi\u00f9 negli anni ottanta, quando il governo interpret\u00f2 in senso molto allargato questo diritto all'\"autodifesa\". L'opinione pubblica, ancora in gran parte pacifista e antimilitarista, percep\u00ec queste mosse come una sfida all'articolo 9 della costituzione del Giappone portando come risultato un inasprimento del sentimento antimilitarista stesso.\nLe armi nucleari.\nNel 1976 il Giappone ha ratificato il Trattato di non proliferazione di armi nucleari (adottato dal Consiglio di sicurezza delle Nazioni Unite nel 1968) e ha ribadito la sua intenzione di non \"sviluppare, usare, o consentire il trasporto di armi nucleari sul proprio territorio\" in nessun caso; questa politica per quanto severa ed efficace \u00e8 stata spesso elusa o ignorata dall'alleato statunitense che ha saltuariamente trasportato nelle acque territoriali nipponiche armi nucleari (come nel caso dell'impennata della radioattivit\u00e0 nel Porto di Sasebo, nel 1968, quando la marina statunitense introdusse armi atomiche con la portaerei \"Enterprise\" e il sommergibile nucleare \"Swordfish\"). Nonostante la forte opposizione politica e pubblica a questo tipo di armamenti, a causa del suo alto livello tecnologico e il gran numero di centrali nucleari operative, il Giappone \u00e8 considerato \"capace del nucleare\", cio\u00e8 in grado di sviluppare un'arma in poco tempo se la situazione politica dovesse significativamente cambiare.\nOrganizzazione.\nL'articolo 9 della costituzione giapponese dichiara: \"Il popolo giapponese rinuncia per sempre alla guerra come diritto sovrano della nazione e alla minaccia di un uso della forza per risolvere le dispute internazionali\"; inoltre \"i potenziali di forze terrestri, aeree o navali non saranno mai mantenuti\".\nIl bilancio stanziato annualmente dal governo giapponese \u00e8 di 45,8 miliardi di dollari all'anno, il quinto al mondo dopo gli Stati Uniti d'America, la Cina, l'Inghilterra e la Francia. Circa il 50% della spesa \u00e8 usato per il mantenimento delle forze mentre il resto \u00e8 diviso tra rifornimenti, nuove armi, aggiornamenti etc. Tuttavia, ogni tentativo di incremento del budget \u00e8 stato fonte di controversie politiche.\nNel novembre 2005, il governo Koizumi ha proposto diverse modifiche alla costituzione che avrebbero consentito di creare un \"Ministero della difesa\", e di considerare formalmente le JSDF come una forza militare. Il nuovo testo costituzionale sarebbe \"Per assicurare la pace e l'indipendenza della nostra nazione come quella dello stato e del popolo, le forze militari di autodifesa saranno mantenute e comandate dal primo ministro del gabinetto col grado di comandante supremo\".\nNel 2007 il governo del primo ministro Shinz\u014d Abe ha disposto la creazione di un Ministero della Difesa vero e proprio in luogo dell'Agenzia precedente.\nLa JSDF ha capacit\u00e0 oltremare fortemente limitate vista la mancanza di unit\u00e0 offensive a lungo raggio come missili a lungo raggio, aerei da rifornimento in volo, fanteria di marina ed ha un rigido sistema di regole d'ingaggio. Gli Stati Uniti sono i principali responsabili delle attivit\u00e0 offensive. Il Giappone ha approvato una legislazione (autodifesa collettiva) che pu\u00f2 sostenere gli alleati se il Giappone \u00e8 minacciato.\nPersonale.\nLe JSDF contano circa 246.400 effettivi (nel 1992) con 156.000 uomini nelle Forze di autodifesa terrestri, 44.400 nelle Forze di autodifesa marittime, e 46.000 nelle Forze di autodifesa aerea. Le riserve contano di circa 48.400 unit\u00e0.\nBilancio.\nNel 1976, il primo ministro Takeo Miki annunci\u00f2 che la spesa per la difesa sarebbe dovuta rimanere entro l'1% del prodotto interno lordo del Giappone (PIL), un limite che \u00e8 stato osservato fino al 1986. A partire dal 2005, il bilancio militare del Giappone \u00e8 rimasto a circa il 3% del bilancio nazionale; circa la met\u00e0 viene spesa in spese per il personale, mentre il resto in armi, manutenzione e costi operativi. A partire dal 2011, il Giappone ha l'ottavo bilancio militare pi\u00f9 grande del mondo.\nIl bilancio militare giapponese pubblicato per il 2015 \u00e8 stato di 4,98 trilioni di yen (circa 42 miliardi di dollari USA e circa l'1% del PIL giapponese), con un incremento del 2,8% rispetto all'anno precedente.\nOrgani di comando.\nUnit\u00e0 militari.\nLe basi principali si trovano nell'isola di Hokkaid\u014d, nella parte orientale dell'isola di Honsh\u016b, nella parte centrale e occidentale delle isole di Shikoku e di Ky\u016bsh\u016b.\nLa grande base navale di Yokosuka (\"United States Naval Activities Yokosuka\"), circa 65\u00a0km a sud di Tokyo, \u00e8 amministrata congiuntamente dalle Forze armate degli Stati Uniti e dal Giappone. \u00c8 la pi\u00f9 grande base navale americana al di fuori degli Stati Uniti ed \u00e8 la base di supporto (\"Home Port\") della portaerei a propulsione nucleare \"USS George Washington\".\nL'organismo di difesa nazionale \u00e8 nato sulla base della legge sulle forze di autodifesa del 1954 ed \u00e8 organizzato per assicurare il controllo civile sulle forze armate. Il risultato \u00e8 un sistema militare unico. Tutto il personale delle forze di autodifesa \u00e8 tecnicamente composto da soli civili: quelli in uniforme sono classificati come civili speciali in servizio e sono subordinati ai civili speciali che gestiscono l'Agenzia per la Difesa. Non ci sono leggi sul segreto militare e i crimini commessi dal personale militare - sia in base che fuori, sia in servizio che in licenza, di natura militare o meno - sono tutti giudicati dalle normali procedure della corte civile secondo l'appropriata giurisdizione.\nUniformi, gradi e mostrine.\n\"Articolo principale:\" Gradi militari e mostrine della Forza di autodifesa giapponese\nLe uniformi di tutte e tre le branche delle Forze di autodifesa (SDF) sono simili nello stile a quelle indossate dalle forze armate degli Stati Uniti. Le uniformi delle GSDF sono grigie-blu, il personale della MSDF indossa il vestito blu tradizionale, servizio bianco, e uniformi da lavoro color khaki; e il personale della ASDF indossa una sfumatura pi\u00f9 chiara del blu indossato dall'Air Force degli Stati Uniti. L'arma a cui i membri delle forze terrestri sono associati \u00e8 indicata da colori distintivi: per la fanteria, il rosso; per l'artiglieria, il giallo; per i corazzati, l'arancio; per i genieri, il viola; per gli addetti agli armamenti, il verde chiaro; per i dottori, il verde; per l'aviazione militare, l'azzurro; per gli addetti ai segnali, il blu; per il commissariato, il marrone; per l'arma dei trasporti, il viola scuro; per il reparto aereo, il bianco; e per gli altri, il blu scuro. La mostrina sul copricapo, indossata da tutti mostra una colomba della pace.\nCi sono nove gradi di ufficiali nella SDF attiva, insieme al pi\u00f9 alto grado dei sottufficiali, quello di maresciallo, pi\u00f9 altri cinque gradi di sottufficiale, e tre gradi di truppa. Il grado di sottufficiale pi\u00f9 alto, a parte il maresciallo, primo sergente (sottufficiale capo maggiore nelle MSDF e sottufficiale sergente maggiore nelle ASDF), fu stabilito nel 1980 per offrire pi\u00f9 opportunit\u00e0 di promozione e periodi di servizio pi\u00f9 brevi come sergente di prima classe, sottufficiale capo, o sergente maggiore. Con il sistema precedente, il sottufficiale medio veniva promosso solo due volte in circa trent'anni di servizio e rimaneva alla carica maggiore per quasi dieci anni.\nNel 1992 la forza totale delle tre branche delle SDF era di 246.400 uomini. In aggiunta, la SDF manteneva un totale di 48.400 uomini in riserva militare. Comunque anche quando i componenti attivi e in riserva sono insieme, la nazione mantiene un rapporto tra forza militare e popolazione inferiore a quello di qualsiasi altra nazione appartenente alla NATO. Delle nazioni asiatiche principali solo l'India e l'Indonesia hanno un rapporto inferiore di personale armato.\nLa SDF \u00e8 composta interamente da volontari. La leva militare non \u00e8 proibita di per s\u00e9 dalla legge, ma l'articolo 18 della costituzione, che bandisce la servit\u00f9 volontaria eccetto che come punizione per un crimine, \u00e8 interpretato come proibizione legale di ogni forma di leva. Anche in assenza di un'interpretazione cos\u00ec stretta, comunque, una leva militare obbligatoria appare politicamente impossibile.\nIl personale in uniforme della SDF \u00e8 reclutato come soldato semplice, E-1, marinaio recluta, e pilota aereo base per un termine fissato. Le reclute delle forze terrestri solitamente prestano servizio per due anni; l'addestramento in specialit\u00e0 tecniche dura tre anni. Le reclute della marina e dell'aviazione di solito prestano servizio per tre anni. I candidati ufficiali, gli studenti della Accademia nazionale per la difesa e del Collegio di medicina per la difesa nazionale, e gli studenti candidati per l'arruolamento in scuole tecniche sono iscritti per un periodo di tempo indeterminato. L'Accademia nazionale per la difesa e le scuole tecniche solitamente richiedono un servizio di quattro anni, e il Collegio nazionale di medicina per la difesa ne richiede sei.\nQuando la SDF fu formata originariamente, il personale femminile veniva arruolato esclusivamente per il ruolo di paramedico. Le opportunit\u00e0 vennero allargate quando fu concesso alle donne di entrare nel servizio di comunicazione della GSDF nel 1967 e nei servizi di comunicazione della MSDF e della ASDF nel 1974. Nel 1991 le donne nella SDF erano pi\u00f9 di 6.000, e potevano accedere a circa l'80 % dei servizi, esclusi quelli che esponevano direttamente ai combattimenti. Nel marzo 1991 si laure\u00f2 la prima donna nel Collegio di medicina per la difesa nazionale, e l'Accademia di difesa nazionale incominci\u00f2 ad ammettere le donne nel 1992.\nPer le conseguenze della costituzione pacifista voluta dagli americani dopo la seconda guerra mondiale, la SDF ha difficolt\u00e0 nel reclutare personale qualificato, dovendo competere con industrie ben paganti. Pertanto molte reclute sono volontari \"persuasi\" che si arruolano dopo una sollecitazione dei reclutatori. Pi\u00f9 che altro sono le prefetture di campagna a fornire reclute militari, molto al di l\u00e0 delle proporzioni della loro popolazione. In aree del Giappone, come il Ky\u016bsh\u016b e lo Hokkaid\u014d, dove le possibilit\u00e0 di impiego sono limitate, i reclutatori sono benvenuti e sostenuti dai cittadini. Al contrario, in centri urbani come Tokyo e Osaka si ottiene poco successo e scarsa collaborazione.\nDato che le forze armate sono composte interamente da volontari, civili davanti alla legge, i membri possono dimettersi in qualsiasi momento, e il mantenimento \u00e8 un problema. Molti arruolati sono attirati dalla prospettiva di lavori civili ben retribuiti, e gli ufficiali dell'Agenzia di Difesa si lamentano che le industrie private stanno attirando con il denaro il loro personale. L'Agenzia tenta di fermare queste pratiche minacciando sanzioni per non aver rispettato la firma dei contratti della difesa e con accordi privati con compagnie industriali private. Data la mancanza di occupazione, comunque, sembra che il problema continuer\u00e0.\nAlcuni ufficiali considerano i membri delle moderne forze armate inferiori al personale dell'esercito imperiale e della marina imperiale, ma la SDF \u00e8 generalmente considerata professionale e capace. Messa a paragone con le sue controparti in altre nazioni, i membri della SDF sono davvero molto ben istruiti e in buone condizioni fisiche. La cultura \u00e8 universale, l'insegnamento scolastico \u00e8 approfondito, il personale viene allenato alle arti marziali, allo J\u016bd\u014d e al kend\u014d, e gli standard fisici sono severi. Ma rispetto ad altre istituzioni in Giappone, la SDF probabilmente non attrae lo stesso personale altamente qualificato: i diplomati delle universit\u00e0 pi\u00f9 importanti raramente entrano nell'esercito, e coloro che si iscrivono all'Accademia per la difesa nazionale sono considerati generalmente allo stesso livello di coloro che si iscrivono a universit\u00e0 di secondo piano.\nLe condizioni generali della vita militare fanno s\u00ec che una carriera nella SDF non sembri allettante come quella in una industria privata o nell'amministrazione pubblica. Il servizio d\u00e0 meno dignit\u00e0, prestigio, e comodit\u00e0 di quella che si aveva prima della seconda guerra mondiale e, per molti membri del personale della difesa, la vita militare offre uno status inferiore a quello di un'occupazione civile. Le persone che entrano nella SDF sono spesso ingiustamente reputate come incapaci di trovare un lavoro migliore.\nPur essendo militari, il personale della SDF \u00e8 pagato secondo i livelli di retribuzione utilizzati per i civili, che non sempre distinguono il grado. A volte, i salari della SDF sono pi\u00f9 elevati per i subordinati che per gli ufficiali comandanti; i sottufficiali maggiori con un lungo servizio alle spalle, possono guadagnare pi\u00f9 di un colonnello appena promosso. Gli aumenti della paga non sono previsti nel budget dell'Agenzia della difesa e non possono essere decisi da pianificatori militari. L'et\u00e0 di pensionamento per gli ufficiali sotto il grado di ammiraglio va dai 53 ai 55 anni, e dai 50 ai 53 anni per il personale arruolato, ma i limiti di et\u00e0 sono a volte estesi in caso di mancanza di personale. Alla fine degli anni ottanta, l'Agenzia della Difesa, preoccupata per la difficolt\u00e0 nel trovare impieghi post pensione per chi si ritirava in pensione anticipata, ha incominciato a offrire addestramento professionale per il personale arruolato che sta per ritirarsi, e a trasferirli ad unit\u00e0 vicine al posto dove loro intendono stare una volta lasciata la SDF. A partire dall'ottobre 1987, l'Associazione di Collocamento delle SDF d\u00e0 supporto gratuito per il reinserimento nel mondo del lavoro. I pensionati ricevono la pensione immediatamente appena si ritirano, circa 10 anni prima rispetto alla gran parte del personale nel servizio civile. Finanziare il sistema di pensionamento sembra diventer\u00e0 un problema sempre pi\u00f9 grande con l'invecchiamento della popolazione.\nI benefit del personale della SDF non sono comparabili con quelli ottenuti da personale militare attivo negli altri maggiori paesi industrializzati. Le cure sanitarie sono dispensate dall'Ospedale Centrale della SDF, quattordici ospedali regionali, e 165 cliniche in strutture militari e a bordo delle unit\u00e0 navali, ma le cure sanitarie comprendono solo esami fisici e cure per le malattie e infortuni subiti durante il corso del servizio. Non ci sono negozi per militari o privilegi commerciali. Le abitazioni dei soldati sono spesso sotto gli standard del Giappone, e i fondi militari per il mantenimento delle strutture sono concentrati sull'accontentare le comunit\u00e0 civili vicino alle basi piuttosto che sul miglioramento delle strutture all'interno delle basi stesse.\nMissioni e schieramenti.\nNonostante lo status di potenza mondiale, il Giappone si \u00e8 tenuto fuori dalla responsabilit\u00e0 per la difesa del territorio. Avendo rinunciato alla guerra, al possesso del potenziale bellico, al diritto di belligeranza, e al possesso di armi nucleari, ritiene di dover possedere solo il minimo necessario per difendersi da minacce esterne. Entro questi limiti, sulla Legge sulle Forze di autodifesa del 1954 si basa la formulazione delle varie missioni della SDF. La legge dichiara che le forze di terra, aria e mare devono preservare la pace e l'indipendenza e mantenere la sicurezza nazionale conducendo operazioni su terra, mare e nell'aria per difendere la nazione da aggressioni dirette ed indirette.\nLe modalit\u00e0 attraverso cui queste missioni devono essere svolte sono descritte nel decreto di Politica Base per la Difesa Nazionale adottata dal governo nel 1957, che rimane in vigore. Secondo questo documento, la sicurezza della nazione sarebbe garantita supportando le Nazioni Unite e promuovendo la cooperazione internazionale, stabilizzando gli affari interni e promuovendo un welfare pubblico, sviluppando gradualmente una capacit\u00e0 effettiva di autodifesa, e facendo i conti con le aggressioni esterne sulla base delle decisioni sulla sicurezza di Giappone e Stati Uniti, attendendo un effettivo funzionamento delle Nazioni Unite.\nLe missioni militari sono formulate in maniera molto generica, lasciando gli aspetti specifici aperti ad un'ampia interpretazione. Questo ha suggerito ai critici che la nazione non ha una strategia militare. Nella direttiva del Programma per la Difesa Nazionale del 1976, il consiglio dei ministri cerc\u00f2 di definire le missioni in maniera pi\u00f9 specifica, definendo linee guida per il mantenimento e le operazioni della SDF. Seguendo queste linee guida, in casi di attacco limitato o su scala ristretta, le forze giapponesi risponderebbero prontamente per controllare la situazione. Se le forze nemiche dovessero attaccare con forze maggiori di quelle che il Giappone pu\u00f2 fronteggiare da solo, la SDF combatter\u00e0 gli attaccanti fin quando gli Stati Uniti verranno in suo aiuto. Contro la minaccia nucleare, il Giappone fa affidamento sul deterrente nucleare degli Stati Uniti. Per compiere le sue missioni, la SDF manterrebbe una sorveglianza, pronta a rispondere ad attacchi diretti e indiretti, sar\u00e0 capace di gestire il comando, le comunicazioni, la logistica e l'addestramento di supporto, e sar\u00e0 disponibile per l'assistenza nei disastri.\nLe linee guida specificano quote di personale, equipaggiamento ed elementi particolari della missione per ciascuna forza armata considerati necessari per completare i propri obiettivi. La GSDF difender\u00e0 la nazione contro invasioni terrestri e minacce alla sicurezza interna, potr\u00e0 essere schierata in ogni parte della nazione, e protegger\u00e0 le basi di tutte e tre le branche della SDF. La MSDF frontegger\u00e0 le invasioni via mare, sposter\u00e0 le mine, pattuglier\u00e0 e sorveglier\u00e0 le acque circostanti, e difender\u00e0 e far\u00e0 la guardia alle acque costiere, ai porti, alle baie, e ai canali principali. La ASDF fornir\u00e0 capacit\u00e0 aerea e intercettatori di missili, garantir\u00e0 unit\u00e0 combattenti di supporto alle operazioni terrestri e marittime, far\u00e0 ricognizioni aeree e fornir\u00e0 trasporto aereo per tutte le forze, e manterr\u00e0 unit\u00e0 in preallerta sia in volo che stazionarie.\nLa stima a medio termine della Difesa per gli anni dal 1986 al 1990 prospetta una SDF modernizzata e con un ruolo pi\u00f9 ampio. Mantenendo i patti di sicurezza tra Giappone e Stati Uniti e la politica esclusivamente difensiva imposta dalla costituzione, questo programma ha migliorato le capacit\u00e0 difensive giapponesi. Tra i suoi obiettivi specifici c'era il miglioramento della difesa aerea modernizzando gli aerei intercettatori e i missili terra-aria, migliorando la guerra anti-sottomarina e le pattuglie di aerei anti-sottomarino, migliorando l'intelligence, la ricognizione, il comando, il controllo e le comunicazioni. Molti degli obiettivi di questo programma sono stati raggiunti, mentre gli obiettivi a medio termine stimati dalla Difesa per gli anni dal 1991 al 1995, nonostante poggiassero sul programma precedente, furono rimandati.\nIl ruolo della SDF nelle calamit\u00e0 \u00e8 definito dall'articolo 83 della Legge della forza di autodifesa del 1954, richiede unit\u00e0 per rispondere a chiamate da governatori di prefetture per l'aiuto negli incendi, nei terremoti, nella ricerca di dispersi, nel soccorso, e nel rinforzo di terrapieni e barriere in caso di inondazioni. La SDF non \u00e8 mai stata impiegata in azioni di polizia, ed \u00e8 improbabile che in futuro le vengano assegnati compiti di sicurezza interna.\nNel giugno del 1992, la Dieta Nazionale ha approvato una Legge di Cooperazione con le Nazioni Unite per il Mantenimento della Pace che ha permesso alla SDF di partecipare alle operazioni mediche, di aiuto dei rifugiati, ai trasporti, al riparo delle infrastrutture, al controllo delle elezioni, e alle operazioni politiche sottostando a severe condizioni. Il personale non combattente della SDF, grazie anche agli sforzi diplomatici giapponesi, ha contribuito e alla risoluzione pacifica dei disordini in Cambogia e all'applicazione degli accordi di pace di Parigi.\nNel maggio del 1993, 53 membri della SDF furono inviati in Mozambico per le operazioni di mantenimento della pace delle Nazioni Unite. Nonostante ci\u00f2, l'utilizzo di personale della SDF al di fuori dei confini del Giappone \u00e8 rimasto un argomento controverso, e i membri del Partito democratico socialista del Giappone (SDPJ) e altri partiti nella Dieta continuano ad opporsi alla mobilitazione estera del personale SDF, perfino per prestare soccorso a cittadini giapponesi in pericolo.\nIl primo impiego oltre oceano al di fuori di accordi con le Nazioni Unite ebbe luogo nel 2004 in Iraq, come truppe di pace. Nel 2005 la forza di difesa giapponese ha assistito brevemente la popolazione dell'Indonesia a seguito dello Tsunami.\nNel 2004, l'amministrazione Koizumi ha ordinato un impiego delle truppe in Iraq a seguito della richiesta ufficiale fatta dagli Stati Uniti. Questo ha segnato un'importante svolta nella storia del Giappone, dato che per la prima volta dalla fine della II guerra mondiale il Giappone ha spedito truppe all'estero, eccezion fatta per i pochi interventi di pacificazione delle Nazioni Unite. Alla luce dell'Articolo 9 della Costituzione questo intervento \u00e8 stato da molti considerato illegale dividendo nettamente l'opinione pubblica. Poich\u00e9 la forza militare del Giappone \u00e8 costituzionalmente una forza auto difensiva, le truppe hanno dovuto rimanere disarmate ed essere protette dalle truppe australiane. La missione \u00e8 terminata il 27 luglio 2006.\nIl posto nella vita nazionale.\nL'Agenzia di Difesa, consapevole di non poter portare a termine il proprio programma senza il supporto popolare, ha sempre fatto molta attenzione all'opinione pubblica. Nonostante i giapponesi abbiano continuato a nutrire sospetto riguardo alle forze armate, verso la fine degli anni ottanta l'antimilitarismo \u00e8 andato diminuendo, rispetto all'inizio degli anni cinquanta quando fu fondata la SDF. A quei tempi, appena dopo l'orribile sconfitta della II Guerra Mondiale, molte persone hanno smesso di credere che le forze militari potessero mantenere la pace o servire gli interessi nazionali. Intorno alla met\u00e0 degli anni settanta il ricordo della guerra si stava offuscando e un numero crescente di persone pensava che il ruolo militare e diplomatico del Giappone dovesse andare di pari passo con la sua forza economica, che stava crescendo rapidamente. Allo stesso tempo, la contesa strategica tra Stati Uniti e URSS nell'area attorno al Giappone si stava inasprendo. Nel 1976 il direttore generale dell'Agenzia per la Difesa Sakata Michita invit\u00f2 il consiglio dei ministri ad adottare la Direttiva del programma di Difesa Nazionale per migliorare la qualit\u00e0 delle forze armate e definire meglio il suo ruolo strettamente difensivo. Per fare in modo che questo programma venisse ben accolto, Sakata dovette accettare un tetto massimo dell'1% del PIL per le spese militari e il divieto di esportare armi e tecnologia militare. La direttiva fu adottata e, secondo i sondaggi di opinione, fu approvato da circa il 60% della popolazione. Nel resto degli anni settanta e negli anni ottanta, la qualit\u00e0 della SDF \u00e8 migliorata cos\u00ec come \u00e8 aumentato il favore dell'opinione pubblica verso la questione militare.\nNel novembre del 1982 l'ex direttore generale dell'Agenzia per la Difesa Yasuhiro Nakasone, divent\u00f2 primo ministro e si trov\u00f2 sotto forti pressioni da parte degli Stati Uniti e da altre nazioni occidentali affinch\u00e9 si muovesse verso una politica difensiva pi\u00f9 assertiva, in linea con il suo status di una tra le maggiori potenze economiche e politiche mondiali. Un forte sentimento antimilitarista era rimasto nell'opinione pubblica giapponese, comunque, specialmente nei partiti di opposizione, e Nakasone scelse una soluzione di compromesso, ingrandendo gradualmente la SDF e continuando ad accrescere i fondi, pur facendo attenzione a non andare oltre i limiti dell'autodifesa.\nNel 1985 ha sviluppato la Stima della Difesa a Medio Termine. Sebbene quel programma incontrasse il sostegno dei cittadini, i suoi obiettivi non potevano essere raggiunti senza superare il tetto dell'1% del PIL assegnato alle spese militari, che continuava ad essere fortemente sostenuto dall'opinione pubblica. In un primo momento il governo cerc\u00f2 di aggirare il problema dilazionando il pagamento e facendo figurare nel budget solo i costi iniziali delle maggiori strutture militari. Verso la fine del 1986, tuttavia, divenne chiaro che il tetto massimo dell'1% doveva essere superato. Cos\u00ec il 24 gennaio del 1987, in una riunione straordinaria, il gabinetto abol\u00ec questo tetto. Nel marzo 1987 un sondaggio dell'Asahi Shimbun rivel\u00f2 che questa mossa fu fatta contro l'opinione pubblica: solo il 15% della popolazione approvava la rimozione del tetto massimo e il 61% la disapprovava. Ma un successivo sondaggio del gennaio 1988 condotto dall'Ufficio del Primo ministro indic\u00f2 che il 58% approvava l'aumento del budget della difesa fino all'1,004% del PIL per l'anno fiscale 1987.\nNel 1987 il governo giapponese revision\u00f2 i modi in cui esso poteva assistere le forze amiche nel proteggere i trasporti nel Golfo Persico. Furono prese in esame molte possibilit\u00e0, tra cui quella di mandare dei dragamine nel Golfo, ma mandare delle forze militari nel Golfo sarebbe stato inaccettabile per l'opinione pubblica giapponese. Pertanto, il governo decise di finanziare solo l'installazione di guide per la radio navigazione per i trasporti nel Golfo.\nLa SDF fu sempre pi\u00f9 ben vista durante gli anni ottanta, tanto che in un sondaggio del 1988 pi\u00f9 della met\u00e0 degli intervistati provava interesse per la SDF e pi\u00f9 del 76% dicevano di essere gradevolmente impressionati. Sebbene la maggioranza (63,5%) degli intervistati fosse consapevole che lo scopo principale della SDF era il mantenimento della sicurezza nazionale, un numero ancora maggiore (il 77%) pensava che l'aiuto in caso di disastro fosse la funzione pi\u00f9 utile. La SDF continu\u00f2 perci\u00f2 ad impiegare molte delle sue risorse e del suo tempo nell'aiuto nelle calamit\u00e0 e in altre operazioni in caso di disastro civile, coinvolgendo 138000 uomini, 16000 veicoli, 5300 aerei, e 120 navi e piccole barche. In pi\u00f9 la SDF partecip\u00f2 alle operazioni di prevenzione terremoti e aveva a disposizione una grande quantit\u00e0 di ordigni esplosivi risalenti alla II Guerra Mondiale, specialmente ad Okinawa. Le forze armate parteciparono inoltre a lavori pubblici, cooperarono nel gestire eventi sportivi di atletica, presero parte alla spedizione antartica annuale, a sopralluoghi aerei per controllare le condizioni del ghiaccio per i pescatori, e a formazioni geografiche per progetti di costruzione. Specialmente attenta a mantenere relazioni armoniose con le comunit\u00e0 che abitano vicino alle basi, la SDF ha costruito nuove strade, reti di irrigazione, e scuole in queste aree. Barriere antirumore furono installate nelle case e negli edifici pubblici situati vicino alle basi aeree. Nonostante queste misure la resistenza locale alle installazioni militari \u00e8 rimasta forte in alcune aree.\nFesta.\nDalla fine della seconda guerra mondiale, viene dedicata ogni anno una giornata alle Forze di Autodifesa Giapponesi. \u00c8 stato scelto il 23 novembre come data per ricordare il giorno della fondazione di queste forze armate. La Rikuj\u014d Jieitai, Kaij\u014d Jieitai e la K\u014dk\u016b Jieitai gestiscono a rotazione i festeggiamenti. Si tiene anche un evento musicale di tre giorni chiamato Jieitai Ongaku Matsuri; la sua data varia di anno in anno.\nAll'epoca dell'impero giapponese, si teneva invece il giorno della commemorazione dell'esercito, celebrato ogni 10 marzo, in commemorazione della vittoria della battaglia di Mukden. Similarmente, la giornata della commemorazione della marina militare, veniva celebrata ogni 24 maggio, in commemorazione della battaglia di Tsushima. Queste ultime due giornate venivano festeggiate dal 1906 fino alla fine della seconda guerra mondiale, nel 1945."}
{"id": "277559", "revid": "2043462", "url": "https://it.wikipedia.org/wiki?curid=277559", "title": "Ottone Francesco d'Asburgo-Lorena", "text": "Biografia.\nOtto era il figlio dell'Arciduca Carlo Ludovico d'Austria, e della sua seconda moglie, la principessa Maria Annunziata di Borbone-Due Sicilie. Suo padre era il fratello minore dell'imperatore Francesco Giuseppe I. Nel 1889 suo padre divenne l'erede al trono dell'impero dopo la morte del nipote, l'arciduca Rodolfo.\nPerse la madre all'et\u00e0 di sei anni e venne educato, insieme al fratello Francesco Ferdinando, dal barone Alfred Ludwig von Degenfeld. Non era interessato allo studio ma preferiva gli scherzi. Era il favorito del padre, il che contribu\u00ec a render difficile il rapporto tra i due fratelli.\nAlla morte di suo padre, nel 1896, il fratello di Otto, Francesco Ferdinando, divenne effettivamente l'erede presunto al trono austro-ungarico. Al momento della morte del padre, Francesco Ferdinando era stato malato di tubercolosi e si ipotizzava che avrebbe rinunciato ai suoi diritti, portando Otto diventare l'erede. Tuttavia, ci\u00f2 non accadde.\nMatrimonio.\nIl 2 ottobre 1886 sposa, su pressione della famiglia, Maria Giuseppina di Sassonia, figlia di Giorgio di Sassonia e di Maria Anna del Portogallo.\nOttone Francesco e Maria Giuseppina ebbero due figli:\nEbbe inoltre due figli adulterini da una certa Marie Schleinzer:\nMorte.\nIntorno al 1900, Otto contrasse la sifilide. Si ritir\u00f2 dalla vita pubblica e trascorse un anno in Egitto, dove trov\u00f2 un recupero temporaneo. Ritorn\u00f2 in Austria, dove si ammal\u00f2 di nuovo. Negli ultimi mesi della sua vita, visse in una villa nel sobborgo viennese di W\u00e4hring. Era gravemente malato, ed era assistito dalla sua ultima amante, Louise Robinson, usando lo pseudonimo di \"Suor Martha\", e dalla sua matrigna, l'infanta Maria Teresa del Portogallo. Mor\u00ec il 1\u00ba novembre 1906, alla presenza del suo consigliere spirituale, Godfried Marschall, vescovo ausiliare di Vienna.\nIl rifugio Erzherzog-Otto-Schutzhaus sul Rax, nella Bassa Austria, porta il suo nome."}
{"id": "277560", "revid": "22995", "url": "https://it.wikipedia.org/wiki?curid=277560", "title": "Quake 3 arena", "text": ""}
