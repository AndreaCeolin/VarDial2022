{"id": "279514", "revid": "124292844", "url": "https://it.wikipedia.org/wiki?curid=279514", "title": "Thranduil", "text": "Thranduil Oropherion \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo secondario nel romanzo \"Lo Hobbit\", mentre viene nominato ne \"Il Signore degli Anelli\", nelle appendici, e nei \"Racconti incompiuti\". \u00c8 un Elfo Sindarin, re degli Elfi Silvani del Bosco Atro ed \u00e8 il padre di Legolas, uno dei protagonisti de \"Il Signore degli Anelli\". Ne \"Lo Hobbit\" \u00e8 colui che imprigiona i nani protagonisti durante il viaggio verso Erebor, per riconquistare il tesoro posseduto dal drago Smaug.\nNelle altre opere, Thranduil viene citato nei \"Racconti incompiuti\", nei quali vengono aggiunti dettagli sulla sua origine e alcuni fatti antecedenti la trama de \"Il Signore degli Anelli\". Viene menzionato brevemente anche in quest'ultima opera, soprattutto nelle appendici, dove vengono aggiunti dettagli sul ruolo del personaggio durante la Guerra dell'Anello.\nNome.\nNe \"Lo Hobbit\" \u00e8 nominato solo come \"Re degli Elfi di Bosco Atro\", mentre viene pi\u00f9 volte citato per nome ne \"Il Signore degli Anelli\".\nStoria.\n\"Racconti incompiuti\".\nLe notizie riguardo al passato di Thranduil provengono da i \"Racconti incompiuti\".\nThranduil era l'unico figlio di Oropher, re degli Elfi Silvani di Boscoverde il Grande (divenuto poi Bosco Atro). Durante l'Ultima Alleanza, Thranduil si un\u00ec a suo padre Oropher e ad un esercito di Elfi Silvani, per contrastare le truppe di Sauron a Dagorlad. Qui, Oropher venne ucciso dagli Orchi, mentre Thranduil, nel frattempo divenuto il nuovo re dei Silvani, sopravvisse e ritorn\u00f2 nella sua terra natale con meno di un terzo dell'esercito con cui era partito, poich\u00e9 gli elfi silvani avevano armi ed armature fragili in confronto ai Noldor e ai D\u00f9nedain, pi\u00f9 facilmente frangibili dalle pesanti armi degli Orchi.\nLa morte del padre e le pesanti perdite subite dal suo popolo nella guerra, unite al ricordo dell'orrore della battaglia di Dagorlad e delle cose terribili viste a Mordor durante l'invasione, indurirono ulteriormente il carattere del Sindar, che divenne sempre pi\u00f9 introverso e riflessivo.\nDopo la sconfitta di Sauron per mano di Isildur, nell'assedio di Barad-d\u00fbr, Thranduil fu uno dei pochi a capire che l'Oscuro Signore non era stato ucciso e che sarebbe ritornato un giorno.\nDopo un migliaio di anni dalla sconfitta di Sauron, quando Boscoverde il Grande fu minacciato dal potere di Dol Guldur, Thranduil decise di spostare il suo popolo a settentrione e si stabil\u00ec nella zona orientale del Bosco Atro dove cre\u00f2 un proprio reame e costru\u00ec una fortezza e grandi aule sotterranee. Prima dell'arrivo dei Nani di Moria e di Smaug nell'Erebor, il regno di Thranduil si estendeva nei boschi che circondavano la Montagna Solitaria e crescevano sulle rive occidentali del Lago Lungo.\n\"Lo Hobbit\".\nNel periodo in cui si svolge \"Lo Hobbit\", Thranduil cattura i tredici nani guidati da Thorin Scudodiquercia durante la loro permanenza nel Bosco Atro. Il sovrano li interroga sul loro viaggio e sul perch\u00e9 si siano spinti fino alle sue terre, ma non riceve risposta: cos\u00ec decide di imprigionarli nelle sue prigioni, ma da qui i nani riescono a fuggire grazie all'aiuto dello Hobbit Bilbo Baggins. Thranduil, in seguito, si reca a Dale per aiutare la popolazione dopo l'attacco del drago Smaug. Reclama poi una parte del bottino del drago, ma qui viene ostacolato da Thorin e dagli altri nani. Thranduil e gli uomini della Citt\u00e0 del Lago, comandati da Bard l'Arciere, si preparano a muovere guerra ai nani, ma ci\u00f2 \u00e8 evitato dall'arrivo degli Orchi. Cos\u00ec gli elfi, i nani e gli uomini si alleano contro gli orchi dando vita alla battaglia dei cinque eserciti, vinta successivamente dai primi. Alla fine del romanzo, Thranduil stringe amicizia con Bilbo, il quale gli dona una collana d'argento del tesoro di Smaug. Thranduil, dunque, ricambia il gesto di Bilbo, nominandolo \"amico degli elfi\".\nDa notare \u00e8 il fatto che in nessun punto de \"Lo Hobbit\" Thranduil viene chiamato per nome, ma Tolkien vi si riferisce usando appellativi quali \"Il re degli Elfi\" o \"Il re degli Elfi dei boschi\", questo perch\u00e9 quando Tolkien scrisse Lo Hobbit non aveva ancora n\u00e9 scritto n\u00e9 immaginato di scrivere Il Signore degli Anelli.\n\"Il Signore degli Anelli\".\nThranduil non compare ne \"Il Signore degli Anelli\" ma viene soltanto nominato. Le informazioni riguardo al suo ruolo nella Guerra dell'Anello si possono trovare all'interno delle appendici.\nAll'inizio del romanzo, Aragorn cattura Gollum e lo affida a Thranduil. Successivamente, Thranduil viene assalito dalle forze di Sauron provenienti da Dol Guldur e, approfittando dell'occasione, Gollum fugge. Per avvertire Elrond della fuga di Gollum, Thranduil invia suo figlio Legolas a Gran Burrone. Dopo una durissima battaglia, Thranduil vince contro le forze di Sauron e, nel giorno del Capodanno Elfico, si incontra nel cuore del Bosco Atro con Galadriel e Celeborn, che avevano sub\u00ecto vari attacchi alle loro dimore di Lothl\u00f3rien, per purificare il Bosco Atro dalle malefatte di Sauron. Thranduil e Celeborn mutano il nome di Bosco Atro in \"Eryn Lasgalen\", il Bosco dei Fogliverdi. Dopodich\u00e9, Thranduil estende il suo regno a tutte le regioni settentrionali, sino alle montagne che si ergono nella foresta.\nPersonaggio.\nAspetto.\nThranduil \u00e8 un personaggio ricorrente ne \"Lo Hobbit\" che prima ostacola i protagonisti e poi, successivamente combatte al loro fianco nella battaglia dei cinque eserciti contro gli Orchi. Del suo aspetto si apprende solo che aveva capelli biondi e che, al tempo del romanzo, in autunno, indossava \u00abuna corona di bacche e di foglie rosse\u00bb, mentre in primavera preferiva portarne una di \u00abfiori di bosco\u00bb. Tolkien descrive anche che il personaggio aveva con s\u00e9 \u00abuno scettro di quercia intagliata\u00bb.\nPersonalit\u00e0.\nDel suo carattere viene rimarcata una sorta di debolezza per i tesori, specialmente per l'argento e per le gemme bianche. Inoltre, nonostante la sua riserva sia abbondante, egli \u00e8 sempre avido di arricchirla, perch\u00e9 capisce che il suo tesoro non \u00e8 cos\u00ec grande come quello di altri signori elfici del passato. Inoltre, del suo carattere viene anche rimarcato un odio profondo verso i Nani; Thranduil, infatti, afferma che questi, in passato, rubarono dal suo tesoro. Inoltre, contemporaneamente, sono da ricercare le cause nell'antico risentimento tra Nani ed Elfi. Nato, nella Prima Era, a causa del fatto che un gruppo di Nani di Nogrod uccise a Menegroth il Re degli Elfi, Thingol, e zio di Celeborn, dopo che lui si rifiut\u00f2 di concedere loro compenso per il lavoro prestato per incastonare nella Nauglam\u00edr uno dei Silmaril, perch\u00e9 aveva letto nei loro cuori l'avidit\u00e0 di possedere i gioielli e mosso da collera con parole ingiuriose e orgogliose li cacci\u00f2 decretando cos\u00ec la sua fine. Gli Elfi vendicarono il re ma poi Menegroth e il Doriath furono assaliti e saccheggiati da un esercito di Nani. Questo \u00e8 uno dei motivi principali per cui il re degli elfi diffida dei tredici nani capitanati da Thorin Scudodiquercia e dei nani in generale.\nAdattamenti.\nThranduil \u00e8 apparso in molti adattamenti cinematografici e radiofonici de \"Lo Hobbit\". Leonard Fenton ha doppiato Thranduil nell'adattamento radio della BBC \"The Hobbit\" (1968) Thranduil compare nel film \"The Hobbit\" del 1977, diretto e prodotto da Jules Bass e Arthur Rankin Jr., dov'\u00e8 doppiato da Otto Preminger. In questa versione, come tutti gli elfi silvani, \u00e8 raffigurato con la pelle verde e squamosa.\nNella trilogia de \"Lo Hobbit\" diretta da Peter Jackson, il ruolo di Thranduil \u00e8 interpretato da Lee Pace. Doug Jones era considerato tra i possibili attori per la parte, ma Peter Jackson ha dichiarato che Lee Pace era stata la prima scelta della produzione fino agli albori del progetto. Il personaggio e i fatti che lo vedono protagonista sono gli stessi del libro. In \"Un viaggio inaspettato\", all'inizio del prologo, Thranduil decide di non aiutare i nani di Erebor, sconfitti da Smaug, sia per non rischiare l'incolumit\u00e0 dei suoi soldati sia perch\u00e9 memore del furto delle bianche gemme di Lasgalen (appartenenti allo stesso Thranduil) da parte dei nani stessi. Ne \"La desolazione di Smaug\", Thranduil imprigiona i nani nelle sue celle per forzare Thorin a restituirgli proprio le gemme di Lasgalen prima che questi fuggano.\nIn \"La battaglia delle cinque armate\", guida l'esercito degli Elfi in battaglia e, alla fine di questa, invia suo figlio Legolas al nord per cercare un D\u00fanadan chiamato Grampasso (ci\u00f2 \u00e8 incoerente con gli scritti di Tolkien, poich\u00e9 Aragorn a quel tempo aveva solo 10 anni e si trovava ancora a Gran Burrone con la madre e non nelle Terre Selvagge, ma non con la trama dei film, dove Aragorn ha pi\u00f9 o meno 27 anni durante \"La battaglia delle cinque armate\"; questo \u00e8 dovuto al fatto che, se nel film de \"Le due torri\" Aragorn afferma di avere 87 anni, e nella trilogia cinematografica de \"Il signore degli anelli\" la Guerra dell'Anello avviene mesi, non anni come nel libro, dopo il 111\u00ba compleanno di Bilbo, a sua volta avvenuto 60 anni dopo gli eventi della trilogia cinematografica de \"Lo hobbit\", l'affermazione di Thranduil diventa coerente). Inoltre, nel film si racconta che sua moglie \u00e8 morta molto tempo prima in battaglia ad Angmar (nel libro sua moglie non viene mai citata).\nNel film viene sottolineato il carattere freddo e fiero di Thranduil, che contrasta evidentemente con la gentilezza e la saggezza di Elrond: ci\u00f2 \u00e8 dovuto non solo alla rovina del Beleriand che aveva visto da giovane, ma anche dalla disfatta subita nella battaglia di Dagorlad dove perse suo padre e gran parte del suo esercito. Nel film, inoltre, Thranduil \u00e8 stato ferito in battaglia da un drago che gli ha lasciato una profonda cicatrice che il re degli elfi maschera con la magia: \u00e8 perci\u00f2 che egli teme Smaug ed aveva anche messo (inutilmente) in guardia Thr\u00f3r dal pericolo del drago. Nel libro Thranduil non viene detto avere tale cicatrice.\nVideogiochi.\nThranduil \u00e8 un personaggio eroe del gioco \"\". Nella campagna del bene, Thranduil compare verso la fine, guidando il suo esercito di Elfi in soccorso dei Nani per sconfiggere le armate della Bocca di Sauron. Nel finale della campagna, Thranduil si unisce all'alleanza tra Nani ed Elfi nell'attacco definitivo alla fortezza di Dol Guldur. Le forze del bene distruggono la fortezza, eliminando l'ultima minaccia del nord della Terra di Mezzo. Nella campagna del male, invece, Thranduil soccombe per mano degli orchi durante l'attacco di questi ultimi a Bosco Atro, per ordine di Sauron."}
{"id": "279518", "revid": "226458", "url": "https://it.wikipedia.org/wiki?curid=279518", "title": "Epistemologia operativa", "text": "Epistemologia operativa \u00e8 un termine coniato agli inizi degli anni ottanta, nel contesto teorico della \"Psicologia Culturale\", da Donata Fabbri e Alberto Munari, psicologi ed epistemologi, per designare una strategia di esplorazione attiva dei processi di costruzione della conoscenza, finalizzata innanzi tutto alla presa di coscienza dei propri processi cognitivi da parte del soggetto operante e conseguentemente ad una riflessione generale sulle modalit\u00e0 di elaborazione e di uso della conoscenza e della cultura. Suoi ambiti di applicazione sono la ricerca sui processi cognitivi e le strategie di intervento in ambito formativo. \nIl quadro teorico.\nLo sviluppo attuale delle scienze cognitive, malgrado queste siano costituite da molteplici e diverse correnti, a volte addirittura contraddittorie o antagoniste fra loro, appare convergere verso un'immagine della conoscenza profondamente diversa rispetto alle concezioni elaborate sinora dalla scienza moderna. \nDa questa immagine, la conoscenza appare non pi\u00f9 come una riproduzione di una qualche \"realt\u00e0\" ad essa esterna, ma piuttosto come la riproduzione continua e su tutti i livelli di s\u00e9 stessa (cfr. von Foerster, 1984; Maturana &amp; Varela, 1984; e anche l'ultimo Jean Piaget, 1975, 1976, 1981-83; Piaget &amp; Garcia, 1983, 1987). Il punto cruciale risiede quindi nel mutamento fondamentale di paradigma: conoscenza come autopoiesi (Maturana &amp; Varela, 1980), non come \"ri-produzione\". \nLe implicazioni pedagogiche.\nSe si considera la conoscenza non come la \"ri-produzione\" di una \"realt\u00e0\" a lei estranea e da lei indipendente, ma invece come la produzione autonoma delle proprie forme organizzative, ad ogni livello di organizzazione, allora appaiono subito come discordanti e contraddittori tutti quei sistemi formativi animati dal comune progetto di trasmettere o comunque di trasportare degli \"elementi\" conoscitivi da un luogo \"esterno\" e \"oggettivo\", spesso identificato con la realt\u00e0 fattuale o con il sapere istituzionalizzato, ad un luogo \"interno\" e \"soggettivo\", situato di norma nella persona dell'allievo o del formando.\nIl considerare la conoscenza come una forma di autopoiesi pu\u00f2 portare a pensare anche in termini di morfogenesi (Rupert Sheldrake, 1981), e a ricercare dunque nelle caratteristiche di questo processo cognitivo i princ\u00ecpi di fondo che potrebbero ispirare le strategie di formazione.\nI princ\u00ecpi metodologici.\nUna strategia formativa che sia coerente con una concezione morfogenetica e autopoietica della conoscenza dovrebbe presentare determinate caratteristiche.\nInnanzi tutto essa dovrebbe partire dalla conoscenza gi\u00e0 presente nel soggetto, e non da conoscenze elaborate e situate altrove. Inoltre, essa dovrebbe porsi come obiettivo principale l'emergenza di forme di organizzazione concettuale, piuttosto che la trasmissione di contenuti specifici: questi ultimi infatti non rappresentano nulla senza l'\"in-formazione\", cio\u00e8 la \"messa in forma\" fornita da quelle organizzazioni. \nMa come fare affinch\u00e9 emergano certe forme specifiche di organizzazione concettuale? Secondo R. Sheldrake, bisogna cercare di capire e di individuare quali sono i \"campi morfogenetici\" che pi\u00f9 favoriscono l'emergenza di quelle forme. Una volta individuati quei campi, si tratta allora di allestire il contesto materiale, spaziale e temporale in seno al quale si \u00e8 deciso di agire, in modo che questo riproduca e riproponga, con tutti i mezzi possibili, quegli stessi campi ed anche un buon numero di altri campi a loro simili, ma situati a livelli diversi di realt\u00e0. In tal modo si viene a creare una forte e coerente \"risonanza morfica\" che aumenter\u00e0 le probabilit\u00e0 di emergenza delle forme volute, ed il loro successivo mantenimento.\nIl formatore non sar\u00e0 quindi pi\u00f9 un \"fabbricante\", un \"venditore\" o un \"rappresentante\" di saperi, ma piuttosto un regista, un allestitore, uno scenografo di spazi, di tempi e di azioni che permettano l'emergere di nuove forme organizzative della conoscenza. \nI Laboratori di Epistemologia Operativa.\nSulla base di questi princ\u00ecpi Fabbri e Munari hanno messo a punto una strategia di intervento formativo alla quale hanno dato il nome di \u201c\u201d. \nEssendo basata direttamente sull'azione, l'epistemologia operativa richiede innanzi tutto una scelta oculata del tipo d'azione da mettere in opera, al fine di massimizzare le probabilit\u00e0 di realizzazione degli obiettivi prefissati. Non tutte le attivit\u00e0, in effetti, si prestano altrettanto bene a promuovere la presa di coscienza dei processi cognitivi. In particolare, \u00e8 importante che le attivit\u00e0 proposte non convergano verso un'unica soluzione, affinch\u00e9 possano effettivamente emergere i processi di elaborazione delle conoscenze. \nQuindi l'epistemologia operativa non propone situazioni sperimentali in un'ottica di \"risoluzione di problemi\" ma suggerisce invece attivit\u00e0 in una prospettiva di esplorazione psicogenetica, che siano delle piste per ri-esteriorizzare trame concettuali nascoste e risalire quindi attraverso esse alla genesi dei processi cognitivi. \nInfatti, un'attivit\u00e0 che converga verso un'unica soluzione, riconosciuta universalmente come la risposta \"giusta\" al problema posto, pu\u00f2 essere utile in certi casi per verificare delle conoscenze acquisite, ma \u00e8 poco interessante per studiare i processi cognitivi: essa si esaurisce rapidamente nella ricerca di quella risposta che, una volta trovata, chiude ogni altra discussione e impedisce cos\u00ec l'accesso al percorso che \u00e8 stato usato per arrivarvi. \nUn'attivit\u00e0 invece che accetti pi\u00f9 soluzioni, tutte ugualmente plausibili, offre molte occasioni di confronto fra diversi percorsi alternativi; quando poi una soluzione \u00e8 individuata, la discussione non \u00e8 chiusa, perch\u00e9 altre soluzioni valide potrebbero essere esaminate ancora. In una tale situazione l'attenzione non si concentra pi\u00f9 esclusivamente sulla ricerca della risposta \"giusta\", ma viene anche portata sui vari percorsi, sui processi di elaborazione cognitiva e di argomentazione che sostengono e legittimano la soluzione proposta. \nInoltre, la problematica trattata, il contesto nozionistico al quale l'azione fa riferimento deve situarsi sufficientemente lontano dalle competenze presenti presso i formandi. I processi di interiorizzazione e di automatizzazione che portano dal gesto alla parola, dall'attivit\u00e0 al concetto, valgono evidentemente anche per quell'insieme di conoscenze specifiche che costituiscono le competenze professionali o comunque specialistiche. Cos\u00ec, come \u00e8 necessario disturbare l'automatismo della parola forzandola a ridiventare gesto, allo stesso modo \u00e8 necessario, se si vuole far apparire i processi cognitivi sottostanti, disturbare le competenze acquisite obbligandole a misurarsi con problemi che si situano al di fuori o almeno alla frontiera dei campi conosciuti. \u00c8 stato ad esempio quando i sociologi, gli psicologi e gli economisti hanno cominciato, circa mezzo secolo fa, a porre al matematico dei problemi ai quali la sua matematica non sapeva ancora rispondere, che la formalizzazione logico-matematica e soprattutto i metodi di analisi statistica hanno allora compiuto i progressi pi\u00f9 importanti di questi ultimi secoli. \nLo stesso vale anche nel caso dell'epistemologia operativa: se si vuole veramente far emergere i processi di costruzione della conoscenza e non soltanto una lista di risposte \"giuste\" e standardizzate, se si vuole effettivamente far progredire il soggetto conoscente nell'elaborazione della propria conoscenza, invece di fargli semplicemente applicare gli automatismi cognitivi che gi\u00e0 possiede, allora si devono proporre attivit\u00e0 concrete che sollevino per\u00f2 delle problematiche situate sufficientemente lontano dalle competenze ch'egli possiede. Non troppo lontano, altrimenti non riuscir\u00e0 nemmeno a percepirle; ma neanche troppo vicino, altrimenti vorr\u00e0 trattarle con strumenti e certezze gi\u00e0 provati, con risposte gi\u00e0 verificate, senza ricercarne altre. \nSi tratta quindi di trovare, di caso in caso e in funzione delle competenze effettivamente presenti, la \"giusta distanza\". Ovviamente non si possono definire regole generali che definiscano la \"giusta distanza\", perch\u00e9 tutto dipende dall'interazione tra il contesto particolare nel quale si opera, la tematica che si vuole esplorare e il tipo di persone coinvolte. Ma anche in questo caso, come in quello della ricerca delle operazioni cruciali da indagare, le conoscenze della psicoepistemologia genetica piagetiana possono servire da utile riferimento. \nLe attivit\u00e0 proposte dall'epistemologia operativa portano a coinvolgere ed interpellare il rapporto con il sapere. In effetti, promuovere la presa di coscienza e la riflessione sui propri processi cognitivi vuol dire anche e necessariamente esaminare la natura del rapporto che si ha con la conoscenza. Di fatto, ogni qualvolta si richiede a qualcuno di rispondere ad un quesito, lo si obbliga anche a posizionarsi non soltanto nei confronti del quesito stesso, ma anche, e simultaneamente, del campo disciplinare al quale si riferisce, dei criteri di pertinenza delle conoscenze che intende usare, delle norme e dei valori che accetta o trasgredisce, del rapporto sociale che intrattiene con chi gli pone la domanda, del proprio percorso e della propria identit\u00e0 personale, cognitiva e culturale. \nI Laboratori LEO sono dunque costituiti da materiali, spazi, tempi e attivit\u00e0 concrete, individuali e di gruppo, organizzate in modo tale da massimizzare, presso chi vi partecipa, la probabilit\u00e0 di emergenza di determinate forme di organizzazione della conoscenza. Forse la caratteristica pi\u00f9 originale \u00e8 la particolare attenzione rivolta all'allestimento simultaneo di pi\u00f9 campi morfogenetici omogenei ma situati a pi\u00f9 livelli: dal concreto all'astratto, dall'azione alla riflessione, dal letterale al metaforico. Un'altra caratteristica importante dei LEO \u00e8 l'uso della metafora, intesa non tanto come figura di stile ma piuttosto come vero e proprio strumento cognitivo (Boyd &amp; Kuhn, 1983; Fabbri, 2004; Ortony, 1979). Oltre a questi diversi livelli di sperimentazione, la situazione prevede anche la realizzazione, sempre in parallelo, di diversi livelli simultanei di osservazione, allo scopo di moltiplicare le possibilit\u00e0 di meta-riflessione.\nIl LEO si differenzia per\u00f2 da quelle situazioni di apprendimento note sotto il nome di \"metacognizione\", in quanto queste ultime mirano, attraverso l'esercizio cosciente di alcuni comportamenti cognitivi, ad un miglioramento delle prestazioni nella risoluzione di problemi. L'epistemologia operativa mira invece, pi\u00f9 che all'esercizio cosciente, alla reale presa di coscienza; e non tanto dei processi cognitivi di per s\u00e9, quanto piuttosto del rapporto che si elabora con essi. Il suo obiettivo formativo riguarda l'esperienza della conoscenza, piuttosto che la prestazione cognitiva; esso tocca l'identit\u00e0 cognitiva della persona, permettendole con questo di capire ed organizzare meglio quanto sta conoscendo o conoscer\u00e0, dandole quindi la capacit\u00e0 di contestualizzare meglio anche il bagaglio di conoscenze o abilit\u00e0 apprese in precedenza.\nIn definitiva la finalit\u00e0 educativa dell'epistemologia operativa \u00e8, in senso lato, quella di rendere il soggetto che apprende o che si forma, pi\u00f9 autonomo, pi\u00f9 preparato e pi\u00f9 responsabile dal punto di vista cognitivo. \nIn conclusione, come dice G. Scaratti (1998): \"l'attenzione \u00e8 portata sugli aspetti di costruzione in gioco (Fabbri, 1994), studiando l'emergenza di forme di organizzazione concettuale attraverso la strutturazione di set materiali, spaziali e temporali che riproducono e ripropongono, con diverse modalit\u00e0, i campi specifici e tipici dell'operativit\u00e0 dei soggetti. I significati sociali vengono cos\u00ec colti attraverso l'osservazione di tre momenti inseparabili in ogni atto conoscitivo: 'sapere una cosa' (\"episteme\"-conoscenza), 'sapere come farla' (\"techne\"-abilit\u00e0), 'sapere se \u00e8 giusta' (\"arete\"-virt\u00f9) (Munari, 1993). Si realizzano pertanto dei Laboratori di Epistemologia Operativa centrati sul sapere colto nel quotidiano, nell'azione, nell'operativit\u00e0. (...) Sono cos\u00ec sollecitate determinate forme di organizzazione della conoscenza in cui \u00e8 possibile rilevare l'attivazione di pi\u00f9 campi morfogenetici (concreto/astratto; azione/riflessione; letterale/metaforico), attraverso il dominio dell'interazione linguistico-sociale\" (p.\u00a046)."}
{"id": "279519", "revid": "599013", "url": "https://it.wikipedia.org/wiki?curid=279519", "title": "Ils", "text": ""}
{"id": "279523", "revid": "339392", "url": "https://it.wikipedia.org/wiki?curid=279523", "title": "Instrumental Landing System", "text": ""}
{"id": "279527", "revid": "1935652", "url": "https://it.wikipedia.org/wiki?curid=279527", "title": "Fortunato Vinelli", "text": "Fu il primo vescovo di Chiavari: la cittadina ligure venne, infatti, eretta in diocesi da Leone XIII nel dicembre 1892, dopo un lungo periodo di attesa che si risolse grazie al lascito finanziario di Francesco Bancalari, che lasci\u00f2 una cospicua eredit\u00e0 destinata alla fondazione della nuova sede vescovile.\nBiografia.\nFiglio di Nicol\u00f2 dei signori Vinelli, armatore, e Margherita Pilotto nacque a Santa Margherita Ligure il 5 dicembre 1832. Entr\u00f2 nel seminario di Chiavari il 4 novembre 1845 e fu ordinato sacerdote a Genova il 6 giugno 1857 dall'arcivescovo di Genova monsignor Andrea Charvaz; celebr\u00f2 la sua prima messa nel demolito monastero delle Monache Turchine di Castelletto. Nel 1860 fu nominato canonico della basilica genovese di Santa Maria di Carignano, della quale era abate il nobile genovese Tommaso Reggio, con il quale stringer\u00e0 una solida amicizia; fu anche fraterno amico del futuro cardinale Gaetano Alimonda.\nVescovo titolare di Epifania di Cilicia dal 16 gennaio 1893, fu consacrato nella cattedrale di San Lorenzo dall'arcivescovo di Genova beato Tommaso Reggio il successivo 12 marzo.\nStabilitosi a Chiavari dal 1\u00ba luglio 1893 in qualit\u00e0 di deputato ausiliare della neo costituita diocesi di Chiavari (su proposta dell'arcivescovo genovese Reggio) fu ufficialmente vescovo della stessa a partire dal 19 marzo 1896: si dovette infatti aspettare il \"regio exequatur\" che tard\u00f2 ad arrivare a causa della politica anticlericale dell'allora governo liberale.\nNel corso dei 14 anni del suo magistero si dedic\u00f2 ad edificare il clero della nuova diocesi convocando il I sinodo diocesano nel 1899. Mantenne rapporti cordiali con le autorit\u00e0 civili, in particolare in occasione della morte del re Umberto I di Savoia nel 1900. Favor\u00ec le arti sacre, completando la costruzione del grandioso pronao della cattedrale di Chiavari affidato all'architetto Luigi Poletti.\nMor\u00ec all'et\u00e0 di 78 anni a Chiavari il 26 dicembre 1910, anno in cui si celebrava il terzo centenario della Madonna dell'Orto, patrona della citt\u00e0 e della nuova diocesi di Chiavari. Il suo corpo fu tumulato nel sepolcro monumentale, realizzato dallo scultore Francesco Falcone, all'interno della cattedrale chiavarese il 16 gennaio 1941.\nGenealogia episcopale.\nLa genealogia episcopale \u00e8:"}
{"id": "279528", "revid": "6923", "url": "https://it.wikipedia.org/wiki?curid=279528", "title": "Mediaset Premium", "text": "Mediaset Premium \u00e8 stata una piattaforma televisiva italiana a pagamento edita da Mediaset Premium S.p.A. I canali erano disponibili esclusivamente in Italia, Repubblica di San Marino e Citt\u00e0 del Vaticano sul digitale terrestre.\nIl proprio bouquet di canali veniva diffuso sul territorio nazionale attraverso i multiplex appartenenti al gruppo Mediaset.\nStoria.\nMediaset Premium nasceva il 20 gennaio 2005 come pay-per-view, trasmettendo inizialmente solo partite del campionato di calcio di Serie A, ma gi\u00e0 da giugno dello stesso anno rende disponibili eventi come film, telefilm e reality show come il \"Grande Fratello\". I servizi di pay-per-view erano quattro: Mediaset Premium 1, Mediaset Premium 2, Mediaset Premium 3, Mediaset Premium 4, seguiti dai canali Mediaset Premium 5, Mediaset Premium 6 e Mediaset Premium 7. Un ottavo servizio, Premium Attivazione (nato con Mediaset Premium 6), era preposto alla gestione della smart card Mediaset Premium.\nIl 7 gennaio 2008 i sette canali dedicati al calcio prendono il nome di Premium Calcio e nascono anche altri due canali chiamati Premium Extra.\nIl 19 Mediaset Premium diventa a tutti gli effetti piattaforma televisiva a pagamento, proponendo ai suoi abbonati, oltre ai pay-per-view, altri sei nuovi canali (Premium Joi, Mya, Steel e le loro versioni timeshift +1) che compongono il nuovo pacchetto Premium Gallery.\nDal 1\u00ba luglio viene diffuso sulla piattaforma (sempre tramite Premium Gallery) anche Disney Channel (e la versione +1), gi\u00e0 disponibile via satellite su Sky.\nDall'8 dicembre sbarcano sulla piattaforma anche Cartoon Network e Playhouse Disney (gi\u00e0 disponibili via satellite su Sky) e nasce anche Premium Hiro. Il nuovo pacchetto che comprende questi canali (insieme a Disney Channel e alla versione +1) si chiama Premium Fantasy.\nIl 10 aprile 2009 iniziano le trasmissioni del canale dedicato al motomondiale Premium MotoGP.\nL'8 maggio Premium Gallery si allarga con la nascita di Premium Cinema e lo sbarco sulla piattaforma di Studio Universal (gi\u00e0 presente su Sky fino al 1\u00b0 giugno 2008).\nIl 17 agosto nasce il canale pay-per-view in alta definizione Premium Calcio HD.\nIl 18 novembre nascono altri due nuovi canali di cinema: Premium Cinema Energy e Premium Cinema Emotion. Inoltre nasce anche il servizio Premium On Demand.\nIl 18 maggio 2010 Premium Cinema inizia a trasmettere in alta definizione e dal 24 agosto iniziano le trasmissioni pay-per-view di Premium Calcio 2 HD.\nIl 23 febbraio 2011 nasce il servizio on demand online Premium Net TV che si affianca a Premium On Demand.\nIl 1\u00ba marzo iniziano le proprie trasmissioni i canali Discovery World e BBC Knowledge.\nIl 14 maggio Playhouse Disney diventa Disney Junior.\nIl 1\u00ba luglio il pacchetto Premium Gallery si sdoppia in Premium Cinema e Premium Serie &amp; Doc, Premium Fantasy diventa Premium Bambini, nascono i canali Premium Crime e Premium Cinema Comedy e vengono spente le versioni timeshift +1 di Premium Steel, Premium Mya e Premium Joi.\nIl 1\u00ba agosto Premium Hiro cessa di trasmettere come canale lineare e viene inglobato in Premium Net TV.\nIl 17 novembre Premium MotoGP termina definitivamente le proprie trasmissioni. Inoltre Premium On Demand e Premium Net TV confluiscono in Premium Play.\nIl 22 marzo 2013 iniziano le trasmissioni dei tre canali per adulti Hot Time trasmessi nel mux Mediaset 1..\nIl 1\u00ba aprile Premium Steel diventa Premium Action.\nIl 17 agosto nasce il nuovo pacchetto Premium Sport, che comprende Fox Sports e Fox Sports Plus alle LCN 382 e 383. Il 1\u00ba novembre sulla piattaforma anche i canali Eurosport 1 e Eurosport 2 alle LCN 384 e 385 nel mux La3.\nL'8 maggio 2014 nasce il canale Premium Extra 3, che cesser\u00e0 di esistere il 18 settembre seguente.\nIl 30 giugno viene inserito il canale Premium Calcio 2 HD alla LCN 381 nel mux Mediaset 3.\nIl 9 settembre i canali Eurosport 1 e Eurosport 2 passano al mux Mediaset 3; sempre lo stesso giorno viene aggiunto il canale Calcio HD Extra in FTA per la trasmissione delle partite del mercoled\u00ec, in diretta esclusiva, della stagione 2014-15 di UEFA Champions League, sul mux Mediaset 3.\nL'11 novembre viene attivato il canale Premium Prestige sul mux Dfree, che inizia le proprie trasmissioni il 15 alle 21:15 e rester\u00e0 attivo fino al 6 gennaio 2015 trasmettendo film e serie TV.\nIl 23 giugno 2015 chiude il servizio Hot Time, chiudono anche le versioni in SD e nascono le versioni in alta definizione e timeshift +24 dei canali Premium Action e Premium Crime, nascono i nuovi canali Premium Cinema 2 HD, Premium Cinema 2 +24 e Premium Mya viene trasformato in Premium Stories.\nIl 1\u00ba luglio Fox Sports e Fox Sports Plus concludono le proprie trasmissioni sulla piattaforma Premium, rimanendo disponibili solo su Sky. Sempre nella stessa data iniziano le trasmissioni dei canali Premium Sport e Premium Sport HD.\nL'8 febbraio 2016 vengono lanciati i canali Premium Sport 2 e Premium Sport 2 HD. Il 16 maggio, in occasione della finale del campionato 2015-2016 di Champions League viene lanciato il canale Premium Sport 4K.\nIl 1\u00ba marzo i canali Discovery World e BBC Knowledge terminano le proprie trasmissioni e nascono le versioni timeshift +24 di Premium Joi e Premium Stories.\nIl 1\u00ba ottobre i canali Disney Channel, Disney Channel +1 e Disney Junior abbandonano la piattaforma, rimanendo visibili solo su Sky. Lo stesso giorno scompare la versione SD e nasce quella in alta definizione e timeshift +24 del canale Premium Cinema Energy.\nIl 24 ottobre cominciano le trasmissioni del canale Investigation Discovery.\nIl 7 novembre scompaiono tutti i canali Premium Extra.\nIl 4 settembre 2017 viene spenta la versione timeshift +24 di Premium Stories.\nIl 30 marzo 2018, viene annunciato un accordo tra la pay-tv di Mediaset e Sky Italia, in base al quale nove canali (5 di cinema e 4 di serie TV) disponibili su Mediaset Premium sarebbero stati resi visibili anche agli abbonati Sky, mentre quest'ultima avrebbe reso disponibile parte della propria offerta sportiva tramite il digitale terrestre.\nIl 19 aprile entrano nella piattaforma i canali Sky Uno e Sky Sport (anche in HD) seppur con una programmazione differente rispetto alle originarie versioni satellitari e terminano le proprie trasmissioni i canali Premium Sport 2 HD, Premium Sport 4K e Premium Action HD.\nIl 2 maggio Mediaset Premium S.p.A. trasferisce a R2 S.r.l. il ramo d'azienda riguardante la piattaforma tecnologica di Premium.\nIl 1\u00ba giugno scompaiono tutte le versioni HD e +24 dei canali Premium Cinema, Premium Series, Premium Sport e Premium Calcio; Premium Cinema 2 e Cartoon Network abbandonano la piattaforma (quest'ultimo rimane disponibile su Sky Italia e in On-Demand su TIMvision). Con l'uscita di Cartoon Network dalla piattaforma, scompare il pacchetto Bambini. Sky Uno assume la denominazione di Sky Uno Vetrina arricchendosi di serie e programmi provenienti da Sky Atlantic e Sky Sport diventa Sky Sport Uno. Vengono inoltre aggiunti i canali Sky TG24, Sky Sport 24, Sky Atlantic, Fox e National Geographic, le cui trasmissioni partono il 5 e visibili solamente attraverso l'offerta terrestre di Sky Italia.\nDal 2 luglio Sky Uno diventa visibile esclusivamente per l'offerta Sky Digitale Terrestre.\nIl 16 viene annunciato un accordo con DAZN per la visione esclusiva via Internet di 3 partite di Serie A e di tutte le partite di Serie B per il triennio 2018-2021.\nIl 1\u00ba agosto, scompaiono i canali di Premium Sport, Premium Calcio e il canale 300, denominato Premium Menu, che offriva la possibilit\u00e0 di consultare le offerte della piattaforma, direttamente sul televisore; inoltre Sky TG24 resta disponibile solo sulla LCN 50. Lo stesso giorno, i canali Sky Sport 24 e Sky Sport Serie A cominciano a trasmettere anche in HD sulla piattaforma e Sky Sport Uno diventa visibile esclusivamente per l'offerta Sky Digitale Terrestre.\nL'11 scompare anche Premium Sport 2.\nIl 20 novembre viene annunciata la chiusura di Studio Universal, prevista e confermata, in seguito, per il 1\u00ba gennaio 2019. Da tale data, oltre alla conclusione definitiva delle trasmissioni, contestualmente termina anche il contratto con la Universal Studios.\nIl 28 febbraio 2019 Eurosport 1 ed Eurosport 2, insieme a Investigation Discovery abbandonano la piattaforma: le prime due rimangono disponibili solo su Sky, mentre Investigation Discovery termina temporaneamente le trasmissioni, per poi ritornare on demand a pagamento sulla piattaforma Dplay (poi diventata Discovery+). L'offerta Premium Serie &amp; Doc, di conseguenza, semplifica il proprio nome in Premium Serie.\nIl 1\u00ba giugno la piattaforma chiude ufficialmente i battenti e con essa anche i servizi Premium Play e Premium Online: tuttavia i canali televisivi e i contenuti on demand di Premium sono ancora diffusi su Infinity e su Sky.\nIl 10 gennaio 2022 chiudono anche gli ultimi canali rimasti: Premium Cinema 1, Premium Cinema 1 +24 HD, Premium Cinema 2, Premium Cinema 3, Premium Crime, Premium Stories e Premium Action.\nCanali televisivi.\nMediaset Premium offriva diversi canali televisivi sul digitale terrestre (attraverso l'omonima piattaforma), sul satellite e via internet (attraverso Sky Italia) ed in tecnologia streaming (attraverso Premium Play, Premium Online, Sky Go e Infinity). Dal 1\u00ba giugno 2019 i canali sono gestiti direttamente da RTI.\nPremium Anteprima.\nIl canale Premium Anteprima nasce il 24 giugno 2011 sul multiplex Mediaset 1. Per un primo periodo di tempo il canale trasmette dei cartelli che propongono le offerte dei pacchetti Mediaset Premium, insieme a video a rotazione dei programmi in onda sulle reti Premium.\nIn seguito per\u00f2 inizia a trasmettere anche i primi episodi di nuove serie televisive sui canali Premium, in concomitanza della loro partenza, rendendoli disponibili anche ai non abbonati. Vengono trasmessi gli \"episodi pilota\" di \"Alcatraz\" (il 31 gennaio 2012, in contemporanea con Premium Crime), \"Smash\" (il 19 febbraio 2012, in simulcast con Mya) e \"Suits\" (il 10 marzo 2012, contemporaneamente a Joi).\nLe trasmissioni terminano l'11 marzo 2013.\nDiritti cinematografici.\nMediaset, per i canali Premium Cinema e Infinity, aveva accordi con le seguenti major:\nStandard adottati.\nMediaset Premium utilizzava i seguenti standard alla chiusura:\nDotazioni per l'utente.\nPer fruire dei contenuti Mediaset Premium era necessario disporre dell'apposita smart card e di un decoder per televisione digitale terrestre MHP o un televisore con decoder integrato e compatibile con i canali pay del digitale terrestre (bollino bianco DGTVi) che utilizzasse lo standard DVB-T, attualmente usato in Italia per la trasmissione della TV digitale terrestre. Il DVB-T \u00e8 lo standard base per la televisione digitale terrestre, cio\u00e8 quello utilizzato per la trasmissione dei servizi televisivi principali della televisione digitale terrestre che sono: le emittenti televisive e radiofoniche cosiddette \"in chiaro\", cio\u00e8 fruibili gratuitamente, il teletext e l'EPG.\nLo standard aggiuntivo al DVB-T utilizzato per implementare Mediaset Premium era l'MHP, uno standard del DVB Project, lo stesso che ha creato il DVB-T. Un decoder, quindi, per ricevere Mediaset Premium doveva essere compatibile anche con l'MHP.\nPer un breve periodo, in via non ufficiale, l'intera offerta Mediaset Premium \u00e8 stata disponibile anche per la televisione satellitare in quanto per alimentare i trasmettitori terrestri venivano utilizzati i satelliti Hotbird 7A (posizionato al 13\u00ba grado est) e Atlantic Bird 3 (posizionato al 5\u00ba grado ovest). Gli standard di trasmissione erano quelli utilizzati in Italia dalla maggior parte delle televisioni satellitari: il DVB-S con codec MPEG-2 nella versione MP@ML e interattivit\u00e0 secondo lo standard MHP. Non sono stati disponibili in commercio ricevitori satellitari compatibili con Mediaset Premium poich\u00e9 veniva utilizzata la modulazione 16APSK.\nPremium On Demand.\nPremium On Demand, introdotto il 18 novembre 2009, era fruibile per i possessori di pacchetti che comprendevano contenuti relativi a cinema, serie tv e documentari, e memorizzava solo film e serie tv.\nPer il primo anno la registrazione era limitata solo a contenuti in SD ma a partire da novembre 2010 con la distribuzione di un decoder in alta definizione si potevano ricevere tutti i canali HD pay e free del digitale terrestre.\nPer un breve periodo, dal 22 febbraio al 16 novembre 2011, fu affiancato da Premium Net TV, e poi entrambi i servizi confluirono in Premium Play.\nPremium Play.\nPremium Play, nato il 17 novembre 2011 dalla fusione tra Premium On Demand e Premium Net TV, consentiva di fruire dei contenuti multimediali, della piattaforma televisiva di Mediaset Premium, attraverso una connessione internet da pc, tablet, smartphone, tv e da qualunque dispositivo disponibile.\nIl servizio offriva la possibilit\u00e0 di accedere anche alla visione in live streaming dei canali di Mediaset Premium, oltre che ad un catalogo di contenuti on demand, composto sia da titoli proposti dai canali a pagamento che in chiaro dalle principali reti Mediaset (Canale 5, Italia 1 e Rete 4).\nIl 1\u00ba giugno 2019 il servizio chiude e i suoi contenuti passano su Infinity.\nPremium Online.\nPremium Online, spin-off di Premium Play, consentiva di fruire dei contenuti multimediali di Mediaset Premium mediante un abbonamento specifico slegato dall'offerta tv. Lanciato il 14 settembre 2015, il servizio termina il 1\u00ba giugno 2019."}
{"id": "279533", "revid": "365417", "url": "https://it.wikipedia.org/wiki?curid=279533", "title": "Orto botanico di Palermo", "text": "L'Orto botanico di Palermo \u00e8 una istituzione museale e didattico-scientifica del Centro Servizi del Sistema Museale dell'Universit\u00e0 di Palermo, che vi ha sede. Adiacente a Villa Giulia, vi si accede da via Lincoln, al confine del quartiere Kalsa di Palermo.\nIl Giardino accoglie oltre 12.000 specie differenti di piante.\nStoria.\nLa sua origine risale al 1779, anno in cui l'Accademia dei Regi Studi, istituendo la cattedra di \"Botanica e Materia medica\", le assegn\u00f2 un modesto appezzamento di terreno per insediarvi un piccolo Orto botanico da adibire alla coltivazione delle piante medicinali utili alla didattica e alla salute pubblica.\nQuesto primo Orto ben presto si rivel\u00f2 insufficiente alle necessit\u00e0 e nel 1786 si decise di trasferirlo in quella che \u00e8 la sede attuale, presso il Piano di Sant'Erasmo, all'epoca tristemente famoso in quanto sede dei roghi della Santa Inquisizione.\nNel 1787 Goethe in viaggio a Palermo visita l'orto botanico e ne fa una descrizione incantata, visti i suoi interessi naturalistici:\nNel 1789 fu iniziata la costruzione del corpo principale degli edifici dell'Orto, costituiti da un edificio centrale, il \"Gymnasium\", e da due corpi laterali, il \"Tepidarium\" e il \"Calidarium\", progettati in stile neoclassico dall'architetto francese L\u00e9on Dufourny.\nVicino al \"Gymnasium\" si trova la porzione pi\u00f9 antica dell'Orto, detta \"Sistema linneo\", anch'essa progettata dall'architetto L\u00e9on Dufourny con uno schema rettangolare suddiviso in quattro parallelogrammi. Su indicazione del padre francescano Bernardino da Ucria, insigne botanico, in questa porzione del giardino le specie furono disposte secondo la tassonomia linneana, sistema di classificazione sviluppato da Carl von Linn\u00e9 ed esposto negli aspetti riguardanti la botanica nel 1753 in \"Species Plantarum\".\nIl nuovo Orto fu inaugurato nel 1795 e nel 1798 si arricch\u00ec dell\"'Acquarium\", una grande vasca in cui prosperano numerose specie di piante acquatiche.\nNel 1823 fu completata la \"Serra Maria Carolina\". Il grande Ficus magnolioide, che costituisce il simbolo del moderno Orto, fu importato nel 1845 dalle Isole Norfolk (Australia).\nIn seguito a successivi ampliamenti, nel 1892 fu raggiunta l'attuale estensione di 10 ettari circa.\nNel 1913 gli fu affiancato un \"Giardino coloniale\" poi soppresso. Dal 1985 l'Orto \u00e8 in affidamento al Dipartimento di Scienze Botaniche dell'Universit\u00e0 di Palermo.\nNel 1993, nel contesto di un progetto per la salvaguardia del patrimonio genetico della flora dell'area mediterranea \u00e8 stata istituita la banca del germoplasma.\nStrutture e collezioni.\nSistema linneano.\n\u00c8 il settore pi\u00f9 antico dell'Orto, in cui le piante erano originariamente disposte seguendo il sistema di classificazione esposta da Carl von Linn\u00e9 nel 1753 in \"Species Plantarum\".\nRealizzato a schema rettangolare nel 1789, il settore \u00e8 suddiviso in quattro aree a parallelogramma, dette i \"Quartini\" (4 sulla mappa), a loro volta suddivisi in aiuole.\nL'impianto originario dell'area si \u00e8 modificato nel tempo per lo sviluppo assunto da alcuni grandi esemplari a danno di altre piante che, sopraffatte, sono gradualmente scomparse.\nAl centro del \"Sistema di Linneo\" si trova la \"Crociera\", il piccolo e suggestivo piazzale formato dall'incrocio del \"Viale centrale\" con il \"Viale delle palme\".\nGymnasium, Calidarium e Tepidarium.\nDi fronte al cancello di ingresso sta l'edificio centrale in stile neoclassico del \"Gymnasium\" (1 sulla mappa), che in origine era la sede della \"Schola Regia Botanice\", dell'\"Herbarium\", della Biblioteca e della dimora del direttore.\nAffiancano il Gymnasium due edifici minori disposti simmetricamente. Essi sono ancora chiamati \"Calidarium\" (3 sulla mappa) e \"Tepidarium\" (2 sulla mappa) perch\u00e9 in origine ospitavano piante dei climi caldi e temperati rispettivamente.\nAquarium e altre vasche.\nIn fondo al viale centrale, si trova l\"'Aquarium\" , una grande vasca circolare suddivisa in 24 comparti, ottenuti ripartendo radialmente tre settori concentrici in 8 parti, che ospita numerose specie acquatiche. \nA pochi metri dall'Aquarium si trova il laghetto, un'altra ampia vasca in cui le piante sono disposte in modo informale. Altre vasche minori si trovano nei quartini del sistema linneiano.\nSerre.\nL'Orto si \u00e8 nel tempo arricchito di un complesso di serre che attualmente ricoprono circa 1300 m2. \nLa pi\u00f9 antica di esse \u00e8 la \"Serra Maria Carolina\" (6 sulla mappa), dono della regina Maria Carolina d'Austria, nota anche come \"Giardino d'Inverno\". In origine essa era in legno e riscaldata da stufe; successivamente, nella seconda met\u00e0 dell'Ottocento, fu ricostruita in ghisa dall'architetto Carlo Giachery.\nAltre serre:\nOrdinamenti bioecologici e geografici.\nIn questo settore le piante sono disposte secondo criteri bioecologici e geografici. Vi trovano posto il \"Giardino a succulente\" (12 sulla mappa), costituito da numerose specie degli ambienti aridi africani, il \"Palmetum\" (13 sulla mappa), il \"Cycadetum\" (14 sulla mappa) , e la \"collinetta mediterranea\" (15 sulla mappa) che ospita alcune specie significative della flora spontanea mediterranea, compresi diversi endemismi e alcune rarit\u00e0.\nSettore sperimentale e delle piante utili.\nNel settore sperimentale (16 sulla mappa), situato alle spalle del Giardino d'Inverno, si coltivano piante tropicali e subtropicali sottoposte a studi, conclusi o in corso, quali quelli del cotone, degli agrumi, della canna da zucchero, del sorgo. Il settore delle essenze utili (17 sulla mappa), che si estende sul versante sudoccidentale dell'Orto, comprende zone riservate alle piante officinali, tessili, da resina e gomma, da olio, da essenza e da corteccia.\nSettore di Engler.\nNoto anche come \"nuovo settore\" (18 sulla mappa), comprende la parte meridionale dell'Orto, nel quale le piante sono disposte secondo la classificazione di Engler. Le specie sono ripartite in tre settori, rispettivamente dedicati alle gimnosperme, alle angiosperme dicotiledoni e alle angiosperme monocotiledoni.\nHerbarium.\nIl moderno \"Herbarium mediterraneum\", ospitato in alcuni edifici adiacenti all'Orto (19 sulla mappa), si estende su una superficie di circa 6000 m2.\nIl corpo principale delle collezioni \u00e8 costituito dall'\"Erbario Siculo\" e e dall'\"Erbario Generale del Dipartimento di Scienze Botaniche\", stimate rispettivamente intorno a 50.000 e 200.000 specimina; di queste ultime circa un quarto \u00e8 di provenienza mediterranea.\nIl materiale extrasiciliano \u00e8 costituito da collezioni provenienti da Portogallo, Spagna, Francia, Corsica, Sardegna, Grecia, Creta, Cipro, Algeria e Egitto.\nComprende anche circa 2000 alghe, 1600 licheni, 4700 briofite e un migliaio di miceti.\nBanca del germoplasma.\nLa banca del germoplasma, sorta nel 1993, si inserisce nel contesto di un progetto per la salvaguardia del patrimonio genetico della flora dell'area mediterranea.\nLe funzioni specifiche della banca sono la conservazione \"ex situ\" a lungo e a breve termine dei semi delle specie endemiche, rare o minacciate. I semi delle piante, una volta raccolti e catalogati, sono opportunamente trattati e conservati in ampolle vitree, a disposizione delle istituzioni per scambi. I semi cos\u00ec conservati sono sottoposti a prove di germinazione e di vitalit\u00e0 periodiche.\nSpecie accolte.\nL'Orto botanico di Palermo ospita oltre 12.000 specie differenti.\nSviluppatosi in una epoca di grandi esplorazioni, l'Orto palermitano si trov\u00f2, tra la seconda met\u00e0 dell'Ottocento e i primi decenni del Novecento ad essere punto di riferimento dei grandi orti botanici del Nord Europa che, a causa del clima favorevole, trasferirono qui molte specie ancora sconosciute o non ben classificate della flora esotica tropicale. Estremamente importante fu sotto questo profilo il collegamento con l'Orto botanico di Berlino, sotto la direzione di Adolf Engler, e quello con le regioni d'origine di molte specie esotiche asiatiche, africane, australiane e sudamericane.\nAll'Orto botanico di Palermo si deve, per fare alcuni esempi, l'introduzione nell'area mediterranea del mandarino \"(Citrus deliciosa)\" e del nespolo del Giappone (\"Eriobotrya japonica\").\nIl primitivo impianto linneiano comprendeva 1580 specie differenti, 658 delle quali tuttora esistenti.\nTra esse merita un cenno particolare un grande esemplare di \"Ginkgo biloba\".\nNell\"'Aquarium\" si trovano varie specie di ninfee, fra le quali \"Nymphaea alba\", \"N. tuberosa\", gli ibridi di \"Nymphaea \u00d7 marliacea\", dalle vistose fioriture multicolori, \"Nuphar lutea\" e il fior di loto \"Nelumbo nucifera\". Inoltre, nella parte pi\u00f9 interna non sommersa ma sempre umida si trovano \"Alocasia\" sp., \"Colocasia\" sp., \"Zantedeschia\" sp., mentre nel vicino specchio d'acqua, il cosiddetto \"laghetto\", prosperano il papiro egiziano \"(Cyperus papyrus)\" ed altre ciperacee quali lo \"Scirpus lacustris\" e il \"Cyperus alternifolius\".\nA poca distanza crescono poi varie specie di bamb\u00f9 e dietro, su una collinetta artificiale, spicca un notevole esemplare di albero del drago (\"Dracaena draco\").\nNon lontano si trovano poi la pianta pi\u00f9 alta dell'Orto, una vetusta \"Araucaria columnaris\", e quella pi\u00f9 grande, un gigantesco esemplare di \"Ficus magnolioides\" (\"Ficus macrophylla subsp. columnaris\") con grosse radici tabulari e fulcranti, importato dalle Isole Norfolk (Nuova Zelanda), nel 1845.\nIl \"giardino a succulente\" dell'area degli ordinamenti bioecologici ospita una ampia variet\u00e0 di specie del genere \"Aloe\" e varie altre piante degli ambienti aridi quali \"Cereus, Crassula, Euphorbia e Opuntia\". Accanto alla collezione delle succulente, un grande esemplare di \"Ficus rubiginosa\" d\u00e0 vita ad un ambiente che richiama la giungla.\nNell'area del \"Cycadetum\" hanno trovato dimora alcune specie di cicadi che si possono definire storiche. Tra esse la \"Cycas revoluta\", donata dalla regina Maria Carolina nel 1793, \u00e8 stato il primo esemplare di questa specie posto a dimora in Europa. In epoca successiva furono acquisite le zamiacee \"Ceratozamia mexicana\" e \"Dioon edule\", entrambe di origine messicana, e la \"Cycas circinalis\", elegante specie della penisola indiana. Nel 1997 la collezione si \u00e8 ulteriormente arricchita grazie all'acquisizione di diversi esemplari di particolare pregio, tra i quali \"Dioon spinulosum, Encephalartos altensteinii, Encephalartos longifolius, Encephalartos villosus, Macrozamia moorei\" e \"Zamia furfuracea\".\nNell'area del \"Palmetum\" si trovano oltre alla \"Chamaerops humilis\", unica palma spontanea in Sicilia, numerose palme esotiche, di cui l'Orto \u00e8 particolarmente ricco, potendo annoverare, tra esemplari in piena terra o in vaso, ben 34 generi e circa 80 specie. Il genere \"Washingtonia\" \u00e8 rappresentato da \"W. filifera\", che per la prima volta fior\u00ec proprio a Palermo, e da \"W. robusta\". Nel genere \"Phoenix\", oltre alla palma da datteri (\"Phoenix dactylifera\") figurano \"P. rupicola, P. reclinata, P. canariensis, P. roebelinii\" e \"P. theophrasti\". Sono presenti numerosi altri generi: \"Chamaedorea, Brahea, Sabal, Livistona, Howea e Trachycarpus\".\nIl \"Giardino d'Inverno\" ospita numerose specie provenienti dalle regioni calde di Africa, America Centrale, Sud America, Asia e Australia. Tra esse meritano un cenno la pianta del caff\u00e8 (\"Coffea arabica\"), la papaia (\"Carica papaya\"), numerose specie di \"Bougainvillea\" , la cannella \"(Cinnamomum zeylanicum)\", la parmentiera \"(Parmentiera cereifera)\" e la mimosa sensitiva \"(Mimosa spegazzinii)\". Nella \"serra della Regione\", si coltivano in vaso la cosiddetta \"palma del viaggiatore\" \"(Ravenala madagascariensis)\" e varie specie di \"Anthurium, Codiaeum, Pandanus\" e altre piante proprie dei climi caldo-umidi tropicali ed equatoriali.\nAccanto ad essa, due serre pi\u00f9 piccole ospitano, rispettivamente, orchidee e piante carnivore.\nNotevole anche la collezione di succulente della omonima serra, tra cui spiccano esemplari di \"Echinocactus grusonii\" di notevoli dimensioni.\nA fianco del viale Antonino De Leo, meglio noto come \"viale delle Corisie\" per il duplice filare di alberi di \"Chorisia speciosa\" che ne delimita il tracciato, si trova il \"Settore Sperimentale e delle Piante Utili\" in cui figurano piante alimentari come la canna da zucchero \"(Saccharum officinarum)\" e il sorgo zuccherino \"(Sorghum saccharatum)\", entrambe utilizzate per l'estrazione dello zucchero; l'avocado \"(Persea americana)\", varie \"cultivar\" di banano (\"Musa \u00d7 paradisiaca\", \"Musa cavendishi\"), il \"noce pecan\" (\"Carya olivaeformis\"), oltre alla ricca collezione di agrumi con oltre cento \"cultivar\" di notevole valore storico e di grande importanza per la conservazione del germoplasma locale.\nMeritano infine un cenno le piante medicinali tra cui figurano l'assenzio maggiore (\"Artemisia absinthium\"), lo stramonio comune (\"Datura stramonium\"), il ginseng indiano (\"Withania somnifera\"), la canfora (\"Cinnamomum camphora\") ed il papavero da oppio (\"Papaver somniferum\")."}
{"id": "279537", "revid": "125131655", "url": "https://it.wikipedia.org/wiki?curid=279537", "title": "Raymond James Stadium", "text": "Il Raymond James Stadium \u00e8 uno stadio di Tampa, (Florida). Attualmente ospita le partite casalinghe dei Tampa Bay Buccaneers della NFL.\n\u00c8 stato inaugurato il 20 settembre 1998 con una partita tra i Tampa Bay Buccaneers e i Chicago Bears.\n\u00c8 oggi amministrato dalla Tampa Sports Authority, i Tampa Bay Buccaneers, NFL e la squadra di football della University of South Florida. Il 5 aprile 2020 avrebbe dovuto ospitare WrestleMania 36, l'evento pi\u00f9 importante dell'anno della WWE, ma a causa della pandemia di COVID-19 che ha colpito tutto il mondo \u00e8 stato spostato nella sede del Performance Center di Orlando (Florida), dove si \u00e8 svolta a porte chiuse e pre-registrato. Lo stadio \n\u00e8 stato sede di WrestleMania 37 tra il 10 e 11 aprile 2021."}
{"id": "279543", "revid": "226458", "url": "https://it.wikipedia.org/wiki?curid=279543", "title": "135 Hertha", "text": "135 Hertha (in italiano 135 Erta) \u00e8 un piccolo asteroide metallico della Fascia principale. Orbita all'interno della famiglia di asteroidi Nysa.\nHertha fu scoperto il 18 febbraio 1874 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Nerthus (o Herta, vedi anche 601 Nerthus), dea della fertilit\u00e0 nella mitologia norrena descritta da Tacito.\nI dati ricavati dalla sua curva di luce indicano un corpo appiattito. L'unica occultazione stellare di Hertha finora osservata \u00e8 avvenuta nel 2000."}
{"id": "279548", "revid": "196390", "url": "https://it.wikipedia.org/wiki?curid=279548", "title": "Maria Stuart", "text": ""}
{"id": "279565", "revid": "1711941", "url": "https://it.wikipedia.org/wiki?curid=279565", "title": "Varda (personaggio)", "text": ""}
{"id": "279567", "revid": "2225", "url": "https://it.wikipedia.org/wiki?curid=279567", "title": "Repubblica Federale di Germania", "text": ""}
{"id": "279570", "revid": "2225", "url": "https://it.wikipedia.org/wiki?curid=279570", "title": "Gustav Thoeni", "text": ""}
{"id": "279576", "revid": "344503", "url": "https://it.wikipedia.org/wiki?curid=279576", "title": "Premi Oscar 1936", "text": "L'8\u00aa edizione della cerimonia di premiazione degli Oscar si \u00e8 tenuta il 5 marzo 1936 al \"Biltmore Bowl\" del Biltmore Hotel di Los Angeles. Il conduttore della serata \u00e8 stato il regista statunitense e presidente dell'Academy Frank Capra.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA David Wark Griffith per la creativit\u00e0 che lo ha contraddistinto come produttore e regista e per le sue inestimabili iniziative e i suoi contributi al progresso dell'arte cinematografica."}
{"id": "279583", "revid": "775372", "url": "https://it.wikipedia.org/wiki?curid=279583", "title": "Microsoft Access", "text": "Microsoft Access \u00e8 un'interfaccia software per la gestione di basi di dati di tipo relazionale (RDBMS) che sfrutta il Microsoft Jet Database Engine e che integra nativamente in s\u00e9 un modulo per lo sviluppo rapido di applicativi (RAD, \"Rapid Application Development\") gestionali.\nOrigine.\nIl successo delle applicazioni di database desktop come dBASE e Visual FoxPro ha spinto Microsoft a met\u00e0 degli anni '80 a decidere di sviluppare la propria applicazione di database per il nuovo sistema operativo Windows. Il lavoro di sviluppo sotto il nome del progetto \"Omega\" ancora e ancora fino all'inizio degli anni '90, la versione 1.0 ancora imperfetta e poco dopo la versione stabile 1.1 \u00e8 stata lanciata sul mercato.\nLa versione corrente \u00e8 Access 2019. A differenza degli altri programmi di Office Word, Excel e PowerPoint, che sono offerti anche per il sistema operativo Mac O S X di Apple, Access \u00e8 disponibile solo per Windows.\nCaratteristiche.\nFormato dati.\nPu\u00f2 utilizzare dati immagazzinati in formato Access/Jet, SQL Server, Oracle o qualsiasi database in formato compatibile ODBC. La struttura di salvataggio segue il modello tabella relazionale: ossia \u00e8 possibile immagazzinare i dati da gestire in tabelle composte da un numero elevato di record, ed ogni record contiene i dati distinti per campi. Se una tabella non fosse sufficiente per immagazzinare i dati necessari e fosse necessario utilizzarne altre, \u00e8 possibile a questo punto collegare le varie tabelle tra loro con una relazione. Questo consente l'esame dei dati contenuti nel database utilizzando diverse tabelle e quindi giungere ad una pluralit\u00e0 di dati anche complessa.\nMaschera.\nLa maschera \u00e8 un elemento grafico utile alle interazioni dell'utente con i dati della tabella.\nOggetto di access che realizza l'interfaccia grafica.\nMemorizzazione dati.\nA differenza di altri ambienti di sviluppo, in Access un unico file comprende tutti gli elementi utilizzabili per lo sviluppo di applicazioni complete: \"tabelle\", \"query\", \"maschere\", \"report\", \"macro\", \"pagine\" e \"moduli\". \u00c8 comunque possibile, con tutte le versioni, progettare applicazioni nelle quali si mantenga la separazione fisica tra tabelle di dati (\"Back-End\" o \"BE\") ed i restanti elementi (\"Front-End\" o \"FE\"). Queste soluzioni permettono di migliorare la distribuzione e la manutenzione di applicazioni condivise tra pi\u00f9 utenti.\nUna funzionalit\u00e0 presente in tutte le versioni di Access consente di accedere a dati residenti in file di database esterni, sotto forma di \"tabelle collegate\". Database strutturati in questo modo facilitano la distribuzione e la manutenzione della medesima applicazione a pi\u00f9 utenti, fermo restando le limitazioni del motore Access/Jet circa il numero massimo di accessi simultanei. Occorre sottolineare che queste soluzioni non possono essere definite \"client/server\" in quanto il carico di lavoro per l'elaborazione dati \u00e8 sempre locale; una alternativa praticabile con le versioni dalla 2000 in poi \u00e8 rappresentata dal \"progetto di database\" (estensione del file \".adp\") dove di fatto si realizza solo la parte di presentazione grafica, in appoggio a motori professionali gi\u00e0 esistenti, ai quali \u00e8 demandato il lavoro di elaborazione.\nLe \"tabelle collegate\" sono utilizzabili allo stesso modo delle tabelle residenti, con l'unica limitazione data dalla non modificabilit\u00e0 della loro struttura se non nel database nel quale risiedono fisicamente. Le tabelle possono essere \"collegate\" attraverso il motore di database di Access se risiedono fisicamente in altri database Access, o in alcuni formati di file di database \"standard\", oppure via ODBC. In questo caso l'accesso a database eterogenei pu\u00f2 richiedere la installazione di \"driver\" specifici.\nLe versioni pi\u00f9 recenti di Access dispongono di procedure guidate per la separazione in file distinti dei dati e dei restanti elementi a partire da applicazioni inizialmente costruite in un singolo file Access.\nSviluppo progetti.\nPer lo sviluppo di applicazioni semplici, si pu\u00f2 evitare di programmare direttamente, usufruendo di alcuni template gi\u00e0 inclusi nel pacchetto.\nPer esigenze di sviluppo pi\u00f9 evolute \u00e8 disponibile nel prodotto il linguaggio di programmazione Microsoft Visual Basic (per gli applicativi Office definito VBA - Visual Basic for Applications). Sebbene il prodotto supporti tecniche di programmazione object-oriented (OO), tuttavia non costituisce un ambiente di sviluppo interamente orientato agli oggetti.\n\u00c8 possibile inoltre distribuire i propri lavori tramite un tool (Access Runtime) scaricabile dal sito Microsoft che permette, con alcune limitazioni, di far funzionare un applicativo Access anche su PC dove non \u00e8 presente una versione del programma.\nEstensioni di file.\nMicrosoft Access salva le informazioni con i seguenti formati di file:\nVersioni.\nNon esistono versioni di Access tra 2.0 e 7.0 poich\u00e9 la versione di Office 95 \u00e8 stata avviata con Word 7. Tutti i prodotti Office 95 hanno funzionalit\u00e0 OLE 2 e Access 7 mostra che era compatibile con Word 7.\nLa versione numero 13 \u00e8 stata saltata."}
{"id": "279587", "revid": "1005847", "url": "https://it.wikipedia.org/wiki?curid=279587", "title": "Elezioni parlamentari in Albania del 2001", "text": "Le elezioni parlamentari in Albania del 2001 si sono tenute il 24 giugno. Esse hanno visto la vittoria del Partito Socialista d'Albania di Ilir Meta, che \u00e8 stato confermato Primo Ministro."}
{"id": "279599", "revid": "117457059", "url": "https://it.wikipedia.org/wiki?curid=279599", "title": "Mirounga", "text": "Gli elefanti marini sono dei mammiferi carnivori appartenenti al genere Mirounga. Questo genere viene incluso, assieme alle foche in senso stretto, nella famiglia dei Focidi, distinguendosi dalle altre due famiglie di pinnipedi: Otariidae ed Odobenidae. \nIl genere \"Mirounga\" comprende due specie: \nL'origine degli elefanti marini \u00e8 oscura. Alcuni autori sostengono che il genere si sia originato nell'Antartico, e successivamente l'attuale \"M.leonina\" abbia colonizzato l'emisfero nord, in seguito ad un cambiamento delle rotte ancestrali lungo le coste occidentali dell'America del Sud, nel periodo della glaciazione del Pleistocene. Quando ci fu il nuovo riscaldamento dell'acqua del mare, il gruppo di elefanti marini che si trovava nella regione della California del Nord rimase isolato rispetto alla principale popolazione del sud ed \u00e8 quello attualmente conosciuto come \"M.angustirostris\", l'elefante marino del nord.\n\u00c8 appurato invece che il nome del genere ha origine nel sud: Mirounga proviene da \"miouroung\", un antico nome che usavano gli australiani aborigeni per indicare l'elefante marino.\nIn generale, il nome \"elefante marino\" deriva dalla grande taglia corporea (la pi\u00f9 grande tra tutti i pinnipedi) e dalla proboscide dei maschi adulti. Un maschio adulto di elefante marino pu\u00f2 raggiungere una lunghezza di 4,0-5,8 metri ed un peso superiore alle 3,5 tonnellate ed \u00e8 circa 8 volte pi\u00f9 pesante di una femmina adulta. Una femmina adulta, infatti, arriva a 2,4-3,3 metri di lunghezza ed il suo peso \u00e8 variabile dai 300 ai 900 kg.\nDifferenze tra le due specie.\nLe due specie del genere \"Mirounga\" abitano parti differenti del mondo, vivono in emisferi opposti e in zone climatiche diverse, ma appaiono simili per molti aspetti: comportamento sia in mare sia a terra, comportamenti riproduttivi, modalit\u00e0 d'immersione per il foraggiamento e per gli spostamenti. Differiscono per la dimensione corporea dei maschi (quelli della specie del sud sono pi\u00f9 lunghi e pi\u00f9 pesanti rispetto a quelli della specie del nord) e per alcuni caratteri sessuali secondari maschili (la proboscide nella specie del nord \u00e8 pi\u00f9 grande).\nLe differenze principali consistono in alcuni componenti delle strategie riproduttive, in particolare il periodo di riproduzione (che ha il suo picco a gennaio per la specie del nord e ad ottobre per quella del sud), la durata dell'allattamento e il periodo post-svezzamento.\nLa durata dell'allattamento \u00e8 maggiore nella specie del nord (24-28 giorni) rispetto a quella del sud (22-23 giorni) e questo probabilmente implica un peso medio allo svezzamento maggiore per la specie del nord (131 kg contro 121 kg).\nLa durata del periodo di digiuno postsvezzamento nella specie del sud si aggira intorno ad un valore medio di 37 giorni, mentre nella specie del nord tale periodo \u00e8 funzione della data di svezzamento nell'arco della stagione ma solitamente si aggira intorno ai 3 mesi.\nSolitamente i maschi rimangono a terra digiunando per un periodo di 3 mesi, mentre le femmine circa 4 o 5 settimane.\nDurante la riproduzione, il maschio pu\u00f2 arrivare a perdere fino a un terzo del suo peso."}
{"id": "279604", "revid": "1598666", "url": "https://it.wikipedia.org/wiki?curid=279604", "title": "Contee preservate del Galles", "text": "Le contee preservate del Galles sono le aree usate oggi in Galles per scopi cerimoniali come la Luogotenenza e sono basate sulle suddivisioni create della legge del 1972 ed usate per l'amministrazione locale dal 1974 al 1996.\nAll'inizio queste contee erano quasi uguali a quelle amministrative del periodo 1974\u20141996, ma con cambiamenti minori per assicurarsi che fossero composte da aree principali intere. Llanrhaedr-ym-Mochant, Llansilin e Llangedwyn furono per esempio trasferite da Clwyd a Powys, e Wick, St Bride's Major, Ewenny e Pentyrch da Mid Glamorgan a South Glamorgan. Tuttavia, due distretti come Conwy e Caerphilly rimasero divisi fra contee preservate differenti. Per correggere tale errore il 2 aprile 2003 \u00e8 entrata in vigore un emendamento di correzione dei confini. Oggi ogni contea preservata contiene da 1 a 5 aree principali.\nLista delle Contee preservate e le rispettive aree principali di competenza.\nLa popolazione \u00e8 stimata per il 2007 dall'Office for National Statistics, i gruppi che compongono le autorit\u00e0 unitarie sono inserite nelle loro rispettive Contee preservate."}
{"id": "279606", "revid": "1543377", "url": "https://it.wikipedia.org/wiki?curid=279606", "title": "Gianni Milano", "text": "Biografia.\nGiovanni Battista Milano, noto come Gianni Milano Autore di diverse antologie poetiche e di saggi pubblicati su riviste pedagogiche, ha lavorato per quarant'anni come insegnante con bambini e adolescenti, conducendo, all'interno dell'istituzione scolastica, esperienze alternative e anticonformiste. In sintonia con le istanze educative del pedagogista francese C\u00e9lestin Freinet, \u00e8 tra i fondatori a Torino del MCE, Movimento di Cooperazione Educativa. Negli anni sessanta \u00e8 stato una delle voci del movimento beat italiano.\nDurante gli anni del movimento underground pubblica \"Off Limits\" (1966), \"Guru\" (1967), \"Prana\" (1968), \"King Kong\" (1973), \"Uomo Nudo\" (Tampax, 1975). \u00c8 tra i fondatori della Pitecantropus Editrice. Una sua intervista, all'uscita della scuola elementare in cui insegnava, \u00e8 inserita nel documentario di Lino del Fra \"Come favolosi fuochi d'artificio\" (prod. Istituto Luce, 1967), dove viene definito \"il maestro capellone\".\nNel 1967 viene denunciato \"per scritti contrari alla pubblica decenza\", in riferimento ai testi di \"Guru\" (Pitecantropus, Torino 1967). Il processo durato alcuni mesi, cre\u00f2 un notevole clamore sui media nazionali e si concluse con la piena assoluzione dell'imputato. Tra i testimoni a favore di Milano: Fernanda Pivano, il critico d'arte Giulio Carlo Argan e il giornalista Piero Novelli.\nCollabora alla rivista \"Pianeta Fresco\" (edita dalla East 128) diretta da Fernanda Pivano e in occasione del n.2/3 (Milano, 1968) scrive un lungo saggio sul Buddismo, intitolato \"Om Mani Padme Hum\" (dedicato ad Allen Ginsberg).\nNell'estate del 1968 si affianca alla comunit\u00e0 teatrale \"Lo Zoo\" creata dall'artista Michelangelo Pistoletto e partecipa ad alcune performance di strada della \"pi\u00e8ce\" \n\"L'Uomo Ammaestrato\"\nNel 1969 partecipa con alcune poesie inedite a \"Hip\", foglio di controcultura allegato al periodico \"Ciao 2001\" a cui collaboravano anche altri noti personaggi della scena beat italiana, tra cui Aldo Piromalli e Carlo Silvestro.\nTra il 1969 e il 1974 collabora alla rivista psichedelica \"Paria\".\nNel 1971 scrive i testi per il numero 3 di \"Puzz\", dedicato alla memoria di tutti i bambini violentati e uccisi da preti, generali, politici e genitori, con i disegni di Max Capa.\nPer tre anni, dal 1976 al 1979 conduce \"Pap\u00e0 di Alice\", un programma per bambini trasmesso da Radio Torino Alternativa\nNel 1998 pubblica nella collana \"millelire\" dell'editrice romana Stampa Alternativa un'autobiografia dal titolo \"Il Maestro e le Margherite\".\nNel 1999, prodotto da Giulio Tedeschi per Toast Records, viene pubblicato su CD/Audio \"Uomo Nudo\", con testo letto dall'autore e musiche interpretate dal gruppo neo-psichedelico No Strange.\nInsieme allo scrittore e giornalista Luigi Bairo cura \"Capitan Nuvola\" (2001, Stampa Alternativa), un manuale di pedagogia alternativa e \"Mi hanno allevato gli Indiani\" (2003, Edizioni Sonda) ispirato al filosofo nativo canadese della nazione Odawa Wilfred Pelletier.\nCollabora con la band di rock italiano Timoria in occasione di \"El Topo Happening\" (17 dicembre 2001 al Leoncavallo di Milano) a cui partecipa con una performance live particolarmente visionaria\nNel 2001 decide di mettere a disposizione di Giulio Tedeschi il suo archivio personale (dal 1965 in avanti), per supportare un futuro, vasto lavoro di ricerca antologica. Nel giugno del 2009 viene pubblicata dallo stesso Tedeschi, in edizione privata e limitata, una prima raccolta di testi sparsi (1965/1968) intitolata \"Un Beat con le Ali\".\nOpere principali.\nDiscografia.\nInterviste"}
{"id": "279610", "revid": "767487", "url": "https://it.wikipedia.org/wiki?curid=279610", "title": "Metodologia di misura", "text": "Il metodo di misurazione \u00e8 l'insieme delle operazioni teoriche e pratiche, espresse in termini generali, a cui si ricorre nell'esecuzione di una particolare misurazione.\nMisurare una grandezza, vuol dire trovare il rapporto fra questa ed un'altra omogenea ad essa, assunta come termine di confronto (cio\u00e8 come unit\u00e0 di misura). Per effettuare una misurazione \u00e8 necessario disporre di due elementi fondamentali:\nDiverso \u00e8 il concetto di procedimento di misurazione, dove le specifiche operazioni pratiche vengono espresse in termini pi\u00f9 particolareggiati.\nTipologie metodologiche.\nEsistono moltissime metodologie, in quanto queste devono adattarsi ai vari fattori che costituiscono il \"problema della misura\", esempio:\nUna metodologia pu\u00f2 per\u00f2 essere classificata usando una combinazione di un numero limitato di tipologie generali, esempio:\nla misura di una lunghezza con un righello graduato, pu\u00f2 essere definita una misura \"strumentale\" - \"diretta\" - \"per confronto\".\nDi seguito verranno elencate le principali, facendo riferimento a quanto definito nel VIM (Vocabolario Internazionale di Metrologia).\nMetodo diretto.\nIl metodo diretto \u00e8 il metodo nel quale il valore del misurando \u00e8 ottenuto leggendo direttamente la grandezza di interesse, confrontandola con un'altra della stessa specie, scelta come campione e rappresentante l'unit\u00e0 di misura (o un multiplo di essa).\nUn semplice esempio di questa metodologia, \u00e8 quella usata per la misura di una lunghezza con un righello graduato:\nil righello (che rappresenta la grandezza di riferimento) viene accostato all'oggetto da misurare, confrontando la lunghezza di quest'ultimo (il misurando) con la scala graduata del righello, si ricava la misura.\nIl metodo di misurazione resta diretto, anche se \u00e8 necessario effettuare misure di grandezze d\u2019influenza non omogenee alla grandezza del misurando. Esempio, nella determinazione della lunghezza di un oggetto metallico con un micrometro, potrebbe essere necessario misurare la temperatura dell'oggetto (con lo scopo di correggerne l'eventuale dilatazione); questo non modifica il fatto che il rilievo del valore del misurando avviene direttamente tramite il confronto di grandezze omogenee.\nMetodo indiretto.\nIl metodo indiretto \u00e8 il metodo nel quale la misura \u00e8 ottenuta leggendo una o pi\u00f9 grandezze legate funzionalmente al valore del misurando, ma non omogenee alla grandezza d'interesse. Per poter utilizzare questo metodo \u00e8 necessario conoscere preventivamente le relazioni che legano tra loro queste grandezze.\nAlcuni esempi di misura con il metodo indiretto:\nQuesto tipo di misurazione \u00e8 ormai molto diffusa:\n\u00e8 infatti evidente che tutte le misure fatte con l'ausilio di trasduttori e altri sensori sono delle misure indirette; in particolare, quasi tutti trasformano il misurando in una grandezza elettrica (tipicamente una tensione) che poi viene letta e interpretata da uno strumento elettronico.\nIn senso stretto, quasi tutti gli odierni strumenti di misura, realizzati per misurare direttamente una grandezza, se smontati, rivelano di essere un sistema in cui l'elemento sensore opera una qualche trasformazione di grandezza, per poterne presentare in uscita una pi\u00f9 facilmente leggibile. Generalmente per\u00f2, nella classificazione tra \"diretta\" e \"indiretta\", fa fede quale grandezza viene misurata dal singolo strumento preso nel suo complesso.\nMetodo strumentale.\nIl metodo strumentale \u00e8 il metodo nel quale il valore del misurando si ottiene direttamente dal sistema di misura che viene applicato ad esso. Il valore viene letto immediatamente su una scala, un quadrante o un indicatore del sistema stesso. Nel caso pi\u00f9 semplice il sistema \u00e8 composto da un solo strumento.\nUn esempio di questa metodologia \u00e8 quella che si realizza misurando la pressione di un circuito con un manometro: \nil fluido presente nel circuito viene a contatto con la membrana del manometro e la pressione (il misurando) \u00e8 direttamente leggibile sul quadrante dello stesso.\nQuesto metodo \u00e8 il pi\u00f9 semplice e il pi\u00f9 rapido, ed ha il vantaggio di permettere di seguire l'andamento della grandezza nel tempo.\nMetodo per confronto.\nIl metodo per confronto \u00e8 un metodo nel quale il misurando \u00e8 confrontato simultaneamente con uno strumento che rappresenta una grandezza di valore noto. L'operazione di confronto pu\u00f2 essere eseguita ad occhio nudo o con l'ausilio d'apposite attrezzature.\nUn esempio di questa metodologia, \u00e8 quella usata per la misura della massa di un oggetto tramite una bilancia a bracci:\nl'oggetto viene poggiato su un piatto della bilancia (l'attrezzatura di confronto), sull'altro piatto vengono poggiati n-pesi campione (la grandezza nota) fino ad ottenerne l'equilibrio, la misura si ricava dal valore complessivo dei pesi campione usati.\nAnche questo metodo si presenta relativamente semplice, abbastanza rapido e permette di verificare in tempo reale eventuali variazioni del valore del misurando. Inoltre, con opportune attrezzature di confronto, si possono ottenere risoluzioni molto elevate.\nNelle misure in cui si richiede maggiore precisione, va comunque posta attenzione all'installazione del sistema di misura, e in particolare dell'attrezzatura di confronto che ne costituisce l'elemento pi\u00f9 critico. Un altro possibile problema si pu\u00f2 riscontrare quando lo strumento che rappresenta la grandezza di riferimento (per la sua struttura o per il suo campo di misura) impedisce di seguire il campo di variazioni del misurando.\nMetodo per sostituzione.\nIl metodo per sostituzione \u00e8 un metodo nel quale il misurando \u00e8 sostituito con una grandezza della stessa natura di valore noto, scelta in modo che gli effetti su uno strumento indicatore siano gli stessi. Il valore del misurando sar\u00e0 pari al valore della grandezza nota, quando questa dar\u00e0 la stessa lettura che si ottiene applicando il misurando sullo strumento indicatore.\nUn esempio di questa metodologia, \u00e8 quella usata per la misura di una massa usando come sistema di misura una serie di masse note e una bilancia dinamometrica:\nil misurando viene poggiato sul piatto della bilancia (l'attrezzatura di confronto) leggendone il valore visualizzato, poi vengono poggiate n-masse campione (la grandezza nota) fino ad ottenerne la lettura precedentemente registrata, la misura si ricava dal valore complessivo dei pesi campione usati.\nA causa del confronto non simultaneo, questo metodo, pur presentandosi relativamente semplice, \u00e8 lento e non permette di verificare in tempo reale eventuali variazioni del misurando. \u00c8 pertanto utile quando si \u00e8 certi che il misurando non subisca variazioni durante l'esecuzione della misura.\nIn questa metodologia \u00e8 particolarmente critica l'attrezzatura di confronto, che deve avere particolari doti di risoluzione e ripetibilit\u00e0, mentre il vantaggio \u00e8 che quest'ultima pu\u00f2 avere carenze in stabilit\u00e0 e accuratezza.\nMetodo differenziale.\nIl metodo differenziale \u00e8 un metodo nel quale il valore del misurando \u00e8 determinato tramite un confronto con una grandezza di valore noto e poco differente dal valore del misurando, del quale si misura la differenza rispetto al riferimento. Il valore del misurando si ottiene dalla somma algebrica tra il valore nominale della grandezza di riferimento e la differenza misurata.\nUn esempio di questa metodologia, \u00e8 quella usata per la misura dell'altezza di un oggetto usando dei blocchetti pianparalleli e un comparatore:\nil comparatore viene azzerato usando come riferimento un blocchetto pianparallelo con una dimensione nominale prossima all'altezza dell'oggetto da misurare, poi viene sostituito da quest'ultimo, la misura si ricava dalla differenza rilevata sul comparatore.\nPer via della necessit\u00e0 di una preparazione preventiva, questo metodo si presenta relativamente complesso e lento, ma presenta due vantaggi:\nPer contro, la metodologia richiede che anche lo strumento usato per il confronto abbia adeguate doti di risoluzione, ripetibilit\u00e0 e accuratezza.\nMetodo di zero.\nIl metodo di zero (chiamato anche metodo di riduzione a zero) \u00e8 il metodo nel quale il valore del misurando \u00e8 ottenuto quando nel sistema di misura \u00e8 stato raggiunto un equilibrio variando una o pi\u00f9 grandezze di valore noto, collegate al misurando da una relazione anch'essa nota. Il valore si ricava applicando l'equazione che definisce la relazione (nel caso pi\u00f9 semplice potrebbe essere un'equivalenza), alla grandezza nota che \u00e8 stata variata.\nIl misurando e le grandezze che vengono variate possono essere o non essere omogenee (cio\u00e8 potrebbe trattarsi sia di una misura diretta che indiretta).\nUn esempio classico di questa metodologia, \u00e8 quella usata per la misura di una resistenza elettrica usando come sistema di misura un ponte di Wheatstone realizzato con dei resistori campione e un galvanometro ad alta sensibilit\u00e0 a zero centrale.\nLe misure eseguite con questa metodologia sono meno rapide ma pi\u00f9 precise, perch\u00e9 consentono di utilizzare la strumentazione nel loro migliore campo di misura (con migliore sensibilit\u00e0 e precisione); inoltre questa metodologia permette di eliminare alcuni errori derivanti da alterazioni/instabilit\u00e0 della strumentazione stessa. Per queste caratteristiche, \u00e8 di solito usata nei laboratorio specializzati.\nMetodo secondo definizione.\nIl metodo secondo definizione \u00e8 il metodo di misura nel quale il valore del misurando \u00e8 ottenuto in accordo con la definizione stessa dell'unit\u00e0 di misura di tale grandezza.\nAlcuni esempi di misura con il metodo fondamentale:\nNorme e Procedure.\nAllo scopo di mantenere traccia di come vengono effettuate le misure, il metodo di misurazione viene codificato in termini generali, sotto forma di Norma, mentre i procedimenti particolareggiati vengono codificati sotto forma di Procedura.\nLa codificazione del metodo produce numerosi vantaggi:\nTaratura.\nQualunque sia la metodologia scelta, perch\u00e9 si realizzino misure attendibili, il sistema va opportunamente tarato. La taratura permette essenzialmente:"}
{"id": "279620", "revid": "125663114", "url": "https://it.wikipedia.org/wiki?curid=279620", "title": "Mark Clark", "text": "Ufficiale di carriera, all'inizio della seconda guerra mondiale era il principale collaboratore del generale Dwight Eisenhower; dopo aver contribuito all'operazione Torch, prese il comando delle truppe americane che combatterono la dura e lunga campagna d'Italia, distinguendosi in tutte le principali battaglie.\nPersonalit\u00e0 determinata e risoluta; non privo di una forte ambizione personale, soprannominato da Winston Churchill \"l'aquila americana\", Mark Clark fu uno dei generali alleati pi\u00f9 discussi e controversi della seconda guerra mondiale; egli rimane soprattutto famoso per aver liberato Roma il 5 giugno 1944 e per aver concluso vittoriosamente nell'aprile 1945 la guerra nella penisola italiana.\nBiografia.\nGli inizi della carriera militare.\nFiglio di un ufficiale dell'Esercito degli Stati Uniti e della figlia di un ebreo rumeno emigrato in America, Mark Wayne Clark frequent\u00f2 l'Accademia militare di West Point e durante il suo periodo di studi decise di farsi battezzare e di aderire alla Chiesa episcopale. Nel 1917 usc\u00ec da West Point, dove aveva conosciuto ed era diventato amico del cadetto pi\u00f9 anziano Dwight Eisenhower, e venne nominato ufficiale di fanteria.\nDurante la prima guerra mondiale, il giovane tenente Clark fu inviato con il corpo di spedizione americano sul fronte occidentale dove nel 1918 venne gravemente ferito da fuoco di artiglieria durante la campagna delle Argonne. Dopo la fine della Grande Guerra continu\u00f2 a servire nell'esercito come capitano, impiegato in compiti minori nel quadro del programma di riduzione delle spese militari stabilito dal governo statunitense. Nonostante queste difficolt\u00e0 Clark prosegu\u00ec una brillante carriera; nel 1935 divenne insegnante presso la scuola di Stato maggiore e frequent\u00f2 i corsi della scuola di Guerra. Nel 1939 all'inizio della seconda guerra mondiale Clark era l'ufficiale addetto ai piani e all'addestramento della 3\u00aa Divisione di fanteria a Fort Lewis, nello stato di Washington; egli pot\u00e9 quindi mettere in evidenza le sue qualit\u00e0 di organizzatore e pianificatore e dopo alcuni mesi ricevette un importante incarico di stato maggiore all'interno del Dipartimento della Guerra di Washington. L'esercito degli Stati Uniti era impegnato, gi\u00e0 nel periodo precedente all'entrata in guerra, in un vasto e difficile programma di espansione delle forze combattenti e Clark fu uno degli ufficiali principali dello stato maggiore che studiarono e misero in funzione concretamente i grandiosi programmi approvati dall'autorit\u00e0 politica per la costituzione e l'equipaggiamento con la massima rapidit\u00e0 ed efficienza delle nuove divisioni americane. Clark venne altamente apprezzato dai suoi superiori per la sua \"spiccata personalit\u00e0...il tatto e l'intelligenza\".\nClark era tenuto in alta considerazione anche dal generale George Marshall, capo di stato maggiore dell'esercito e personalit\u00e0 dominante della struttura di comando americana, di cui divenne uno dei principali collaboratori; assegnato al nuovo \"Comando delle Forze Terrestri\" (\"Army Ground Forces\") del generale Lesley McNair, mostr\u00f2 capacit\u00e0 di addestratore e di tattico durante le grandi manovre in Louisiana dell'autunno del 1941. Dopo l'attacco di Pearl Harbor, il 7 dicembre 1941, e l'entrata in guerra degli Stati Uniti, fu Clark, che interpellato direttamente dal generale Marshall, consigli\u00f2 di nominare il suo vecchio amico generale Dwight D. Eisenhower, alla guida dell'importantissima \"sezione piani di guerra\" dello stato maggiore generale.\nNella seconda guerra mondiale.\nCampagna del Nordafrica.\nAll'inizio del 1942 Clark, promosso generale di brigata, cominci\u00f2 una stretta collaborazione con il generale Eisenhower e quando quest'ultimo venne inviato a giugno 1942 in Gran Bretagna come responsabile di tutte le forze americane impegnate nel teatro d'operazioni europeo, anche Clark fu inviato a Londra il 24 giugno 1942 come comandante del II corpo d'armata americano, la prima formazione statunitense inviata sul teatro europeo. In questa fase Clark era soprattutto impegnato nel lavoro di progettazione della prevista grande operazione di sbarco in Francia, la cosiddetta operazione Roundup, e, insieme con il generale Eisenhower, incontr\u00f2 e collabor\u00f2 strettamente anche con il primo ministro britannico Winston Churchill. Il capo del governo britannico aveva conosciuto i generali Eisenhower e Clark nel giugno 1942 a Washington e rimase subito impressionato dalla loro forte personalit\u00e0 e dalla loro determinazione a far entrare in combattimento al pi\u00f9 presto l'esercito americano nel teatro europeo.\nDopo la decisione dei capi supremi alleati, il 27 luglio 1942, di rinviare la grande invasione del continente europeo e di organizzare invece lo sbarco nel Nordafrica francese, la cosiddetta operazione Torch, il generale Eisenhower venne nominato comandante supremo del corpo di spedizione anglo-americano destinato a sbarcare in Marocco e Algeria, e Clark divenne il vice-comandante. Egli svolse un grande lavoro organizzativo ma fu oggetto di critiche da parte di alcuni colleghi per la sua notevole ambizione e il suo desiderio di mettersi in evidenza e raggiungere il successo nella carriera.\nLa notte del 21 ottobre 1942, pochi giorni prima dell'inizio dell'operazione Torch, Clark diresse personalmente una rischiosa missione in Algeria per prendere contatto con gli ufficiali francesi favorevoli agli alleati e concordare la collaborazione al momento dello sbarco. Trasportato a bordo del sommergibile \"Seraph\" e approdato a riva a Cherchell insieme con una decina di uomini con mezzi di fortuna, egli incontr\u00f2 in una villa nei pressi della spiaggia il generale Charles Emmanuel Mast con il quale discusse i particolari dello sbarc\u00f2 e sembr\u00f2 ottenere la sua fiducia. Dopo alcune rocambolesche avventure nella notte, Clark e i suoi uomini riuscirono poi a ripartire raggiungendo in salvo il sommergibile in attesa al largo. Il generale Clark ritorn\u00f2 pienamente fiducioso e scrisse al generale Eisenhower di aver \"risolto tutti i problemi in modo soddisfacente\" e di attendersi \"poca resistenza\" da parte francese.\nL'operazione Torch ebbe inizio l'8 novembre 1942 e nella prima fase Clark dovette soprattutto dedicarsi a delicati compiti politico-diplomatici. La vigilia dell'inizio dell'operazione, il pomeriggio del 7 novembre 1942, Clark partecip\u00f2 a Gibilterra, insieme con il generale Eisenhower, al burrascoso colloquio con il generale francese Henri Giraud che pretendeva di assumere il comando supremo delle forze alleate subito dopo lo sbarco; Clark, che aveva una limitata conoscenza della lingua francese, chiar\u00ec che le pretese del generale erano assurde e us\u00f2 accenti minacciosi per intimidire il suo interlocutore. Subito dopo l'inizio degli sbarchi, Clark venne incaricato dal generale Eisenhower di recarsi in aereo ad Algeri per favorire il successo degli ufficiali francesi favorevoli agli alleati e concludere un armistizio generale; arrivato il mattino del 10 novembre 1942, Clark trov\u00f2 una situazione molto confusa e dovette entrare in contatto con l'ammiraglio Fran\u00e7ois Darlan, uno degli uomini pi\u00f9 potenti del Regime di Vichy, che si trovava per caso ad Algeri. Clark cerc\u00f2 di convincere in un drammatico colloquio l'ammiraglio Darlan a collaborare con gli alleati e ordinare un cessate il fuoco, ma in un primo tempo l'alto ufficiale rifiut\u00f2 e venne bruscamente posto agli arresti. Clark tuttavia riteneva che per impedire un prolungamento della resistenza francese in Nordafrica fosse essenziale raggiungere un compromesso con l'ammiraglio Darlan, e riprese le trattative il 12 novembre; l'ammiraglio francese dopo molti ripensamenti e accesi scontri verbali con Clark, decise di concludere l'accordo (il cosiddetto \"Clark-Darlan Agreement\") che prevedeva la fine dei combattimenti, la collaborazione con gli alleati e la divisione dell'autorit\u00e0 in Nordafrica tra l'ammiraglio, il generale Giraud e il generale Alphonse Juin. Il generale Eisenhower arriv\u00f2 ad Algeri il pomeriggio del 13 novembre e approv\u00f2 l'accordo concluso da Clark che venne immediatamente promosso tenente generale.\nNelle settimane seguenti Clark continu\u00f2 a svolgere compiti organizzativi e diplomatici come vice-comandante delle forze di spedizione alleate in Nordafrica alle dipendenze del generale Eisenhower; in questa fase controll\u00f2 soprattutto lo spiegamento delle truppe americane in Tunisia entrando spesso in contrasto con i generali britannici e gest\u00ec la confusa situazione venutasi a creare ad Algeri dopo l'assassinio dell'ammiraglio Darlan il 25 dicembre 1942. In gennaio 1943 assunse finalmente il suo primo incarico di comando; tuttavia invece di prendere la guida del II corpo d'armata che era impegnato sulla linea del fronte tunisino, prefer\u00ec la nomina a comandante in capo della nuova 5\u00aa armata americana che costituita con tre divisioni di fanteria e una divisione corazzata, era stata incaricata, secondo le indicazioni del generale Marshall, di occupare solidamente il Marocco e proteggere le linee di comunicazioni delle forze anglo-americane in caso di un'eventuale offensiva tedesca attraverso la Spagna e Gibilterra.\nNonostante la grande efficienza e risolutezza dimostrate, l'operato di Clark in Nordafrica fu oggetto di critiche da parte di alcuni generali statunitensi per la sua presunta eccessiva ambizione, e soprattutto da parte di molti alti ufficiali britannici dai quali era considerato troppo autoritario e anglofobo; venne descritto come un \"genio del male\".\nLa 5\u00aa Armata non intervenne nella campagna di Tunisia e si limit\u00f2 a presidiare il Marocco; mentre Clark e il suo abile capo di stato maggiore, generale Alfred Gruenther, pianificarono ulteriori possibili operazioni di sbarco in Sardegna o Corsica; inoltre durante la conferenza di Casablanca, il generale accolse il presidente Roosevelt e lo accompagn\u00f2 il 21 gennaio 1943 nella rivista delle truppe statunitensi presenti in Marocco. La campagna di Tunisia termin\u00f2 con la vittoria totale alleata il 13 maggio 1943 e il 10 luglio gli anglo-americani guidati dal generale George Patton e dal generale Bernard Montgomery, sbarcarono in Sicilia; Clark per il momento rimase in Nordafrica con la sua 5\u00aa Armata.\nIn Italia da Salerno a Roma.\nIl 17 agosto 1943 i dirigenti politico-militari anglo-americani decisero in via definitiva l'esecuzione entro il 9 settembre della cosiddetta sbarco a Salerno, lo sbarco a Salerno da parte della 5\u00aa Armata che avrebbe dovuto coordinare la sua azione con gli sbarchi secondari di reparti dell'8\u00aa Armata del generale Montgomery in Calabria e in Puglia. Clark quindi ebbe l'incarico di dirigere il primo attacco in forze alleato al continente europeo dominato dal Terzo Reich. Il generale progett\u00f2 un piano ambizioso e aggressivo che prevedeva di avanzare rapidamente con i suoi due corpi d'armata dalle spiagge di Salerno ed entrare a Napoli gi\u00e0 cinque giorni dopo lo sbarco. Per raggiungere questi risultati Clark aveva previsto di occupare rapidamente i passi collinari che dominavano la piana del fiume Sele con reparti di Ranger; inoltre egli intendeva far intervenire i paracadutisti della 82\u00aa Divisione aviotrasportata per prendere possesso dei ponti sul Volturno.\nClark venne invece informato dal generale Eisenhower il 3 settembre che, a causa degli sviluppi della situazione creati dall'armistizio italiano, la divisione paracadutisti avrebbe dovuto essere lanciata su Roma e quindi non sarebbe pi\u00f9 stata a sua disposizione; il generale apprese con grande disappunto queste notizie ma ormai l'Operazione Avalanche era in pieno svolgimento ed egli non era pi\u00f9 in grado di modificare i suoi piani. Clark decise di procedere con il suo audace progetto senza prestare molta attenzione alle possibili contromisure tedesche e contando di raggiungere un brillante successo prima dell'intervento dalla Calabria delle truppe britanniche del generale Montgomery.\nMentre si svolgevano le confuse vicende dell'armistizio in Italia e la Wehrmacht procedeva rapidamente all'occupazione della penisola ed alla distruzione dei reparti italiani in disfacimento, Clark diede inizio al mattino del 9 settembre 1943 allo sbarco sulla costa compresa tra Maiori e Paestum con la 5\u00aa Armata costituita da due divisioni americane e due divisioni britanniche. Dopo una fase iniziale favorevole la situazione divenne progressivamente molto critica per gli alleati che non riuscirono nelle prime ore ad occupare i valichi di montagna che dominavano la piana di Salerno. Il feldmaresciallo Albert Kesselring fece intervenire molte divisioni di riserva e contrattacc\u00f2 violentemente mettendo in pericolo la testa di ponte. Clark, che era sceso a terra il 10 settembre dalla sua nave di comando \"Ancon\", si trov\u00f2 in grave difficolt\u00e0, e prese in considerazione anche la possibilit\u00e0 di un fallimento e quindi la necessit\u00e0 di reimbarcare le truppe. Infine dopo scontri drammatici il 13 e il 14 settembre, il generale, grazie anche all'arrivo di rinforzi, pot\u00e9 fermare l'avanzata tedesca ed evitare, pur a costo di forti perdite, una grave sconfitta. Clark commise alcuni errori tattici ma dimostr\u00f2 tenacia e determinazione e con la sua presenza sulle spiagge rafforz\u00f2 la risolutezza dei suoi soldati.\nNonostante il successo finale a Salerno, Clark venne criticato per l'andamento dell'operazione Avalanche; i generali britannici Montgomery e Alexander affermarono di aver contribuito in modo determinante ad evitare la sconfitta e all'interno dei comandi alleati si accesero forti polemiche. Clark alla fine riusc\u00ec a rinsaldare il suo prestigio e addoss\u00f2 la responsabilit\u00e0 della crisi iniziale al generale Ernest J. Dawley, comandante del corpo d'armata americano impegnato a Salerno, che venne destituito. Il 21 settembre 1943 Clark si incontr\u00f2 con il generale Montgomery che non manc\u00f2 di dimostrare la sua alterigia e il suo senso di superiorit\u00e0; i rapporti tra i due furono subito freddi e un'accesa rivalit\u00e0 divise le armate alleate. Clark era deciso ad assumere un ruolo centrale nella campagna in Italia e gi\u00e0 in questa fase mirava a raggiungere l'obiettivo prestigioso di Roma. Dopo aver combattuto fino al 20 settembre nell'area di Salerno, i tedeschi ripiegarono ordinatamente verso nord e Clark entr\u00f2 a Napoli con le sue truppe il 5 ottobre; il generale cerc\u00f2 di accelerare l'avanzata per non dare tempo ai tedeschi di rinforzare le loro posizioni difensive. Il 12 ottobre gli americani raggiunsero e attaccarono la linea del Volturno ma, nonostante qualche successo, l'avanzata alleata venne fortemente contrastata e Clark impieg\u00f2 quasi un mese per entrare in contatto con la cosiddetta linea d'inverno tedesca; il 15 novembre 1943 le sue truppe arrivarono nella valle del fiume Liri e il 3 dicembre attaccarono ma solo il 17 dicembre Clark pot\u00e9 occupare dopo estenuanti combattimenti la prima serie di posizioni di montagna e avvicinarsi alle difese principali tedesche sulla Linea Gustav. \nNel gennaio 1944 l'alto comando alleato, su ispirazione del primo ministro britannico Winston Churchill, decise di organizzare un nuovo sbarco in Italia per sbloccare la situazione e raggiungere un successo strategico decisivo; Clark venne quindi incaricato di effettuare lo sbarco di Anzio, lo sbarco del VI corpo d'armata della 5\u00aa Armata nel settore di Anzio e Nettuno. Clark non era molto favorevole a questo progetto; egli prevedeva una forte resistenza tedesca e quindi si mostr\u00f2 pessimista con il generale John P. Lucas, comandante del VI corpo, e lo consigli\u00f2 di essere prudente e concentrarsi soprattutto nel consolidamento della testa di ponte. Clark in realt\u00e0 non aveva completa fiducia in Churchill e temeva che i piani del primo ministro fossero soprattutto motivati dal suo desiderio di far partecipare i britannici alla conquista di Roma; il generale era invece intenzionato ad essere a tutto i costi il protagonista assoluto con la sua armata della liberazione della capitale italiana. Ancor prima dello sbarco di Anzio del 22 gennaio 1944, Clark aveva sferrato un grande attacco nel settore di Cassino con l'obiettivo di sfondare la Linea Gustav, ma l'offensiva, iniziata il 16 gennaio 1944, si concluse in pochi giorni con un grave insuccesso. Clark decise di far attaccare la 36\u00aa Divisione fanteria texana del generale Fred L. Walker attraverso il fiume Rapido ma i soldati americani furono respinti con perdite elevatissime dai tedeschi e la divisione venne quasi distrutta. Il tragico episodio sollev\u00f2 subito forti polemiche; le truppe diedero segno di demoralizzazione e esasperazione, gli ufficiali della divisione texana protestarono per gli ordini, ritenuti insensati, della 5\u00aa Armata, mentre Clark lament\u00f2 la scarsa determinazione dei subordinati e destitu\u00ec alcuni comandanti. Il disastro del fiume Rapido sarebbe rimasto uno degli eventi pi\u00f9 discussi e controversi della carriera militare di Clark.\nIl 22 gennaio 1944 il VI corpo d'armata del generale Lucas sbarc\u00f2 ad Anzio incontrando scarsa resistenza e consolidando rapidamente le sue posizioni; Clark non si attendeva risultati decisivi dallo sbarco; il generale invece intendeva sferrare un nuovo attacco nel settore di Cassino. Di conseguenza mentre il VI corpo d'armata rimase fermo ad Anzio e diede tempo ai tedeschi di far affluire importanti rinforzi, Clark attacc\u00f2 di nuovo sul fiume Rapido e a Cassino il 24 gennaio ma senza molto successo; le divisioni francesi e americane non riuscirono a sfondare. In questa fase il generale neozelandese Bernard Freyberg richiese il bombardamento massiccio dell'Abbazia di Montecassino, ritenuto erroneamente un caposaldo tedesco. Clark era scettico sull'importanza dell'abbazia che non riteneva un obiettivo militare legittimo; egli tuttavia lasci\u00f2 la responsabilit\u00e0 al generale Harold Alexander che autorizz\u00f2 il bombardamento. L'azione aerea, effettuata il 15 febbraio 1944, si rivel\u00f2 inutile e subito dopo fall\u00ec l'attacco dei neozelandesi e degli indiani. Clark non controll\u00f2 direttamente questa fase della battaglia di Cassino e venne invece sempre pi\u00f9 impegnato dalla battaglia ad Anzio dove la situazione degli anglo-americani sbarcati stava diventando molto critica.\nNel giugno del 1944, Clark entr\u00f2 vittoriosamente a Roma.\nVittoria finale in Italia.\nNell'aprile del 1945, ricevette a Caserta la capitolazione delle milizie tedesche operanti in Italia.\nIn Corea.\nDopo la guerra, dal 28 aprile 1952 al 30 ottobre 1953, sostitu\u00ec il generale Matthew Ridgway, quale comandante in capo delle forze delle Nazioni Unite in Corea.\nConsiderazioni.\nMark Wayne Clark fu uno dei generali dotati di maggior personalit\u00e0 dell'esercito americano nella seconda guerra mondiale; aggressivo e risoluto, era dotato di forte spirito offensivo e di modi bruschi; fisicamente prestante, da alcuni era paragonato, per la sua somiglianza, all'attore Gary Cooper, mentre Winston Churchill lo soprannomin\u00f2 l'\"Aquila americana\". Venne tuttavia anche considerato ambizioso ed egocentrico, eccessivamente interessato alla sua gloria personale, come dimostrato dal suo quasi ossessivo desiderio di entrare per primo a Roma con le sue truppe. Secondo lo storico britannico Eric Morris, egli inoltre, per eccessivo ottimismo e per desiderio di mettersi in evidenza, avrebbe sottovalutato i rischi dello sbarco a Salerno, affrettando troppo l'operazione; anche lo storico italiano Renzo De Felice ha criticato i \"metodi tattici antiquati\" di Clark nel corso della campagna d'Italia. Durante il suo periodo di comando della 5\u00aa Armata, era stato introdotto un enfatico e pittoresco inno di battaglia, forse scritto dallo stesso Clark, in cui i soldati dell'armata erano definiti \"i figli del generale Clark\" che cantavano \"in lode del generale Clark\"."}
{"id": "279622", "revid": "79968", "url": "https://it.wikipedia.org/wiki?curid=279622", "title": "Balzana", "text": ""}
{"id": "279624", "revid": "6066", "url": "https://it.wikipedia.org/wiki?curid=279624", "title": "Periodo ellenistico", "text": ""}
{"id": "279625", "revid": "1543377", "url": "https://it.wikipedia.org/wiki?curid=279625", "title": "Contee tradizionali del Galles", "text": "Il Galles ha tredici contee tradizionali (o vice contee) con ruoli culturali e geografici importanti per la continuit\u00e0 e l'armonia territoriale della regione che sono state la base del governo locale dal 1888 al 1974 (sono state poi sostituite dalle contee preservate dal 1974 al 1996 e dalle attuali contee).\nLe vice contee sono ancora usate per i censimenti per una maggiore comodit\u00e0 nei confronti statistici fra le aree della regione nel tempo.\nLa zona del Monmouthshire non \u00e8 stata legalmente parte del Galles fino al 1974, anche se veniva considerata ugualmente.\nEsiste una disputa su alcuni confini delle contee, presente anche in Inghilterra, dovuta ad un atto parlamentare del 1844 teso a diminuire il numero di enclave di dubbia interpretazione. Una di queste \u00e8 Welsh Bicknor, enclave del Monmouthshire fra Gloucestershire e Herefordshire, geograficamente parte dell'Inghilterra.\nNote:\n1. Contee istituite nel 1282, dopo la conquista di Edoardo I.\n2. Contee istituite nel 1535, con le Laws in Wales Acts 1535-1542, che convertivano le signorie restanti nelle Welsh Marches in contee.\n3. Il contaado di Pembroke e la signoria di Glamorgan precedono la conquista edoardiana."}
{"id": "279626", "revid": "228587", "url": "https://it.wikipedia.org/wiki?curid=279626", "title": "Promozione (disambigua)", "text": ""}
{"id": "279628", "revid": "1772246", "url": "https://it.wikipedia.org/wiki?curid=279628", "title": "Prolattina", "text": "La prolattina (o PRL) \u00e8 un ormone polipeptidico di 199 amminoacidi del peso di prodotto dalle cellule lattotrope dell'ipofisi anteriore che ne costituiscono il 20%. La sua principale azione \u00e8 di promuovere la lattazione, poich\u00e9 l'atto di succhiare la mammella della madre da parte del bambino aumenta la secrezione di prolattina ed essa stimola la lattogenesi. Ci\u00f2 garantisce, quindi, una lattazione normale e adatta alle necessit\u00e0 del bambino. Ci sono, comunque, molti altri effetti della prolattina, che \u00e8 prodotta anche dai maschi.\nBiosintesi e secrezione della prolattina.\nLa prolattina \u00e8 prodotta e secreta dalle cellule della ghiandola adenoipofisi chiamate lattotrofi. Il gene responsabile dalla sintesi di prolattina si situa nel cromosoma 6..\nI lattotrofi non sono, comunque, l'unico tipo cellulare capace di produrre prolattina. Essa viene anche prodotta da altre cellule specializzate dell'utero, della placenta, delle mammelle ed anche del sistema immunitario, dove si crede che coinvolga un ruolo paracrino e autocrino come citochina.\nLa biosintesi della prolattina coinvolge, innanzitutto, la sintesi di un pre-ormone, il cui peptide segnale N-terminale (una sequenza di amminoacidi situata nell'estremit\u00e0 N di una proteina, essendo responsabile del direzionamento del trasporto di questa proteina nel citoplasma) \u00e8 tagliato enzimaticamente dalla catena proteica principale al fine di rendere il peptide biologicamente attivo. La estremit\u00e0 N-terminale \u00e8, quindi, glicosilata, ancora prima che la proteina arrivi all'Apparato del Golgi. Appena arrivate a questo organello sono deglicosilate tutte le molecole destinate all'immagazzinaggio intracellulare nei granuli per essere secrete durante la gravidanza o dopo stimoli acuti. Comunque, alcune delle molecole ancora glicosilate nell'estremit\u00e0 N-terminale, sottratte a questo processamento, vengono secrete continuamente, formando di conseguenza la prolattina presente nella circolazione di femmine non gravide.\nRegolazione della secrezione della prolattina.\nLa prolattina \u00e8 l'unico ormone ipofisario che soffre un tono inibitorio costante da parte dell'ipotalamo. Ci\u00f2 \u00e8 stato dimostrato dalla interruzione della comunicazione fra l'ipofisi e l'ipotalamo, quando la secrezione di prolattina aumenta, mentre quella degli altri ormoni ipofisari diminuisce. La regolazione della secrezione di prolattina resta comunque molto complessa ed \u00e8 determinata da diverse situazioni e da diverse sostanze, ancora molto studiate. Alcune sostanze hanno, tuttavia, un'azione pi\u00f9 forte, essendo la dopamina, per esempio, il fattore di inibizione pi\u00f9 potente. Al contrario certe situazioni come la gravidanza e l'allattamento del bambino rendono pi\u00f9 alti i livelli di prolattina.\nLa secrezione di prolattina durante la gravidanza e l'allattamento.\nDurante la gravidanza, si osserva un aumento della produzione di prolattina, che pu\u00f2 essere spiegato dall'azione di estrogeni che promuovono l'iperplasia delle cellule lattotrofe dell'ipofisi e l'aumento dell'espressione del gene della prolattina.\nLa presenza di estrogeni da sola non rappresenta comunque lo stimolo pi\u00f9 significativo per la secrezione di prolattina dopo il parto. Essa aumenta principalmente grazie allo stimolo di suzione della mammella realizzato dal bambino. Questo riflesso neuroendocrino \u00e8 attribuito all'azione della serotonina (5-HT), la cui liberazione \u00e8 aumentata dalla stimolazione sensoriale fatta dal bambino nella mammella. Studi hanno dimostrato che l'iniezione di 5,7-diidrossitriptamina nel nucleo paraventricolare (PVN) dell'ipotalamo di ratti, una procedura che distrugge l'innervazione serotoninergica della regione, rendono questi ratti incapaci di rispondere a questo stimolo. Tecniche di immunocitochimica hanno infine comprovato che in questi ratti non si verificava la presenza di cellule serotoninergiche nel PVN mentre, in quei ratti che rispondevano allo stimolo, si potevano riscontrare molte cellule serotoninergiche, a riprova del ruolo fondamentale rivestito dalla serotonina. Si \u00e8 osservato inoltre che, provocando lesioni nel PVN di ratti, la risposta allo stimolo era bloccata: con ci\u00f2 si dimostrava che tale nucleo ipotalamico \u00e8 il responsabile per il riflesso. Se la mammella non \u00e8 stimolata dopo il parto, i livelli di prolattina ritornano al loro valore precedente alla gravidanza entro 6 settimane.\nLa regolazione da parte della serotonina e del VIP.\nLa serotonina, pur essendo un importante fattore di liberazione di prolattina, per svolgere tale azione dipende da un'altra sostanza, come dimostrato da alcuni studi. Questa sostanza, la cui liberazione \u00e8 indotta dalla serotonina stessa, \u00e8 conosciuta come VIP (\"Vasoactive Intestinal Peptide\", ossia, peptide intestinale vasoattivo) e avrebbe un'azione paracrina nell'ipofisi, segnalando ai lattotrofi di produrre prolattina. Questo ruolo fondamentale del VIP \u00e8 stato dimostrato mediante l'iniezione di serotonina e di siero anti-VIP nel cervello di conigli, il cui picco di prolattina nel plasma indotto dalla serotonina risultava molto pi\u00f9 basso di quello presentato dai conigli che non avevano ricevuto il siero anti-VIP.\nL'inibizione da parte della dopamina.\nLa dopamina \u00e8 il principale fattore che inibisce la secrezione di prolattina, legandosi ai recettori D2 dei lattotrofi. Ci\u00f2 diminuisce la produzione di AMP ciclico, apre canali del potassio e diminuisce il flusso di calcio verso il citoplasma cellulare. Come conseguenza, la secrezione e trascrizione genica della prolattina sono pi\u00f9 basse. I livelli di dopamina necessari per inibire la secrezione di prolattina sono, comunque, molto pi\u00f9 alti di quelli trovati nel sangue dei capillari sistemici. Tuttavia, nel sangue che circola nei capillari situati nell'eminenza mediana (struttura anatomica di collegamento tra l'ipofisi e l'ipotalamo, dalla quale inizia la circolazione portale ipotalamo-ipofisaria), i livelli di dopamina sono pi\u00f9 alti di quelli sistemici: gli assoni dei neuroni che producono la dopamina (situati nel nucleo arcuato dell'ipotalamo) scaricano infatti il loro contenuto direttamente su questi capillari, permettendo, quindi, che la dopamina venga concentrata nella circolazione ipofisaria. L'alta concentrazione di dopamina nella circolazione ipofisaria permette all'ipotalamo di generare un tono inibitorio sulla produzione di prolattina, rendendo questo l'unico ormone ipofisario ad essere regolato mediante un tono inibitorio ipotalamico. Ci\u00f2 pu\u00f2 essere dimostrato da esperimenti in cui l'ipofisi di ratti \u00e8 trapiantata ad un'altra regione del corpo, trovandosi in tal modo ad essere irrigata da capillari sistemici (non ipofisari). Come detto prima, il sangue della circolazione sistemica si caratterizza per una concentrazione di dopamina molto pi\u00f9 bassa di quello ipofisario, la cui incapacit\u00e0 di mantenere il tono inibitorio ipotalamico sulla secrezione di prolattina risulta in un aumento di quest'ultima nella situazione sperimentale descritta.\nIl sonno e la secrezione di prolattina.\nLa secrezione di prolattina presenta picchi durante il sonno, specialmente dopo 60/90 minuti dall'inizio delle onde lente.\nMeccanismo di retroazione.\nStudi hanno rivelato che la prolattina presenta un meccanismo di retroazione (feedback negativo) che regola la sua secrezione. Alti livelli di prolattina favoriscono la sintesi di dopamina, il suo fattore inibitorio, nei neuroni dopaminergici dell'ipotalamo, costituendo, quindi, un meccanismo di retroazione.\nIl ruolo del TRH.\nAnche il TRH svolge un ruolo di fattore di liberazione di prolattina. I lattotrofi presentano recettori per TRH, comunque, i meccanismi di azione del TRH nella secrezione della prolattina sono complessi. Alcuni studi dimostrano che il TRH promuove la formazione di arachidonato dalla conversione di fosfolipidi della membrana cellulare, dato che l'inibizione dell'enzima diacilglicerolo lipasi, fondamentale per questa via biochimica, diminuisce la secrezione basale di prolattina e annulla l'effetto del TRH sui lattotrofi.\nAltre sostanze che inibiscono la secrezione di prolattina.\n\u00c8 stato dimostrato che un peptide, prodotto dalle modificazioni post traduzionali del precursore dell'ormone GnRH, il GAP (GnRH associated peptide, ossia, peptide associato al GnRH), realizza un'inibizione della secrezione di prolattina. Ci\u00f2 spiega il rapporto inverso esistente fra i livelli plasmatici di prolattina e di GnRH.\nAnche il neurotrasmissore GABA ha dimostrato di inibire la secrezione di prolattina in vitro.\nAltre sostanze che aumentano la secrezione di prolattina.\n\u00c8 stata dimostrata da poco, l'esistenza di un peptide che presenta un'azione specifica sui lattotrofi, aumentando la loro produzione e secrezione di prolattina, il peptide liberatore di prolattina (PrRP, dall'inglese \"Prolactin Releasing Peptide\"). L'azione di questo peptide dipende dai livelli alti di estrogeni, che lo rendono pi\u00f9 efficace.\nAltro ormone capace di aumentare la secrezione di prolattina \u00e8 l'ossitocina. In vitro, cellule dell'ipofisi anteriore hanno presentato una produzione pi\u00f9 elevata di prolattina in presenza di ossitocina. Comunque, quando somministrati alcuni farmaci che inibiscono la sua azione, i livelli di prolattina sono cresciuti nonostante lo stimolo sulle mammelle fosse realizzato. Ci\u00f2 dimostra che, pur essendo un fattore di promozione alla secrezione, l'ossitocina non coinvolge un ruolo fondamentale, quando, in realt\u00e0, ci sono altri meccanismi neuro-endocrini pi\u00f9 potenti. L'inibizione dell'ossitocina ha, quindi, influenzato soltanto la secrezione basale di prolattina, rendendo i picchi normalmente verificati lungo la giornata pi\u00f9 piccoli.\nAltri sostanze come gli oppioidi, la neurotensina e l'angiotensina II aumentano la secrezione di prolattina. In particolare, gli oppioidi esogeni, come la beta-endorfina, aumentano in vivo la secrezione di prolattina, ma non hanno la stessa capacit\u00e0 in vitro, dimostrando che l'effetto dipende da altri meccanismi indiretti nel sistema nervoso centrale.\nAltri fattori.\nI livelli di prolattina possono aumentare anche dopo l'esercizio fisico, pasti, rapporti sessuali e dopo alcune chirurgie. Alcuni episodi convulsivi possono portare ad un aumento della prolattina.\nMeccanismo molecolare di azione.\nI recettori cellulari della prolattina hanno un segmento extracellulare omologo a quello dei recettori dell'ormone della crescita (GH). I segmenti intracitoplasmatici dei recettori della prolattina, comunque, sono diversi e pi\u00f9 corti di quelli del GH.\nCome il GH e altri ormoni, la prolattina si lega a due recettori, che si accoppiano, formando un dimero. La trasduzione del segnale \u00e8 realizzata dalla via di segnalazione delle JAK/STAT. La formazione di dimeri del recettore attiva la proteina Janus chinasi (JAK), che ha una funzione di tirosina chinasi, ossia, \u00e8 in grado di fosforilare residui di tirosina di altre proteine. Le proteine JAK, quindi, fosforilano alcuni residui di tirosina dei recettori di prolattina dimerizzati, creando in questi residui siti di interazione per proteine capaci di legarsi a residui di fosfotirosina. Le proteine STAT, avendo questa capacit\u00e0, si legano ai recettori di prolattina fosforilati, dopodich\u00e9 sono fosforilate anch'esse dalle proteine JAK. La fosforilazione delle proteine STAT promuove la loro dimerizzazione e i dimeri formati da due molecole di STAT fosforilate sono in grado di agire nel nucleo cellulare, dove regolano l'espressione genica, generando l'effetto biologico finale della prolattina.\nAltre vie di trasduzione del segnale della prolattina includono la via delle MAP chinasi, secondi messaggeri di fosfatidilinositolo e canali del calcio.\nEffetti biologici intracellulari.\nLa prolattina promuove la captazione di alcuni amminoacidi e la trascrizione di geni che producono le proteine del latte, come la caseina, la lattoalbumina e la \u03b2-lattoalbumina. Anche la produzione di enzimi importanti per la sintesi del lattosio (il principale carboidrato del latte) \u00e8 aumentata dalla prolattina. Fra questi enzimi si trovano la galattosiltrasferasi e la N-acetilattosamina sintetasi. Gli acidi grassi e i fosfolipidi hanno anch'essi una produzione pi\u00f9 elevata promossa dalla prolattina, che aumenta, inoltre, la responsivit\u00e0 dei suoi stessi recettori.\nTutte queste azioni intracellulari promuovono, quindi, il processo di lattogenesi e garantiscono l'allattamento del neonato secondo le sue necessit\u00e0.\nEffetti biologici sistemici.\nValori alti di prolattina sono marcatori di tumore alla ipofisi, alla mammella e alla prostata, in quanto questi tipi di tumore rilasciano molta prolattina.\nSebbene regoli crescita e funzione della ghiandola mammaria, la prolattina \u00e8 ritenuta un marcatore, non una causa scatenante il cancro al seno.\nPer l'Iperplasia prostatica benigna, la prolattina alta \u00e8 un fattore di rischio se nella prostata \u00e8 anche presente il testosterone. La prolattina stimolerebbe la 5-alfa-reduttasi con conseguente aumento del DHT2 nella prostata. La prolattina modulerebbe inoltre la concentrazione all'interno della prostata dello zinco, dell'acido citrico e del fruttosio.\nEffetti sulla ghiandola mammaria e sulla lattogenesi.\nLa prolattina regola la maturazione della ghiandola mammaria durante tre fasi della vita delle femmine: la pubert\u00e0, la gravidanza e il periodo di allattamento. Questo processo di maturazione coinvolge diversi processi biologici di proliferazione dei dotti e di altre strutture alveolari della ghiandola mammaria, ben come processi di ritenzione di substrati necessari alla produzione di latte.\nLa prima fasi della maturazione avviene durante la pubert\u00e0, nel processo conosciuto come mammogenesi, quando la prolattina promuove lo sviluppo del sistema lobulo-alveolare della ghiandola. In questa fase \u00e8 fondamentale anche il ruolo di altri ormoni oltre alla prolattina, come gli estrogeni, il progesterone e i glucocorticoidi.\nDurante la gravidanza, la prolattina, assieme a tutti questi ormoni ed anche al lattogeno placentare, promuove un ulteriore sviluppo del tessuto mammario. Comunque, finch\u00e9 succeda il parto, la prolattina non induce la lattogenesi, anche se il tessuto mammario \u00e8 assai sviluppato ed i livelli di prolattina sono sufficientemente elevati ancora prima della nascita del bambino.\nSoltanto dopo il parto la prolattina \u00e8 in grado di indurre la lattogenesi. La spiegazione per questo fenomeno \u00e8 attribuita al quadro ormonale diverso in cui si trova la madre dopo il parto, quando i livelli di progesterone e di estrogeni sono molto pi\u00f9 bassi di quelli trovati durante la gravidanza. Si crede quindi, che gli alti livelli di progesterone durante la gravidanza, siano in grado di inibire la sintesi di proteine del latte, come la \u03b2-caseina, tramite la repressione della via di trasduzione del segnale che \u00e8 responsabile dalla sintesi di queste proteine sotto lo stimolo della prolattina.. Dopo il parto, comunque, i livelli di progesterone sono molto pi\u00f9 bassi, rendendo la prolattina capace di indurre la lattogenesi. Altro fenomeno importante che garantisce l'azione lattogenica della prolattina dopo il parto \u00e8 l'aumento dei livelli di cortisolo libero nel plasma in questo periodo, grazie alla produzione pi\u00f9 bassa delle proteine a cui si lega il cortisolo (le globuline leganti di glucocorticoidi).\nEffetti sulla riproduzione.\nNei roditori la prolattina presenta una grande importanza nella regolazione del comportamento riproduttivo. Nei ratti maschi \u00e8 stata evidenziata la capacit\u00e0 della prolattina di ridurre la loro attivit\u00e0 riproduttiva. Nelle femmine, invece, la prolattina partecipa dell'ovulazione e mantiene l'attivit\u00e0 del corpo luteo, stimolando la secrezione di progesterone da parte di questo. Grazie a questo effetto stimolante sul corpo luteo dei roditori, la prolattina era conosciuta prima come ormone luteotrofico.\nNegli umani la prolattina presenta diversi effetti sulla riproduzione, essi non ancora totalmente compresi. Una delle principali azioni della prolattina riguarda la soppressione del ciclo mestruale durante il periodo di allattamento, denominata amenorrea lattazionale. La prolattina, quindi, induce un periodo di refrattariet\u00e0 alla fecondazione, quando la donna presenta una naturale infertilit\u00e0, che, comunque, non \u00e8 garantita.\nMolti studi hanno dimostrato che la prolattina agisce tanto nell'asse ipotalamo-ipofisi-gonade, come direttamente sugli ovari. L'iperprolattinemia osservata durante l'allattamento, mantenuta dallo stimolo di suzione della mammella, inibisce la sintesi e la secrezione di GnRH, causando la perdita della pulsatilit\u00e0 normale di questo ormone e cos\u00ec, si crea uno stato di anovulazione (infertilit\u00e0).\nEffetti sul metabolismo.\nLa prolattina pu\u00f2 agire sul metabolismo del calcio durante la gravidanza e l'allattamento, mediante l'induzione della secrezione di PTHrP (proteina correlata all'ormone paratiroideo). Tale proteina \u00e8 infatti in grado di modificare il metabolismo calcico sia livello locale sia a livello sistemico.\nEffetti sul sistema immunitario.\nPromuove l'attivazione del \"natural killer\" e la crescita dei linfociti T, blocca l'apoptosi dei leucociti. Ad alti livelli depreime l'attivit\u00e0 del natural killer. \nEffetti nei maschi.\n\u00c8 presente in piccole quantit\u00e0 anche nel maschio.\nSiccome la prolattina inibisce la sintesi di GnRH, alti livelli di quest\u00b4ormone influiscono negativamente sui livelli di testosterone e quindi sul desiderio sessuale.\nIn quanto stimola la crescita della ghiandola mammaria nelle donne, anche negli uomini pu\u00f2 essere causa di ginecomastia.\nLa PRL ha un'emivita di circa 26-47 minuti e viene catabolizzata prevalentemente a livello epatico.\nLa concentrazione della prolattina nel sangue \u00e8 espressa dalla prolattinemia, che presenta valori medi di 4-20 ng/ml."}
{"id": "279629", "revid": "1543377", "url": "https://it.wikipedia.org/wiki?curid=279629", "title": "Jana Cova", "text": "Biografia.\nJana Cova \u00e8 stata performer di film porno dal 2002 al 2011. Nel 2002 compare in 27 titoli differenti, tra cui il rinomato \"North Pole #34\", specializzandosi subito e dedicandosi esclusivamente alle produzioni \"all girls\", che rappresentano il pi\u00f9 ricco mercato di genere dell'hardcore. Pur dichiarando pubblicamente di essere di orientamento bisessuale, si \u00e8 costruita un'etichetta \"professionale\" di performer lesbica assolutamente convincente, che non disdegna l'uso di accessori \"fetish\" (spesso \u00e8 in scena con scarpe dal tacco alto, calze autoreggenti e reggicalze, e utilizza vari tipi di sex-toys). Riscuotendo in breve il riconoscimento di un pubblico di ammiratori maschili sempre pi\u00f9 vasto, Cova ha alimentato il suo personaggio - ed il suo successo - rinunciando deliberatamente a partecipare, come molte altre porno-attrici del genere \"all girls\", alle produzioni che prevedessero per lei performance con partner maschili (anche se \u00e8 presente un rarissimo set di foto in cui una giovanissima Jana Cova interagisce con un ragazzo in un rapporto completo). Nell'aprile 2005 ha siglato un contratto di esclusiva per la societ\u00e0 di produzione \"Digital Playground\", che poi ha abbandonato nell'ottobre 2007, affermando di \u00abvoler dare una svolta alla sua carriera\u00bb. Tra il 2008 e il 2011 ha partecipato ad una decina di episodi della serie \"Women Seeking Women\" prodotti dal marchio \"Girlfriends Films\". Al termine della sua carriera (2011) risultano pubblicati quasi 200 video in cui Cova \u00e8 protagonista o compartecipante. Tra questi, pi\u00f9 di 120 offrono di Cova almeno una performance lesbo.\nParallelamente all'attivit\u00e0 di performer ad uso della videocamera, Cova ha sviluppato anche quella di modella \"hard\", comparendo ciclicamente all'interno dei set delle principali riviste per adulti americane, tra cui Hustler, High Society, Leg Show, Frenzy, Club International impersonando, se accompagnata, il ruolo a lei congeniale di lesbica e \"dominatrix\".\nSi registrano per\u00f2 anche diverse incursioni nel mondo dell'erotismo pi\u00f9 patinato. La rivista di nudi glamour Perfect 10 le ha dedicato un portfolio; ugualmente ha fatto per il numero di aprile 2003 Penthouse Usa (riservandole anche il titolo di \"pet of the month\").\nInfine \u00e8 stata anche notata dalla famosa e controversa fotografa statunitense Suze Randall, che l'ha resa protagonista di diverse sue piccanti foto-storie di sapore lesbo-chic, sempre al limite fra erotismo e pornografia. Tra i set pi\u00f9 scandalosi ricordiamo \"Warehouse\" (2002), nel quale una Cova borchiata di nero \u00e8 dominata dall'\"amica\" Cassidey Rae, anche lei ricoperta di fibbie e di pelle nera che per\u00f2 in pi\u00f9 allaccia in vita un sex-toy, tutto foderato di nero anch'esso.\nHa dichiarato esplicitamente che, nella vita privata, \u00e8 rigorosamente eterosessuale.\nRiconoscimenti.\nAVN Awards"}
{"id": "279630", "revid": "1457847", "url": "https://it.wikipedia.org/wiki?curid=279630", "title": "Promozione (scacchi)", "text": "La promozione, nel gioco degli scacchi, \u00e8 il raggiungimento da parte di un qualsiasi pedone bianco dell'ottava traversa o di un pedone nero della prima, che permette al pedone stesso di \"essere promosso\" al rango di pezzo dello stesso colore. Tale pezzo viene scelto dal giocatore tra donna, torre, alfiere e cavallo indipendentemente da quali e quanti pezzi siano gi\u00e0 presenti sulla scacchiera.\nNella notazione algebrica usata per descrivere le partite la promozione \u00e8 indicata da \"=D\" nel caso di promozione a donna, \"=T\" nel caso di promozione a torre, \"=A\" nel caso di promozione ad alfiere, \"=C\" nel caso di promozione a cavallo. Ad esempio la promozione a donna del pedone nero sulla colonna c sar\u00e0 indicata con \"\u2026c1=D\".\nNella pratica scacchistica la promozione di gran lunga pi\u00f9 frequente \u00e8 quella a donna, visto che quest'ultimo \u00e8 il pezzo pi\u00f9 potente sulla scacchiera. Le altre promozioni sono dette spesso \"sottopromozioni\" e sono pi\u00f9 frequenti nei problemi e negli studi scacchistici che non in partita dove avvengono principalmente per forzare situazioni di scacco matto o per evitare lo stallo.\nIn teoria, dato che ogni colore pu\u00f2 effettuare fino ad un massimo di otto promozioni, potrebbero essere teoricamente presenti fino a nove donne dello stesso colore (o dieci torri, dieci alfieri o dieci cavalli). Si noti comunque che un pedone non pu\u00f2 essere promosso a re se non in alcune varianti eterodosse del gioco. In altre varianti \u00e8 anche possibile promuovere un pedone in un pezzo di colore opposto.\nStoria.\nL'idea originale alla base della promozione era che il pedone (cos\u00ec come il soldato semplice) che avesse compiuto tutto il suo percorso possibile sarebbe stato \"promosso\" ad un rango superiore. Nel Medioevo il pezzo di rango immediatamente superiore al pedone (cio\u00e8 il pi\u00f9 debole) era l'analogo della donna odierna che originariamente aveva una mobilit\u00e0 molto pi\u00f9 ridotta. Quando poi il movimento della donna divenne quello attuale, il gioco sub\u00ec un radicale mutamento (oltre alla critica che considerava disdicevole che un re potesse avere pi\u00f9 regine).\nSuccessivamente il pedone pot\u00e9 essere promosso solo nel pezzo relativo alla colonna in cui veniva promosso o in quella da cui era partito (ad esempio in cavallo nelle colonne b e g, o in alfiere nelle colonne c ed f, eccetera). Nell'Italia del XVIII e XIX secolo era possibile promuovere solo ad un pezzo che era stato catturato in precedenza. Anche Philidor non approvava l'idea che ci potessero essere pi\u00f9 regine dello stesso colore sulla scacchiera ed in tutte le edizioni dei suoi libri (dal 1749 al 1790) afferm\u00f2 che con la promozione si poteva solo recuperare un pezzo precedentemente catturato. Arthur Saul pubblic\u00f2 nel 1814 una formulazione della regola della promozione senza restrizioni che divenne via via sempre pi\u00f9 popolare fino ad essere universalmente accettata a met\u00e0 dell'Ottocento.\nPer un certo periodo rimase in voga anche l'uso di consentire al giocatore di differire la promozione, di lasciare cio\u00e8 il pedone nell'ultima traversa fino a quando non avesse deciso successivamente di promuoverlo. Anche questa variante and\u00f2 poi progressivamente in disuso fino a giungere alla codifica attuale della regola cos\u00ec com'\u00e8 definita dal regolamento della Federazione Internazionale degli Scacchi.\nStrategia.\nLa possibilit\u00e0 di promuovere \u00e8 spesso un fattore critico nei finali ed indirettamente \u00e8 un fattore strategico anche nel mediogioco e nelle aperture, anche se quasi tutte le promozioni hanno luogo nei finali e solo occasionalmente nel mediogioco.\nRaramente \u00e8 possibile che si verifichi una promozione anche in apertura, quando una delle due parti incorre in un errore grave o quando un pedone si getta all'attacco in una serie di prese consecutive come nella partita Short-Daly del campionato irlandese del 2006 (rappresentata nel diagramma a lato).\nLa partita continu\u00f2 con: 10\u2026bxc3 11.exf6 cxb2 12.fxg7 bxa1=D 13.gxh8=D."}
{"id": "279633", "revid": "339392", "url": "https://it.wikipedia.org/wiki?curid=279633", "title": "Mark W. Clark", "text": ""}
{"id": "279637", "revid": "76963", "url": "https://it.wikipedia.org/wiki?curid=279637", "title": "Annibale Caro", "text": "Biografia.\nSi form\u00f2 sotto la guida dell'umanista Rodolfo Iracinto, prima di trasferirsi a Firenze per completare i suoi studi sugli scritti antichi assieme a Benedetto Varchi.\nNel 1530 si mise al servizio di Giovanni Gaddi, dapprima a Roma e poi a Napoli, frequentando le accademie delle Virt\u00f9 e dei Vignaioli e partecipando alla accademia della nuova poesia, che si proponeva di realizzare versi sia in lingua latina sia in lingua italiana.\nDurante il suo soggiorno partenopeo conobbe pensatori quali Bernardino Telesio e Bernardo Tasso.\nFu segretario dal 1543 di Pier Luigi Farnese, primo duca di Parma e di Piacenza, finch\u00e9 questi non fu assassinato a Piacenza nel 1547. In seguito, per intercessione dei cardinali Ranuccio Farnese e Alessandro Farnese, figli del duca, gli fu riconosciuto nel 1555 il cavalierato dell'Ordine di San Giovanni di Gerusalemme e, con bolla papale, gli fu affidata la Commenda dei SS. Giovanni e Vittore in Selva a Montefiascone.\nNel 1557 ebbe un'aspra polemica con Lodovico Castelvetro, che aveva criticato la sua canzone \"Venite all'ombra de' gran gigli d'oro\"; Caro per un po' fece finta di non accorgersene ma, dopo esser stato sfidato in tutti i modi, mand\u00f2 a stampa una mordace apologia. Castelvetro voleva a tal punto la rissa che si era offerto al Varchi di pagarne le spese di stampa. I dotti sono divisi sul merito della questione: il Varchi era tutto dalla parte di Caro, cos\u00ec come il Bonsi; mentre Muratori si sbraccia a dimostrare quanto Castelvetro fosse erudito e le sue critiche dessero nel giusto; ma Castelvetro era suo conterraneo. Antonfederigo Seghezzi cerca di mantenere una certa equidistanza tra le due posizioni. Eco di questa polemica in senso allegorico e stilistico giunger\u00e0 in alcuni sonetti del giovane Leopardi.\nRimase al servizio del cardinale Alessandro Farnese dal 1548 al 1563, al quale sugger\u00ec i soggetti per gli affreschi del Palazzo Farnese di Caprarola.\n\u00c8 sepolto a Roma nella chiesa di San Lorenzo in Damaso; la tomba \u00e8 ornata da un busto di Giovanni Antonio Dosio.\nOpere.\nIl suo esordio fu segnato da una canzone scritta in onore della Casa di Valois, intitolata \"Venite all'ombra de' gran gigli d'oro\", seguita dai sonetti \"I Mattacchi\" e \"La Corona\".\nFu autore di un libro di \"Rime\" di stampo petrarchista.\nL'opera che per\u00f2 gli valse la maggior fama fu la sua traduzione in endecasillabi sciolti dell\"'Eneide\" di Virgilio.\nTradusse inoltre la \"Poetica\" di Aristotele, \"Gli amori pastorali di Dafni e Cloe\" di Longo Sofista e le \"Lettere a Lucilio\" di Lucio Anneo Seneca.\nFu anche un bravo commediografo: la sua commedia \"Gli Straccioni\" \u00e8 un importante esempio di teatro erudito rinascimentale che fornisce uno spaccato di Roma nel Cinquecento.\nLe \"Lettere famigliari\", costituite da circa ottocento lettere fornirono non solo un archivio documentaristico di prim'ordine, ma anche un'importante fonte di informazioni sulla cultura rinascimentale. Nelle lettere vengono trattati tematiche letterarie e religiose, di costume e avvenimenti politici e militari.\nDopo la sua morte venne pubblicata un'opera musicale a lui dedicata: la \"Corona della Morte\" (il cui titolo completo era \"La Corona della Morte dell'illustre Signore, il Sig. Comendator Anibal Caro\") che usc\u00ec a Venezia per i tipi di Girolamo Scotto nel 1568, venne curata da Giulio Bonagiunta da San Ginesio e fu dedicata al nobile maceratese Giovanni Ferri."}
{"id": "279638", "revid": "14480", "url": "https://it.wikipedia.org/wiki?curid=279638", "title": "Maroniti", "text": ""}
{"id": "279645", "revid": "767487", "url": "https://it.wikipedia.org/wiki?curid=279645", "title": "Dennis Chambers", "text": "Chambers fu un bambino prodigio, ha iniziato a suonare la batteria all'et\u00e0 di 4 anni e a esibirsi dal vivo nei locali dell'area di Baltimora a 6. Nel 1978, a 18 anni, entr\u00f2 nel gruppo dei Parliament/Funkadelic, con cui rimase fino al 1985.\n\u00c8 un autodidatta, diventato nel tempo un session man di successo ed una figura di riferimento tra i batteristi, molto rinomato per tecnica, velocit\u00e0 e groove, specialmente nel \"funk\" e \"fusion\" pur suonando ad altissimi livelli tutti i generi musicali.\nHa suonato in studio o dal vivo con John Scofield, John McLaughlin, Brecker Brothers, Carlos Santana, Bob Berg, Mike Stern, Tower of Power, Niacin, David Sanborn, Kevin Eubanks, Bireli Lagrene, Steve Khan, Bill Evans, Gonzalo Rubalcaba, Steely Dan, Parliament/Funkadelic, Gary Thomas, The Cab, Kenny Garrett, Scott Henderson, Jeff Berlin Novecento, Nicolosi Productions, e molti altri.\nStrumentazione.\nDennis Chambers ha sempre suonato su batterie della Pearl, lo si vede spesso su una Pearl Master \nSeries colore Yellow Sparkle formata da: 22x16 bass drum, 10x8 tom, 12x8 tom, 13x9 tom, 14x14 floor tom, 16x16 floor tom, 18x16 floor tom, 20x14 gong bass drum, Dennis Chambers Signature Snare Drum.\nIn occasione del NAMM 2016 la Pearl ha lanciato sul mercato il nuovo rullante DC1450S/N . Ha un fusto in alluminio spesso 3mm e a differenza del modello precedente (DC1465 in acero) non monta il doppio tendicordiera .\n\u00c8 un endorser di Avedis Zildjian, di cui utilizza le bacchette (Dennis Chambers Artist Model L.16 &amp; D. 0.55) e i piatti, in precedenza usava le bacchette Regal Tip (\"by Calato\") firmandone il modello 8A .\nTra le altre cose, Chambers, promuove anche delle specifiche scarpe per batteristi di nome \"Urban Boards\" delle quali ha un modello tutto suo."}
{"id": "279647", "revid": "2036687", "url": "https://it.wikipedia.org/wiki?curid=279647", "title": "Steve Gadd", "text": "Considerato uno dei pi\u00f9 influenti di tutti i tempi,\n\u00e8 conosciuto soprattutto per la sua raffinatezza e gusto oltre alla sua notevole capacit\u00e0 tecnica, per il suo lavoro come uno dei pi\u00f9 richiesti e pagati \"session man\" e per la sua partecipazione a moltissimi dischi di successo.\nHa lavorato con numerosi artisti tra i quali Eric Clapton, Paul McCartney, Pino Daniele, i Bee Gees, Paul Simon, Simon &amp; Garfunkel, Steely Dan, Al Jarreau, Joe Cocker, Stuff, Bob James, Michel Petrucciani, Chick Corea, Jim Hall, Michael Brecker, James Taylor, Jim Croce, Eumir Deodato, Eddie Gomez, The Manhattan Transfer, Micha\u0142 Urbaniak, Steps Ahead, Al Di Meola, Tomo Fujita, Manhattan Jazz Quintet, Richard Tee, Sandro Ravasini e tanti altri.\nLa rivista \"Rolling Stone\" lo ha posizionato al 24\u00b0 posto nella classifica dei migliori batteristi della storia e nel 1984 \u00e8 stato introdotto nella \"Modern Drummer Hall of Fame\".\nBiografia.\nSteve Gadd \u00e8 originario di Irondequoit, un sobborgo di Rochester, NY. A tre anni il piccolo Steve riceve in regalo dallo zio Eddie, batterista dell'esercito americano, un paio di bacchette e un piccolo pezzo di legno circolare che usava come \"tamburo muto\" per esercitarsi.\nAll'et\u00e0 di 7 anni viene incoraggiato dallo zio a prendere lezioni di batteria. Gadd dimostra presto il suo talento; a tal punto che, a 11 anni, ha modo di suonare al fianco del celebre trombettista Dizzy Gillespie.\nDopo il diploma alla Irondequiot's Eastridge High School, Gadd, gi\u00e0 considerato un prodigio del suo strumento, entra alla \"Manhattan School of Music\" dove rimane due anni, quindi si trasferisce alla \"Eastman School of Music\" di Rochester dove suona con l'orchestra della scuola. Di notte ha spesso modo di suonare nei \"club\" con altri giovani musicisti tra i quali Chick Corea, Joe Romano, Frank Pullara. Dopo aver finito il college, verso la fine degli anni sessanta, suona regolarmente con Chuck Mangione e con suo fratello Gap Mangione, ed insieme a quest'ultimo registra il suo primo disco: \"Diana in the Autumn Wind\" (1968).\nSuccessivamente Gadd viene reclutato nell'esercito dove rimane per tre anni suonando nella banda principale del US Army e dove ha modo di perfezionare ulteriormente la sua tecnica.\nNel 1972 si trasferisce a New York dove inizia a suonare in un trio con Tony Levin e Mike Holmes. Nel frattempo inizia a lavorare con costanza come musicista di studio diventando uno dei pi\u00f9 ricercati e richiesti batteristi.\nEntra nei Return To Forever di Chick Corea (con il quale collaborer\u00e0 spesso), ma tante sono le richieste per averlo come \"session man\", che, non potendo seguire il gruppo nei tour, decide di lasciarlo senza aver inciso nessun disco.\nDir\u00e0 Chick Corea: \"Ogni batterista vorrebbe suonare come Steve Gadd perch\u00e9 lui suona in modo perfetto\".\nTra gli anni settanta e ottanta suona con Paul Simon (con il quale realizza la celebre e particolare base ritmica di \"50 Ways To Leave Your Lover\"), con il gruppo di Al Di Meola, con gli Steely Dan, ancora con Chick Corea (sia nel quartetto acustico che in quello elettrico) e in decine di dischi rock, pop e jazz senza dimostrare alcun problema di scelta di genere o tecnica percussiva.\n\u00c8 abbastanza elevata la probabilit\u00e0 che, ascoltando uno dei dischi di maggior successo degli anni settanta e ottanta, ci si trovi ad ascoltare la batteria di Steve Gadd.\n\u00c8 stato il pioniere dei video didattici, nel 1984 pubblica il primo video didattico \"Steve Gadd Up Close\" prodotto dalla DCI music riscuotendo un enorme successo seguito poi a distanza di un anno da \"In Session\" con illustri musicisti quali Jorge Dalto, Eddie Gomez, Richard Tee e Will Lee. Questa strada \u00e8 stata poi percorsa da altri illustri suoi colleghi come Steve Smith, Billy Cobham, Dave Weckl, Simon Phillips.\nNel 2011 fonda un proprio gruppo, The Gaddabouts, con la partecipazione della cantante Edie Brickell, del chitarrista Andy Fairweather-Low e del bassista Pino Palladino. Il progetto ha portato alla pubblicazione di due album, l'omonimo del 2011 e \"Look out Now\" dell'anno seguente.\nStrumentazione.\nSteve Gadd \u00e8 stato uno dei primi endorser Yamaha (che lui suona dal 1976), \u00c8 stato anche famoso per aver utilizzato la Yamaha Recording Custom, ma recentemente ha adottato un set particolare con i toms in betulla e con la grancassa in acero. Ha anche diversi rullanti firmati (in acero, betulla, acciaio) ma il suo rullante pi\u00f9 famoso (che \u00e8 possibile ascoltare nel brano \"50 Ways To Leave Your Lover\" di Paul Simon) \u00e8 un Ludwig Supraphonic. Come piatti Steve Gadd adotta gli Zildjian che gli ha dedicato una serie chiamata K Custom Session.\nGadd ha anche delle bacchette Vic Firth che portano la sua firma. Esse sono verniciate nere, molto leggere, sottili ed hanno la punta color legno naturale. Esiste anche un modello con la punta in nylon. Esse sono leggermente pi\u00f9 corte (40\u00a0cm) di una normale American Classic 5A ed hanno un diametro di 1.4\u00a0cm. Esiste anche un modello di spazzole che porta la firma di Steve Gadd."}
{"id": "279648", "revid": "7336", "url": "https://it.wikipedia.org/wiki?curid=279648", "title": "Porno-chic", "text": ""}
{"id": "279650", "revid": "10369", "url": "https://it.wikipedia.org/wiki?curid=279650", "title": "Argenti Giosu\u00e8", "text": ""}
{"id": "279652", "revid": "729019", "url": "https://it.wikipedia.org/wiki?curid=279652", "title": "Paul Burchill", "text": "Biografia.\nPrima di intraprendere la carriera da wrestler professionista, Paul Birchall faceva l'insegnante di educazione fisica in una scuola media di Guildford.\nCarriera.\nGli esordi (2002\u20132004).\nNel 2001 Paul Birchall partecip\u00f2 ad un provino di allenamento presso la palestra della Frontier Wrestling Alliance di Mark Sloan, impressionando positivamente gli addetti ai lavori; terminato il periodo di allenamento nella FWA, Birchall debutt\u00f2 nell'agosto del 2002.\nDurante gran parte della sua esperienza nel circuito indipendente britannico, Birchall interpret\u00f2 una \"gimmick\" simile a quella adottata da Bill Goldberg nella World Championship Wrestling a fine anni novanta, sconfiggendo i suoi avversari in pochi minuti e portando avanti una lunga serie di vittorie.\nNel 2003 fu nominato \"Rookie of The Year\" da diverse riviste del settore.\nOhio Valley Wrestling (2004\u20132005).\nL'11 novembre 2004 Paul Birchall firm\u00f2 un contratto di sviluppo con la World Wrestling Entertainment e lasci\u00f2 il Regno Unito per trasferirsi a Louisville (Kentucky); venne subito inviato all'Ohio Valley Wrestling, all'epoca territorio di sviluppo della WWE.\nWorld Wrestling Entertainment (2005\u20132006).\nPaul Birchall fece il suo esordio nel \"roster\" principale della World Wrestling Entertainment durante la puntata di \"SmackDown\" del 30 agosto 2005, con il ring-name Paul Burchill, facendo coppia con il connazionale William Regal e sconfiggendo Funaki e Scotty 2 Hotty. I due inglesi lottarono in diversi match per il ruolo di primi sfidanti ai WWE Tag Team Championship, senza tuttavia conquistare i titoli negli incontri decisivi.\nIl 3 febbraio 2006 Burchill si present\u00f2 con una nuova \"gimmick\", ispirata alla figura di Jack Sparrow della serie cinematografica \"Pirati dei Caraibi\"; inizi\u00f2 una faida con il suo ex alleato William Regal, dal quale usc\u00ec vincitore, ma nell'estate del 2006 fu costretto ad un lungo stop per sottoporsi ad un'operazione al ginocchio.\nRitorno in OVW (2006\u20132008).\nDopo essere ritornato dall'infortunio, Paul Birchall venne rimandato nella Ohio Valley Wrestling, dove assunse il ring-name The Ripper e abbandon\u00f2 la \"gimmick\" del pirata in favore di quella del \"Most Dangerous Man\", molto pi\u00f9 simile a quella che aveva nel Regno Unito. Il 15 dicembre 2006 divenne il primo wrestler britannico della storia a conquistare l'OVW Heavyweight Championship, sconfiggendo Chet The Jett. Perse la cintura il 17 febbraio 2007 in favore di Cody Runnels, durante un \"house-show\" tenutosi ad Elizabethtown (Kentucky), salvo poi riconquistarla il giorno dopo in un altro \"house-show\" a Louisville (Kentucky).\nRitorno in WWE (2008\u20132010).\nPaul Birchall fece il suo ritorno nella World Wrestling Entertainment nella puntata di \"Raw\" dell'11 febbraio 2008, insieme a sua sorella Katie Lea (\"kayfabe\"), sconfiggendo facilmente Brian Kendrick. Dopo un breve \"push\" iniziale, Burchill intraprese una faida contro Mr. Kennedy, che vide per\u00f2 quest'ultimo prevalere.\nIl 30 dicembre 2008 Paul Burchill venne trasferito, insieme a Katie Lea, nel \"roster\" della \"ECW\". Vinse il suo primo incontro il 3 febbraio 2009, sconfiggendo Tommy Dreamer. Dopo la morte di suo fratello Sean in Afghanistan il 19 giugno 2009, Burchill rimase fuori dalle scene per circa un mese. Torn\u00f2 in \"ECW\" perdendo contro Yoshi Tatsu.\nNell'estate del 2009 Paul Burchill inizi\u00f2 una faida contro Gregory Helms, con quest'ultimo che torn\u00f2 a vestire i panni di The Hurricane. La loro rivalit\u00e0 va avanti per mesi ed \u00e8 combattutissima, sia Hurricane che Burchill riescono a vincere in incontri uno contro uno, Burchill poi sfida Hurricane ad un ultimo match in cui mette in palio la sua permanenza e quella di sua sorella Katie Lea nella ECW a patti che se fosse uscito vincitore Hurricane si sarebbe dovuto togliere la maschera. Il 17 novembre nell'incontro decisivo \u00e8 il supereroe a trionfare e dunque sia Paul Burchill che sua sorella Katie Lea lasciano l'ECW.\nBurchill torna per\u00f2 durante WWE Superstars del 3 dicembre, indossando anch'egli una maschera e attaccando The Hurricane. Chiede cos\u00ec sotto le spoglie di The Ripper un nuovo contratto ECW al General manager dello show, Tiffany, il quale decide che solo se batter\u00e0 The Hurricane lo avr\u00e0. La settimana seguente \u00e8 ancora The Hurricane ad avere la meglio smascherando Burchill e a vincere il match.\nIl 26 febbraio 2010 venne rilasciato dalla WWE.\nVita privata.\nPaul Birchall \u00e8 sposato con una donna di nome Jasmine, dalla quale ha avuto tre figli.\nSuo fratello maggiore Sean, un maggiore dell'esercito inglese, \u00e8 stato ucciso in Afghanistan il 19 giugno 2009."}
{"id": "279655", "revid": "10369", "url": "https://it.wikipedia.org/wiki?curid=279655", "title": "Black Elk", "text": ""}
{"id": "279661", "revid": "10369", "url": "https://it.wikipedia.org/wiki?curid=279661", "title": "Hehaka Sapa", "text": ""}
{"id": "279662", "revid": "10369", "url": "https://it.wikipedia.org/wiki?curid=279662", "title": "Heaka Sapa", "text": ""}
{"id": "279663", "revid": "125876903", "url": "https://it.wikipedia.org/wiki?curid=279663", "title": "Piscinola", "text": "Piscinola \u00e8 un quartiere di Napoli, situato nell'area nord della citt\u00e0. Confina a Nord con il quartiere di Scampia (Via Cupa della Filanda, Via Tancredi Galimberti, Via Antonio Labriola, Via Pietro Gobretti, Via Oliviero Zuccherini), a Nord-Ovest con il comune di Mugnano di Napoli, ad ovest con il quartiere di Chiaiano (Via comunale Spinelli, Via Giovanni Ansaldo, Via Giovanni Antonio Campano, Via dei Ciliegi, Via Emilio Scaglione, Strada comunale cupa Toscanella, Strada comunale del Principe, Cupa Vecchia Napoli, Via Cupa del Principe, Via Gaetano Salvatore, Via Marco Rocco di Torrepadula), a Sud con il quartiere di San Carlo all'Arena (Vallone Saliscendi, Via Vecchia S.Rocco)e ad Est con il quartiere di Miano (Via Vicinale a Piscinola, Via Vecchia Miano a Piscinola, Via Giorgio Amendola, Via Vittorio Veneto, Via Rocco Marco di Torrepadula, Via Raffaele Marfella).\nCon il quartiere di Marianella e gli adiacenti quartieri di Chiaiano e Scampia, Piscinola costituisce, a partire dal 2005, la VIII Municipalit\u00e0 del Comune di Napoli.\nPiscinola appartiene anche al gruppo dei \"Comuni soppressi\", infatti perse l'autonomia amministrativa nel 1866, a seguito dell'annessione al Comune di Napoli.\nNell'ultimo censimento Piscinola e Marianella contavano insieme una popolazione residente di circa 28.000 abitanti.\nStoria.\nTra etimologia e leggenda.\nL'etimologia di Piscinola deriva dal termine \"piscinula\", ossia \"piscina\" o \"vasca\", in riferimento forse ad un'antica struttura idraulica nelle vicinanze del primitivo insediamento abitativo. Nonostante il chiarissimo riferimento all'acqua, del tutto oscure sono l'ubicazione e le funzioni di tale vasca.\nA quanto pare le vasche erano due: c'era una vasca pi\u00f9 piccola e antica, chiamata \u201cpiscinella\u201d, sita presso le masserie delle cupe Filanda, Teverola e Perillo, dalla quale forse deriv\u00f2 l'etimologia della localit\u00e0, chiamata tuttora \"Piscinella\u201c ed un'altra vasca, posta pi\u00f9 a sud e pi\u00f9 grande della prima, di costruzione successiva. Altre ipotesi vogliono che villaggio si chiam\u00f2 Piscinola per via dei numerosi pozzi, ma qui non esistono vene pozzolaniche o sorgenti.\nPi\u00f9 sicuramente Piscinola deriva dal latino \"piscina-ae\": piscina come abbeveratoio, serbatoio d'acqua, supposizione che resta pi\u00f9 attendibile perch\u00e9 riprende un'anteriore tradizione orale in auge sino ai tardi anni cinquanta che recitava cos\u00ec: \u00abdall'obl\u00f2 lucernario del soppegno del palazzo Chiarolanza, c'era (sino al finire degli anni cinquanta) un curioso mezzobusto di monaco il cui indice della mano destra inclinata, indicava una precisa direzione, la cui proiezione, puntava nel bel mezzo della Piazza del Plebiscito...\u00bb. In quegli anni si diceva che sotto quella piazza fosse seppellita una antichissima ed enorme piscina di costruzione etrusca o romana, il cui fondo celasse addirittura un favoloso tesoro, da cui il nome del Villaggio.\nResta il fatto che qui gli antichi, fecero le case sul corso delle \u201cacquarole\u201d, millenari corsi d'acqua alimentati per tre stagioni all'anno dalla pioggia, che scendendo dalla collina a sud, s'incanalava su tre letti, per via Vittorio Emanuele (o cap 'e 'coppa) e via S.S. Salvatore (sott 'a 'chiesa) e via G.A. Campano (a via nova 'e Chiaiano). I primi due corsi, confluendo, crearono la piazza o l'agor\u00e0 del villaggio (piazza Municipio e piazza del Plebiscito) a nord per poi defluire in via Aquarola (abbasci' all'acquarone) e stagnare, dopo un lungo tratto, finalmente, nell'acquitrino di Scampia a nord-ovest, mentre il terzo corso, alla fine di via G.A. Campano deviava a sinistra della discesa in una strada sterrata detta (abbasci 'e 'massarie o abbasci 'o 'Perillo, Filanda, Teverola e Perillo), andando ad irrigare la campagna.\nQueste terre, furono date ai veterani romani per difenderle dagli invasori, i quali collegarono questi numerosi pozzii tra loro e che una volta colmi, convogliassero l'acqua esondata in un grande manufatto di utilit\u00e0 pubblica.\nNel corso del tempo, la salubrit\u00e0 dell'aria di questo posto, le genuinit\u00e0 della terra e della sua gente, attrasse l'immaginario di alcuni cortigiani che pensarono di stabilirvisi edificando dei grandi palazzi, come il palazzo De Luna, palazzo Don Carlo o successivamente i palazzi Grammatico e Chiarolanza che, alla moda dei vecchi feudatari, li vollero difesi da altissime mura e con giardino e cortile interno e podere retrostante.\nDalle origini all'Impero Romano.\nLa zona a Nord di Napoli, un tempo assai fertile, fu abitata da Opici, Osci e Sanniti, come testimoniano i numerosi reperti archeologici, rinvenuti all'inizio di questo secolo, anche se probabilmente i primi abitanti di Piscinola furono i veterani romani, reduci dalle guerre puniche. A quell'epoca, verso il 326 a.C. Roma estese il suo dominio a Sud e colonizz\u00f2 la Terra di Lavoro assegnando, appunto, l\"'ager publicus\" (vale a dire appezzamento di terreno pubblico) ai veterani, sia per coltivarlo, che per difenderlo con le armi, in caso di sommosse da parte delle popolazioni locali, di recente conquista. La colonizzazione fu lenta e solo verso il 100 a.C. si svilupparono i primi insediamenti stabili: chiamati \"castrum\" o \"oppidium\". A questo periodo risalgono la maggior parte dei reperti archeologici, rinvenuti nel XX secolo, sotto le antiche masserie Filanda e Splendore o vicino alle masserie Fiore ed Epitaffio. Il ritrovamento di vasi, anfore, armi e numerosi oggetti di vita quotidiana, dimostrano la preesistenza nei luoghi anche di ville patrizie.\nIn molti documenti antichi l'abitato di Piscinola \u00e8 spesso menzionato anche col toponimo di \"Terra del Salvatore\", forse a causa dei possedimenti (grance) posseduti a Piscinola dal monastero esistente sull'isoletta di Nisida, chiamata a quei tempi \"isola S. Salvatoris\". \u00c8 da ritenere che, proprio a causa di questo legame storico, i monaci del convento di Nisida ebbero a contribuire non poco alla diffusione del culto del SS. Salvatore presso gli antichi abitanti di Piscinola.\nPiscinola ha, quindi, una storia bimillenaria. Fu colonia romana, come attestano i resti delle molteplici case signorili e degli accampamenti militari trovati recentemente. Dopo le guerre puniche, Piscinola si and\u00f2 strutturando in centro abitato e identificata con l'appellativo di \"Vicus\" o \"Villa\", secondo la politica messa in atto dai romani nei territori conquistati e concessi ai Veterani romani, legati alla terra da uno speciale vincolo di residenza, con il compito di difendere i luoghi, anche con le armi. Tale status rimase attivo anche dopo la caduta dell'Impero romano d'Occidente, anche se con forme diverse da quelle originarie.\nAppartenente alla \"Liburia Atellana\", Piscinola sub\u00ec nell'Alto Medioevo diversi saccheggi e incursioni da parte di popoli conquistatori, tra i quali i Longobardi, in lotta contro il Ducato Napoletano. Con il \"Pactum\", siglato da Arechi con il duca di Napoli, nell'anno 786, che sanc\u00ec la divisione della \"Liburia\" tra i Napoletani e i Longobardi, Piscinola divenne \"Casale\" del Ducato Napoletano. La parola \"Casale\" deriverebbe dal termine \"Casati\", ossia abitanti dediti alla coltivazione della terra. Nell'XI secolo divenne \"Borgo normanno\", dipendente dalla Contea di Aversa, quando il duca di Napoli Sergio IV cedette Aversa e alcuni Casali, a Rainulfo Dengrot (Rainulfo I il Normanno), come dote di nozze di sua sorella, che fu offerta in sposa al Conte, in segno della pace intervenuta tra i due popoli.\nDal medioevo ad oggi.\nLa prima documentazione storica di Piscinola risale al VI secolo, quando Belisario, in guerra con i Goti, strinse l'assedio attorno alla citt\u00e0 di Napoli. Alla fine, penetrato in citt\u00e0 dall'acquedotto presso San Giovanni a Carbonara, stermin\u00f2 la popolazione. Quindi si rec\u00f2 a Roma, dove papa Silverio lo rimprover\u00f2 aspramente per la strage. Pentitosi, torno a Napoli l'anno successivo (536) e vedendo lo stato di abbandono della citt\u00e0, decise di ripopolarla. Perci\u00f2 trasfer\u00ec a Napoli gli abitanti dei casali circostanti (allora chiamati ville o vichi). Fra questi la villa pi\u00f9 popolosa era quella di Piscinola. I primi documenti, nei quali si menziona il toponimo di Piscinola, sono gli atti notarili, che trattano la cessione di vari appezzamenti di terre. In alcuni di essi si citano anche le chiese \"Estaurite\" del SS. Salvatore e di S. Sossio. Il documento pi\u00f9 antico risale all'anno 250.\nNei secoli che seguirono, Piscinola partecip\u00f2 attivamente a tutti gli avvenimenti storici accaduti nella vicina Capitale del Regno.\nLa popolazione di Piscinola, fiera della propria dignit\u00e0 e delle proprie tradizioni rurali, \u00e8 storicamente stata restia a qualsiasi tentativo di subordinazione ed ibridazione da parte della tendenza accentratrice cittadina. Gi\u00e0 nel Medioevo, intorno all'anno 1000, mentre l'Italia meridionale si andava strutturando come Regno fortemente centralizzato, secondo l'organizzazione dei Normanni, Piscinola, come le altre localit\u00e0 vicine, esprimeva una spiccata tendenza autonomistica, divenendo, come si \u00e8 detto, \"Casale\".\nNascevano in quel periodo anche delle primordiali forme di assistenza ai cittadini indigenti, come l'\"Estaurita\": termine greco derivante dalla parola \"Stauros\", ossia luogo dove era esposta la croce. Di origine laico-ecclesiastica, l'Estaurita esprimeva una capacit\u00e0 di amministrarsi autonomamente nei confronti del Clero, fornendo l'assistenza e i beni primari ai bisognosi: curava gli infermi, dotava di una dote le fanciulle povere da maritare, consolava i familiari dei moribondi, seppelliva i defunti, ecc. Il governo dell'Estaurita era guidato da due o tre membri estauritari (chiamati anche Maestri), eletti di anno in anno dagli uomini del Casale.\nQueste forme di aggregazioni civiche (Casale ed Estaurita), gi\u00e0 presenti nel periodo medioevale, dimostrano che all'epoca esisteva in questa zona un sistema politico-amministrativo molto pi\u00f9 vicino al modello comunale, che si andava affermando in quel periodo nell'Italia centro-settentrionale, che non a quello monarchico, tipico delle regioni meridionali. Gli uomini del Casale, poi, si radunavano al suono delle campane nella piazza principale di Piscinola, davanti alla Chiesa del Salvatore, per discutere dei problemi riguardanti la loro comunit\u00e0, non dissimilmente da quanto facevano, in quel periodo, i Comuni del centro-nord.\nNei secoli seguenti, con l'avvento degli Angioini, Aragonesi, Spagnoli, Austriaci, Francesi e Borboni, Piscinola continu\u00f2 a difendere la propria autonomia, preferendo essere dichiarata \"Casale Demaniale Regio\", piuttosto che \"feudale\", per non sottostare ai dispotismi baronali dell'epoca, che imponevano ingenti tasse, in base ai \"fuochi\", cio\u00e8 ai nuclei familiari. I \"Casali Demaniali Regi\" dipendevano, infatti, solo e direttamente dal Re, ricevendo gli stessi privilegi della Capitale.\nL'autonomia fu difesa diverse volte, come nel XVII secolo, contro i Vicer\u00e9 spagnoli. In particolare, il 15 giugno del 1637, gli abitanti del Casale di Piscinola si sollevarono compatti, insieme a quelli di altri circa 30 Casali di allora, contro il Vicer\u00e9 don Ramiro de Guzman, duca di Medina, che voleva vendere i Casali ai Baroni; il Vicer\u00e9 voleva cedere il Casale di Piscinola al principe di Cardito. Nel 1679 i piscinolesi si \"riscattarono\", ossia pagarono al Vicer\u00e9 l'importo equivalente richiesto per la vendita del Casale ai Baroni: con i proventi raccolti in una colletta pubblica, riuscirono a conservare lo status di \"Casale Demaniale Regio\", quindi a rimanere nel Regio Demanio. Non sappiamo con certezza in quale anno poi divenne \"Universit\u00e0\", ossia realt\u00e0 civica in grado di amministrarsi autonomamente.\nDurante l'amministrazione francese di Giuseppe Bonaparte (1806-1808) e di Gioacchino Murat (1808-1815), Piscinola fu trasformata in \"Decurionato\", eleggendo un proprio Sindaco.\nCon la restaurazione borbonica, avvenuta nell'ottobre 1815 e con la nascita del Regno Delle Due Sicilie nel 1816 divenne Comune autonomo. Il primo gennaio 1866, il re d'Italia Vittorio Emanuele II sanc\u00ec l'abolizione del Comune di Piscinola e la definitiva annessione del suo territorio alla citt\u00e0 di Napoli, prima come \"Villaggio\" e poi, come \"Frazione\", al vasto quartiere napoletano di San Carlo all'Arena.\nCon la creazione delle Circoscrizioni comunali, avvenuta agli inizi degli anni ottanta, Piscinola, insieme a Marianella, fu una delle 20 amministrazioni circoscrizionali con le quali fu suddiviso il territorio del Comune di Napoli. Dal 2005 appartiene, come si \u00e8 detto, alla VIII Municipalit\u00e0 di Napoli.\nMonumenti e luoghi d'interesse.\nCentro storico di Piscinola.\nAnche se notevolmente rimaneggiato nel periodo del dopo terremoto, il centro storico di Piscinola conserva ancora molte interessanti testimonianze architettoniche del passato. L'\"isola\" che \u00e8 delimitata da via del Salvatore, via Napoli e Via Miano, rappresenta il nucleo pi\u00f9 antico, la cui pianta risulta forse coeva alla fondazione della chiesa del SS. Salvatore, ossia intorno all'anno 950. Sicuramente gli edifici che si ergono nella zona sono stati realizzati, in sostituzione dei precedenti manufatti, in epoche successive, tra il XVI ed il XVIII secolo.\nSi tratta prevalentemente di edifici disposti \"a corte\", aventi non pi\u00f9 di due piani fuori terra, realizzati in tufo, con solai in travi di legno e lapilli e con annessi tutti i servizi comuni necessari per gli abitanti (bagni, forni, pozzi, aia, cantine, stalle).\nNella zona adiacente alla piazza Bernardino Tafuri e anche in zone decentrate ad essa, si ergono molti edifici appartenenti alle famiglie della nobilt\u00e0 napoletana. Questi edifici costituivano le residenze estive di campagna della nobilt\u00e0 e si popolavano in concomitanza del trasferimento del re e della sua famiglia alla vicina reggia di Capodimonte.\nCitiamo per importanza: il Palazzo De Luna, il palazzo Grammatico, il palazzo Don Carlo, il palazzo Chiarolanza ed il palazzo Fioretto. Molto interessanti sono anche i palazzi antichi restaurati a cura della Facolt\u00e0 di Architettura di Napoli durante la ricostruzione post-terremoto, come quelli in Via del Plebiscito e in via Vittorio Emanuele.\nAltro esempio di emergenza architettonica rilevante nella zona risulta essere l'abitato di Vico degli operai, eretto nel corso dei secoli in maniera spontanea dagli antichi abitanti di Piscinola, dediti al lavoro delle campagne limitrofe, in particolare quelle della piana del Casale che un tempo era nominato \"lo scampagnato\" (l'attuale quartiere Scampia).\nIl complesso architettonico di Vico Operai \u00e8 stato in parte rimaneggiato durante l'intervento della ricostruzione post-terremoto. Esso per\u00f2 conserva ancora in parte le caratteristiche architettoniche originarie.\nAltre emergenze architettoniche.\nNel ventennio fascista sono stati eretti due importanti edifici, il complesso scolastico Torquato Tasso, ora sede della VIII municipalit\u00e0 e il \"palazzo della madre e dell'infanzia abbandonata\" in via Vittorio Veneto.\nLa nuova villa comunale.\nRecentemente la villa comunale (ex villa Vittoria), realizzata durante il periodo della riscostruzione post-terremoto, \u00e8 stata intitolata dal Comune di Napoli al cantante Mario Musella. La villa \u00e8 costituita da ampie aree a verde ed attrezzate per il tempo libero.\nSociet\u00e0.\nSolidariet\u00e0 sociale.\nDivenuta ormai un simbolo di riscatto per il quartiere \u201cVilla Nestore\u201d \u00e8 il principale polo di attivit\u00e0 socio-assistenziali di Piscinola gestito dall'amministrazione municipale in partnership col Club Rotary e la Croce Rossa Italiana. La struttura pu\u00f2 contare su un nutrito allestimento di locali: la palestra, la sala da ballo, l'auditorium, il centro anziani, il laboratorio di cucina e lo sportello per immigrati. Di concerto con il distretto scolastico 44 e l'Unit\u00e0 Territoriale di Base 48 sono state avviate anche delle sperimentazioni di integrazione come ad es. l'\u201dorto di villa\u201d affidato ad un gruppo misto di bambini ed anziani, il \u201cGiornalino della Villa\u201d, curato dall'associazione \u201cPorte invisibili\u201d, che documenta le attivit\u00e0 locali e la \u201cLudoteca\u201d.\nCultura, teatro e spettacolo.\nDon Beniamino Montesano.\nInsegnante di musica di molti artisti nati a Piscinola e nei dintorni, il maestro Don Beniamino \u00e8 stato, oltre che un bravo suonatore di mandolino, anche compositore di musiche di diverse canzoni napoletane, partecipanti alle audizioni della Piedigrotta. Compose anche una canzone in omaggio alla infante principessa Maria Pia di Savovia: \"A principessina d'a Casa Riale 'e Napule\". Mor\u00ec a Piscinola nella sua casa di Via Vittorio Emanuele, all'et\u00e0 di 93 anni.\nLa banda musicale di Piscinola.\nDell'esistenza della banda musicale di Piscinola si hanno notizie storiche a partire dai primi decenni del secolo scorso.\nInizialmente, fu fondata e diretta dal maestro Piccolo e raccoglieva la giovent\u00f9 del paese che svolgeva i pi\u00f9 umili mestieri (contadini e muratori), arrivando a superare anche i 50 elementi.\nNel secondo dopoguerra, la direzione fu assunta dal maestro Pasquale Santoro che ne diede i connotati di modernit\u00e0 e professionalit\u00e0.\nInfine, alla fine degli anni cinquanta, il maestro Azanne di Frignano Maggiore, a cui pass\u00f2 la direzione musicale, ampli\u00f2 il corpo bandistico, arricchendolo di molti solisti e dando al complesso i connotati di \"banda di giro\", partecipando anche ai raduni interregionali del settore.\n\u00c8 in corso un tentativo per rifondare il corpo musicale di Piscinola, riscoprendo cos\u00ec l'antica vocazione musicale degli abitanti del quartiere.\nTeatro.\nNel campo teatrale gli artisti pi\u00f9 importanti sono: Beppe Lanzetta, Salvatore Nappa e Antonello Cossia.\nBeppe Lanzetta, attore teatrale, \u00e8 autore di vari testi di narrativa ed opere teatrali, \u00e8 anche regista, attore cinematografico e autori di canzoni. Tra i libri da lui scritti: \"Una vita postdatata\", \"Lampi e tuoni dal Bronx napoletano\", \"Incendiami la vita\" (1996), \"Una gita a Napoli\" (1997), \"Un Messico napoletano\" (1998), \"Figli di un Bronx minore\" (1998), Tropico di Napoli (2000), \"Ridateci i sogni\", \"Ballate\"(2002), \"Un amore a termine\" (2003), \"Elogio della suocera\" (2004), \"Giugno Picasso\" (2006), \"L'opera di periferia\" (2008), \"Infernapoli\" (2011).\nSalvatore Nappa ha curato la regia di alcuni film ed \u00e8 autore di canzoni e di alcune opere teatrali (\"L'Albero dei Cento Piani\", scritta insieme al poeta Luigi Sica, anch'egli Piscinolese).\nAntonello Cossia, attore, ha scritto l'opera teatrale: \"A fronte alta\", dedicata a suo padre Agostino, noto pugile degli anni cinquanta.\nIl \"Centro Polifunzionale, lotto 14B\" \u00e8 una struttura finalizzata all'istruzione, allo sport, al teatro ed al tempo libero; \u00e8 dotato di una biblioteca, di un teatro coperto, di campi di tennis, di campi di basket e di calcio, nonch\u00e9 di una piscina coperta. In una parte dei locali hanno sede gli studi televisivi della Rai dove, invece, da alcuni anni \u00e8 registrata la fiction \"La squadra\". Nell'auditorium del Centro vi \u00e8 il TAN \u201cTeatro Area Nord\", che oltre alla stagione teatrale di \u201ccartellone\u201d, con la sua \"Liberascena ensemble\" ha una scuola di recitazione frequentata dai giovani del quartiere, diretta da Renato Carpentieri.\nInfrastrutture e trasporti.\nFerrovie.\nPiscinola \u00e8 collegata con Aversa Centro, mediante la ferrovia Napoli-Giugliano-Aversa, denominata altres\u00ec \"Linea arcobaleno\", gestita dall'Ente Autonomo Volturno, aperta nel 2005 in sostituzione della precedente stazione lungo la ferrovia Alifana attiva fra il 1913 e il 1975.\nMobilit\u00e0 urbana.\nPiscinola \u00e8 servita dalle autolinee in servizio pubblico urbane e interurbane, gestite rispettivamente da ANM e CTP, nonch\u00e9 dalla fermata \"Piscinola-Scampia\", stazione terminale della linea 1 metropolitana, che consente l'interscambio con la ferrovia Napoli-Giugliano-Aversa.\nFra il 1926 e il 1960 la citt\u00e0 era collegata col centro dalla linea 2 delle tranvie di Capodimonte.\nSport.\nDalla fine degli anni sessanta fino agli inizi degli anni novanta ha operato la S.S. Fiamma Juvenilia, in cui ha militato Alfonso Di Guida, campione italiano dei 400\u00a0m piani e Azzurro ai Giochi Olimpici di Montreal. Nel 1992 con la scomparsa della Fiamma Juvenilia \u00e8 nata una nuova squadra, l'A.S.D. Podistica Bosco di Capodimonte.\nIL CSI locale ha inoltre organizzato varie squadre sportive nella pallavolo e nel pattinaggio a rotelle.\nLa squadra di basket principale \u00e8 la Virtus Piscinola Napoli fondata nel 1945 ad opera di un sacerdote molto attivo nel quartiere. Riesce negli anni successivi a partecipare al campionato di serie C nazionale; nel 1970 cambia nome \"Basket Club Piscinola\". Attualmente partecipa al campionato di serie C2 regionale. Sono inoltre presenti altre squadre minori.\nIl pugile Agostino Cossia, del quartiere di Piscinola, \u00e8 stato due volte campione italiano nella categoria dei \"pesi piuma\", negli anni 1955 e 1956 e, poi, pugile olimpionico a Melbourne, nel 1956. \u00c8 stato il primo pugile campano a partecipare alle olimpiadi. Il pugile Salvatore Carrozza, per anni affiliato alla palestra \"Salvatore Todisco\" di Piscinola, \u00e8 divenuto nell'ottobre 2009 campione intercontinentale Wbf dei \"pesi welter\".\nLa squadra giovanile di calcio \"Piscinola Campania\" ha vinto il torneo di promozione, girone B 2008-2009. Ha vinto torneo di \"Eccellenza\" 2009-2010. Milita da due anni nel girone di serie D."}
{"id": "279665", "revid": "289247", "url": "https://it.wikipedia.org/wiki?curid=279665", "title": "Adzharistan", "text": ""}
{"id": "279668", "revid": "289247", "url": "https://it.wikipedia.org/wiki?curid=279668", "title": "Repubblica Autonoma Agiara", "text": ""}
{"id": "279670", "revid": "308552", "url": "https://it.wikipedia.org/wiki?curid=279670", "title": "Stoccafisso", "text": "Lo stoccafisso (in alcune zone dell'Italia centrale e meridionale detto pescestocco o semplicemente stocco) \u00e8 il merluzzo nordico bianco conservato per essiccazione naturale senza l'uso del sale. Con la denominazione \"stoccafisso\" pu\u00f2 essere commercializzato solo se il prodotto deriva dalla specie Gadus morhua. La tecnica di conservazione \u00e8 tuttavia applicabile anche per il Gadus macrocephalus ed altre specie di merluzzo o pesci dalle carni bianche, creando una moltitudine commerciale di merluzzi essiccati di vario genere e qualit\u00e0, per tale motivo, il termine pi\u00f9 corretto \u00e8 stoccafisso norvegese.\nLo stoccafisso viene prodotto unicamente in Norvegia, principalmente sulle isole Lofoten, e solo nei mesi invernali, periodo in cui i merluzzi nordici bianchi arrivano nei mari limitrofi per deporre le uova e le condizioni climatiche sono favorevoli per l\u2019essiccazione. \nIl nome potrebbe derivare dal norvegese \"stokkfisk\" ovvero dall'olandese antico \"stocvisch\", cio\u00e8 \"pesce a bastone\", secondo altri dall'inglese \"stockfish\", cio\u00e8 \"pesce da stoccaggio\" (scorta, approvvigionamento); altri ancora sostengono che pure il termine inglese sia mutuato dall'olandese antico, con lo stesso significato di \"pesce bastone\".\nCome da decreto ministeriale lo stoccafisso non va confuso con il baccal\u00e0 ovvero merluzzo nordico grigio (\"Gadus macrocephalus\") preparato per la conservazione tramite salagione, n\u00e9 con altri tipi di pesce salato, tantomeno con altre specie di merluzzo essiccati.\nOrigini.\nL'essiccazione naturale \u00e8 uno dei pi\u00f9 antichi metodi di conservazione del cibo. Vi sono documenti che attestano questa pratica nei Mari del Nord sin dai tempi di Carlo Magno (IX secolo). Il pesce secco ottenuto in questo modo pu\u00f2 conservarsi anche per anni ed \u00e8 facilmente trasportabile e commercializzabile. Fu proprio questa facile conservazione a bordo delle navi a farlo diventare il principale alimento dei Vichinghi. Le prime notizie sull'arrivo in Italia dello \"stoccafisso\" risalgono proprio al tempo dei Normanni in Sicilia.\nI veneziani erano grandi navigatori e portavano in patria ogni novit\u00e0: la pi\u00f9 diffusa versione dei fatti sostiene che nel 1432 la spedizione agli ordini del capitano veneziano Pietro Querini naufrag\u00f2 in Norvegia, sull'isola di R\u00f8st, a sud delle Isole Lofoten. Per sopravvivere l'equipaggio superstite impar\u00f2 a nutrirsi di questi grossi pesci, venendo ben presto in contatto con le popolazioni locali. Rientrando a casa il capitano Querini port\u00f2 gli stoccafissi, che nel Triveneto e negli altri territori un tempo appartenenti alla Serenissima sono chiamati \"bacal\u00e0\" (mentre il baccal\u00e0 nel resto d'Italia, tranne nelle \"serenissime\" Brescia e Bergamo, indica un merluzzo conservato sotto sale).\nA met\u00e0 del Cinquecento inizia la diffusione del merluzzo secco anche nella parte meridionale della penisola, come in Calabria, importato dal porto di Napoli; le prime notizie documentate sono datate 1561. \nLo stoccafisso nell'Italia rinascimentale era quindi ampiamente conosciuto e consumato nella Serenissima Repubblica di Venezia e iniziava a diffondersi, oltre che nel Regno di Napoli, anche nella Repubblica di Genova.\nConservazione.\nLo stoccafisso \u00e8 un alimento ricco di proteine, vitamine, sali di ferro e di calcio.\nLa preparazione dello stoccafisso \u00e8 paragonabile per certi versi a quella di altri prodotti alimentari stagionati, come i prosciutti o i formaggi.\nIl pesce viene preparato immediatamente dopo la cattura. Dopo averlo decapitato e pulito, viene essiccato intero o aperto lungo la spina dorsale, lasciando le met\u00e0 unite per la coda.\nIl pesce viene quindi messo sui supporti e lasciato all'aria aperta da febbraio a maggio; il clima freddo e secco tipico di quei mesi nella penisola scandinava - l'ideale \u00e8 una temperatura appena sopra gli zero gradi, senza pioggia - protegge il pesce dagli insetti e dalla contaminazione batterica. L'eccesso di gelo \u00e8 invece da evitare, perch\u00e9 facendo gelare l'acqua residua, forma cristalli di ghiaccio che distruggono le fibre del pesce.\n\u00c8 importante che i merluzzi non vengano a contatto tra loro e con i tronchi delle rastrelliere, pena la formazione di macchie che ne ridurrebbero la qualit\u00e0, che non abbiano macchie di sangue e di muffa o residui di fegato all'interno: questo \u00e8 compito del selezionatore, in norvegese \"vrakeren\", il quale arriva a suddividere fino a 30 categorie. Per via del clima particolarmente adatto, lo stoccafisso considerato migliore \u00e8 quello proveniente dalle isole Lofoten ove si pescano merluzzi della specie \"Gadus morhua\".\nDopo circa tre mesi all'aperto, lo stoccafisso matura per altri 2-3 mesi al chiuso, in un ambiente secco e ben ventilato. Al termine dell'essiccamento, il pesce ha perso circa il 70% del suo contenuto originario di acqua, ma ha mantenuto i suoi principi nutritivi.\nInfine per il consumo viene \"ammollato\": messo a bagno per almeno tre giorni in acqua corrente affinch\u00e9 si ammorbidisca, viene quindi pestato per rompere le spine e pulito.\nEsportazione e mercato dello stoccafisso.\nLa maggior parte dello stoccafisso \u00e8 esportato verso l'Italia (oltre due terzi). In Italia \u00e8 molto diffuso in Veneto e nella parte meridionale della Calabria. Lo stoccafisso \u00e8 ingrediente di numerosi piatti, anche molto diversi fra loro. Diverse sono anche le lavorazioni che pu\u00f2 subire, anche al base alle dimensioni di partenza: se si tratta di un pezzo sottile, prima della vendita viene rullato e battuto per facilitare il rinvenimento; se invece il pezzo \u00e8 pi\u00f9 spesso, viene fatto rinvenire in acqua intero e poi tagliato. Oltre che in Veneto e Calabria lo stoccafisso \u00e8 consumato anche in Liguria, Sicilia, Marche (soprattutto Ancona), e Toscana (soprattutto a Livorno).\nLo stoccafisso di qualit\u00e0 inferiore invece \u00e8 spesso destinato alla produzione di mangimi e alimenti per animali.\nPiatti a base di stoccafisso.\nLo stoccafisso si presenta di colore biancastro e sapore corposo, di forma caratteristica del merluzzo. \u00c8 un alimento concentrato e gustoso: un chilogrammo ha un contenuto energetico equivalente a cinque chilogrammi di merluzzo fresco; \u00e8 altamente digeribile e adatto a qualunque dieta; povero di grassi, \u00e8 ricco di proteine, vitamine e sali minerali.\nLutefisk norvegese.\nIl lutefisk \u00e8 il pi\u00f9 tipico piatto preparato in Norvegia, Svezia e alcune regioni degli Stati Uniti a partire dallo stoccafisso. Il nome deriva da \"lut\" che significa soda caustica e \"fisk\" ovvero pesce.\nLa prima descrizione di una ricetta del lutefisk, scritta per il re Gustavo I di Svezia risalirebbe al XVI secolo, ma Henry Notaker, autore dell'enciclopedia \"Apetittleksikon\" scrive che le prime notizie storiche di questa ricetta risalgono a non prima del XVIII secolo.\nLa preparazione prevede una lavorazione di 14 giorni prima della cottura: inizialmente il pesce \u00e8 lasciato in acqua per sei giorni, in seguito viene posto in una soluzione di idrossido di sodio per due giorni. Tale trattamento determina la parziale denaturazione delle proteine, il cui contenuto diminuisce del 50%, e fa s\u00ec che il prodotto assuma una consistenza gelatinosa. In questa fase della lavorazione \u00e8 velenoso e per poter essere consumato deve subire un secondo ammollo di 6 giorni, durante i quali l'acqua viene cambiata frequentemente per allontanare la soda caustica. A questo punto il lutefisk pu\u00f2 essere cucinato e servito.\nTradizionalmente la preparazione inizia nel mese di novembre e si serve nel periodo delle festivit\u00e0 natalizie. In Norvegia il lutefisk pronto all'uso si trova comunque in commercio tutto l'anno, anche in forma congelata. La cottura del lutefisk in forno richiede circa 40 minuti; si tratta quindi un piatto di relativamente facile preparazione.\nPiatti veneti.\nI veneti, fin dalla sua introduzione nel Quattrocento, videro nello stoccafisso un'allettante alternativa al pesce fresco, costoso e facilmente deperibile. Nacquero allora varie ricette: in particolare ancora oggi sono apprezzati il baccal\u00e0 mantecato, originato a Venezia, ma anche altri, il pi\u00f9 celebre e rinomato dei quali \u00e8 il \"baccal\u00e0 alla vicentina\". \u00c8 da notare che nonostante il loro nome, l'ingrediente di queste ricette \u00e8 lo stoccafisso, che in Veneto e nell'area della dominazione veneziana viene per\u00f2 chiamato baccal\u00e0.\nLa ricetta del baccal\u00e0 alla vicentina (\"Baca\u0142\u00e0 a \u0142a Vixentina\"), una delle pi\u00f9 conosciute e apprezzate della cucina vicentina, \u00e8 tramandata di generazione in generazione e in ogni famiglia vi sono uno o pi\u00f9 piccoli accorgimenti segreti, custoditi gelosamente. Lo stoccafisso dev'essere di eccellente qualit\u00e0: la migliore \u00e8 considerata quella \"Ragno\" che proviene dalle Isole Lofoten in Norvegia. Deve essere pestato, messo a bagno per tre giorni in acqua, perch\u00e9 si ammorbidisca, poi pulito, quindi viene tagliato a grossi pezzi, infarinato e cotto a lungo a fuoco lentissimo (si dice che il baccal\u00e0 deve \"pipare\") in un tegame di coccio con abbondante cipolla, ricoperto di latte e olio di oliva in uguali quantit\u00e0, avendo cura di non rompere i pezzi nel mescolarlo.\nStoccafisso all'anconitana.\nLo Stoccafisso all'anconitana \u00e8 uno dei piatti tipici della citt\u00e0 di Ancona, anzi da molti \u00e8 considerato il suo simbolo gastronomico. Esiste in citt\u00e0 un'accademia dello stoccafisso all'anconitana, che ne protegge la tradizione e organizza annualmente gare di bravura alle quali partecipano i vari ristoranti della citt\u00e0. Ancona ha da qualche anno stabilito rapporti regolari con le isole norvegesi dalle quali proviene la materia prima del suo piatto pi\u00f9 celebre.\nPu\u00f2 sembrare paradossale che una citt\u00e0 sede di uno dei porti pescherecci pi\u00f9 importanti d'Italia abbia eletto a suo pietanza rappresentativa lo stoccafisso che proviene dalle Isole Lofoten norvegesi. In realt\u00e0 le navi di Ancona si spingevano fino alle citt\u00e0 anseatiche e non di rado risalivano i fiordi norvegesi e per non fare il viaggio di ritorno senza carico importavano grandi quantit\u00e0 di stoccafisso, specialmente dopo il Concilio di Trento, quando era precetto il mangiar di magro in vigilie e durante la Quaresima.\nLa qualit\u00e0 usata \u00e8 \"ragno\", considerata la migliore. Lo Stoccafisso all'anconitana \u00e8 caratterizzato da una lunghissima cottura, dalla presenza di patate in pezzi grossi e da una grande abbondanza di vino ed olio di frantoio. Nella variante \"all'imbriagona\" la quantit\u00e0 di vino \u00e8 notevole. Il sugo viene utilizzato anche come condimento per paste o polenta o pizza.\nStocco messinese e calabrese.\nIl pesce stocco (\"u pisci st\u00f2ccu\") o \"stocco\", costituisce la base di molti piatti tipici delle province di Messina e Reggio Calabria. In Sicilia fu introdotto dai Normanni, \"eredi dei Vichinghi\", gi\u00e0 nell'XI secolo. Nel Seicento, furono soprattutto le navi olandesi ad importare stoccafisso nei porti del Mediterraneo.\nLa Calabria per l\u2019importazione del merluzzo secco a partire dal XVI secolo faceva riferimento al porto di Napoli (allora capitale del Regno delle due Sicilie), dal quale con piccole imbarcazione raggiungeva i porti della Calabria. A dorso di mulo, poi, attraverso le strade mulattiere del tempo, le balle di stocco arrivavano nei centri dell'entroterra come Mammola e Cittanova, dove il pesce secco trov\u00f2 il suo habitat naturale per il felice matrimonio con la purissima acqua dell'Aspromonte che in breve tempo, spugnandolo, lo rendevano commestibile.\nCon il terremoto dello Stretto del 1908 la tradizione dello stoccafisso venne rinnovata, grazie alle navi norvegesi che arrivarono al porto di Messina a soccorrere le popolazioni di Messina e di Reggio, portando con s\u00e9 anche il loro famoso prodotto\nLo \"Stocco\" calabrese pi\u00f9 rinomato ed apprezzato \u00e8 ancora oggi quello prodotto a \"Mammola\", il \"paese dello stocco\", come viene chiamato (tanto da aver ottenuto a livello regionale e nazionale il massimo riconoscimento dal Ministero delle Politiche Agricole e Forestali Suppl. Ord. Gazzetta Ufficiale N\u00b0167 del 18-7-02 pag. 13 N\u00b0201. con l'inserimento nell'elenco dei Prodotti agroalimentari tradizionali italiani). Lo \"Stocco di Mammola\" viene \"ammollato\" nell'acqua del luogo, che in breve tempo lo rende commestibile; l'acqua ricca di particolari sostanze minerali quali calcio, ferro magnesio, assieme alle tecniche di lavorazione artigianale antiche permette di ottenere risultati eccellenti. Il Pesce Stocco secco viene importato dalla Norvegia. \nAltro importante centro di eccellenza per la preparazione e l'ammollo del pesce stocco \u00e8 \"Cittanova nella Piana\".\nLo stoccafisso viene importato dalla Norvegia e trattato con le acque aspromontane dello Zomaro per ammorbidirlo e renderlo pi\u00f9 gustoso.\nRicette locali.\nLa materia prima, lo stoccafisso, deve essere di eccellente qualit\u00e0 (la migliore \u00e8 considerata quella \"Ragno\" che proviene dalle Isole Lofoten in Norvegia), che arriv\u00f2 per primo nel porto di Messina. Messo a bagno per almeno tre giorni in acqua corrente affinch\u00e9 si ammorbidisca, viene poi pestato e pulito, quindi pu\u00f2 essere preparato in molti modi, secondo le varie tradizioni della gastronomia siciliana e calabrese dello Stretto di Messina:\nLa tradizione radicata vuole che, quasi come fosse un precetto, le famiglie consumino lo stocco il Venerd\u00ec Santo e la vigilia di Natale. Un'altra tradizione locale vuole che lo stocco si usi come regalo, molti emigrati infatti al rientro dalle ferie lo portano per regalarlo e per consumo personale.\nSempre secondo la tradizione era (ed \u00e8) usanza che il proprietario del frantoio (trappitu) delle olive offrisse ai lavoranti un pranzo a base di stoccafisso, cipolle, pomodori e patate in occasione da \"criscita\" dell'olio e cio\u00e8 quando, alla fine di ogni ciclo di lavorazione, si separava l'olio d'oliva dall'acqua di lavorazione. L'usanza, mai abbandonata, oggi a Reggio Calabria si \u00e8 trasferita nei cantieri edili quando, dopo la \"posa\" dell'ultima soletta viene issata la bandiera tricolore sul tetto dell'edificio.\nIn provincia di Reggio Calabria si svolgono due eventi che hanno come protagonista il \"Pesce Stocco\", considerati per la loro tipicit\u00e0 tra le pi\u00f9 importanti manifestazioni di gastronomia della Calabria, richiamano infatti annualmente migliaia di estimatori e turisti:\nAllo stesso modo, lo \"Stocco messinese\" \u00e8 considerato uno dei piatti pi\u00f9 importanti della gastronomia siciliana e viene consumato sulle tavole della Sicilia orientale e non solo.\nStoccafisso in Liguria (PAT).\nLa Liguria ha inserito lo stoccafisso (in ligure \"stochefiscie\", anche abbreviato, \"stocche\") nell'elenco dei prodotti agroalimentari tradizionali: in questa regione il prodotto \u00e8 conosciuto a partire dal XVII secolo grazie ai commerci con i Portoghesi. Particolarmente noto \u00e8 lo \"stoccafisso alla badalucchese\", dal comune di Badalucco, situato nella Valle Argentina, nell'entroterra ligure. La tradizione vuole che gli abitanti della costa vi si fossero rifugiati per salvarsi dai Saraceni e che grazie allo stoccafisso siano riusciti a sostenere l'assedio.\nDa sempre il consumo di questo alimento \u00e8 largamente diffuso tra le popolazioni liguri. Tra i piatti pi\u00f9 conosciuti della cucina ligure ricordiamo lo \"stoccafisso accomodato\" o \"stoccafisso in buridda\".\nIl \"brandacujun\" \u00e8 una pietanza tipica della Riviera di Ponente a base di patate e stoccafisso.\nComposizione alimentare media dello stoccafisso.\nLa composizione alimentare media dello stoccafisso, ogni 100\u00a0grammi di parte edule, \u00e8 la seguente:\nIn media la parte edule dello stoccafisso \u00e8 il 78% del peso per quello secco e l'85% per quello ammollato."}
{"id": "279672", "revid": "11694", "url": "https://it.wikipedia.org/wiki?curid=279672", "title": "Arancia amara", "text": ""}
{"id": "279680", "revid": "120148187", "url": "https://it.wikipedia.org/wiki?curid=279680", "title": "Unione astrofili italiani", "text": "L'Unione astrofili italiani, in acronimo UAI, \u00e8 un'associazione senza scopo di lucro che si dichiara impegnata nella divulgazione dell'astronomia ; essa raggruppa appassionati sia professionisti che dilettanti. Nacque originariamente come tentativo di creare un punto di raccordo fra l'astronomia professionale e le gi\u00e0 costituite associazioni di astrofili italiane. Pur senza vietarne l'iscrizione, fra i suoi obiettivi primari non prevedeva, almeno negli anni iniziali, di essere il punto di riferimento dell'astrofilo \"isolato\", bens\u00ec di \"riunioni\" (associazioni e gruppi) di astrofili disposti ad entrare in contatto col mondo accademico.\nCostituita da , in essi compresi anche i gruppi di astrofili affiliati, si dichiara come una delle pi\u00f9 importanti associazioni astronomiche europee specie per l'organigramma di cui si \u00e8 dotata (sezioni di ricerca e commissioni). Annualmente i soci si riuniscono in un congresso nazionale, , durante il quale si organizzano conferenze ed attivit\u00e0 di approfondimento.\nSezioni di ricerca e commissioni.\nL'UAI \u00e8 suddivisa in alcune sezioni nelle quali la partecipazione \u00e8 riservata ai soli soci e il cui scopo, dichiarato dall'UAI, \u00e8 quello di portare un contributo all'astronomia professionale.\nAll'interno dell'UAI sono presenti, ma solo in parte concretamente operative, alcune commissioni che si occupano di temi non direttamente riferibili a specifici campi di ricerca.\nTra queste vi sono:\nUn'apposita pagina Web riporta l'elenco complessivo delle commissioni .\nAltre attivit\u00e0.\nSulla base delle dichiarazioni reperibili sul sito ufficiale, si evince che l'UAI intrattiene notevoli rapporti economici con alcune case editrici nonch\u00e9 aziende e ditte fornitrici di materiale ottico ed astronomico e altre ancora , con agenzie di viaggio e di spettacolo tramite le quali stipula contratti in occasione di trasferte per speciali eventi astronomici o pi\u00f9 semplicemente per la fornitura di \"gadget\" promozionali.\nL'UAI \u00e8 proprietaria ed editrice unica a capitale indiviso di una rivista periodica, \"Astronomia UAI\", dove vengono pubblicati articoli (), rapporti osservativi e resoconti di attivit\u00e0 varie.\nNell'ambito della lotta all'inquinamento luminoso, l'UAI collabora con CieloBuio e la sezione italiana dell'International Dark-Sky Association.\nL'UAI ha curato da giugno del 2003 a ottobre 2015, con autore Paolo Colona, la pagina dedicata all'astronomia sul Televideo della Rai (pagina 575), aggiornata ogni settimana e articolata in quattro pagine interne.\nConsiglio direttivo.\nL'attuale Consiglio direttivo, eletto al 43\u00ba Congresso a Napoli (23-26 settembre del 2010 e in carica fino al settembre del 2013, \u00e8 composto dal presidente Mario Di Sora, e altri incarichi espletati dai soci dell'associazione .\nVarie.\nGli \u00e8 stato dedicato un asteroide, 234026 Unioneastrofili ."}
{"id": "279686", "revid": "767487", "url": "https://it.wikipedia.org/wiki?curid=279686", "title": "C'era un cinese in coma", "text": "C'era un cinese in coma \u00e8 un film del 2000, diretto ed interpretato da Carlo Verdone.\nTrama.\nErcole Preziosi \u00e8 uno showman e impresario di basso profilo, dedito perlopi\u00f9 all'organizzazione di sfilate di moda ed eventi di bassa caratura e titolare di un'agenzia ormai in fase discendente, tra artisti superati ed improponibili. Anche in famiglia la situazione non \u00e8 certamente pi\u00f9 rosea: Ercole \u00e8 un padre e marito assente, bistrattato da sua figlia Maruska e dalla moglie russa Eva che tendono a trattarlo di fatto come un estraneo, tanto che, ad esempio, nelle poche occasioni in cui sono tutti e tre riuniti a tavola, le due donne lo ignorano parlando in russo.\nErcole ripone le sue speranze di riscatto nel mondo dello spettacolo verso il comico napoletano Rudy Sciacca, ma sfortuna vuole che, la sera stessa in cui avrebbe dovuto tenere uno spettacolo, l'artista abbia un terribile incidente stradale ed Ercole si vede cos\u00ec costretto a mandare in scena all'ultimo momento il suo mite autista, Nicola Renda, il quale lo aveva divertito precedentemente con la barzelletta del \"cinese in coma\" e, inoltre, gli chiedeva continuamente chances per esibirsi.\nNicola, inizialmente titubante, accetta e finisce per stupire il pubblico con la sua comicit\u00e0 talmente volgare da essere scambiata per anticonformista, riscuotendo un inaspettato successo. Lanciato in pianta stabile da Ercole ed assunto il nome d'arte di Niki, il nuovo comico diviene popolarissimo nei suoi tour itineranti nelle piazze e nei programmi televisivi d'Italia ma presto il successo gli d\u00e0 alla testa: lascia la sua ragazza Sonia, che avrebbe dovuto sposare di l\u00ec a poco, si concede avventure sentimentali con numerose fan, comincia a drogarsi e mette pian piano sempre pi\u00f9 in ombra Ercole, il quale di fatto si ritrova costretto a fargli da autista e attendente, senza pi\u00f9 condividere con lui popolarit\u00e0 e successo femminile.\nNel corso delle varie serate, Ercole tenta pi\u00f9 volte di convincere Niki a raccontare la barzelletta del cinese, ma l'altro declina puntualmente. Al contrario, durante uno spettacolo, con la scusa di far narrare la barzelletta dallo stesso Ercole, Niki lo chiama sul palco ma la richiesta si rivela subito essere solo un pretesto per metterlo alla berlina di fronte alla platea e, come se non bastasse, Ercole di conseguenza viene totalmente abbandonato da tutti gli artisti e da tutti i suoi colleghi di lavoro sotto contratto con la sua agenzia a causa della sua grave negligenza nei loro confronti scaturita dal successo di Niki rimanendo quindi da solo in ufficio. Tempo dopo, Niki ed Ercole vengono invitati in una casa di un noto produttore, ma improvvisamente, poco prima di giungere all'appuntamento, Niki dice di voler andare da solo, in quanto da tempo cova segretamente l'intenzione di troncare definitivamente il rapporto. Tale iniziativa viene supportata dagli avvocati del produttore stesso, in nome di un salto di qualit\u00e0, ed a Niki viene addirittura offerta la libert\u00e0 di stabilire lui stesso la cifra per l'ingaggio. Una volta ricongiuntosi con Ercole, che nel frattempo si era recato presso un vicino chiosco per rifocillarsi (oltre a partecipare a un'improbabile gara di go-kart), gli dice di essersi accordato per una cifra di due miliardi di lire da dividere fra loro due.\nNiki \u00e8 ormai diventato sempre pi\u00f9 egocentrico e schiavo di droghe ed alcol e in pieno delirio di onnipotenza: ritenendosi ormai emancipato dalle faticose serate in teatro perch\u00e9 si vede gi\u00e0 lanciato nel mondo della televisione, una sera, dopo essersi esibito in preda all'ubriachezza, finisce per bistrattare il pubblico venuto a vederlo al teatro Cantero di Chiavari. Come se non bastasse, una volta recatosi nel camerino dell'assistito, mentre ascolta in silenzio gli arroganti ordini del suo ex-autista, Ercole scopre che quest'ultimo nasconde una bustina di cocaina nel portafoglio e, soprattutto, che in realt\u00e0 ha ricevuto dal produttore un assegno di settecento milioni solo per s\u00e9. Sentendosi tradito, Ercole abbandona il suo (ormai ex) pupillo e torna a Roma. Una volta tornato a casa, ormai sconsolato, scopre di esser stato abbandonato anche dalla sua famiglia a causa delle sue continue e prolungate assenze da casa; si reca poco dopo dalla moglie, ospite di un'amica, riuscendo a riappacificarsi con lei ma apprendendo anche che la figlia Maruska ha iniziato a frequentare Niki.\nPoco prima dell'alba, Ercole si reca sotto casa di Niki, e assiste ad una accesa lite tra lui e Maruska: l'uomo costringe la ragazza a prendere un taxi, invece di accompagnarla egli stesso a casa e Maruska lo lascia insultandolo. Non appena la figlia si allontana, Ercole, non sopportando l\u2019umiliazione subita dalla figlia, giunge al colmo della sua rabbia: si scaglia contro il comico e comincia a picchiarlo mentre gli rivela tutta la sua delusione per come si \u00e8 sentito tradito e usato. A culminare la sua vendetta, incendia anche la costosissima Porsche che Niki aveva ricevuto in regalo dal suo nuovo produttore, incurante delle tardive suppliche del giovane che Ercole, infine, abbandona definitivamente\nRincasando, Ercole si gira verso la telecamera e, infrangendo la quarta parete, racconta finalmente la barzelletta del \"cinese in coma\"."}
{"id": "279687", "revid": "1324679", "url": "https://it.wikipedia.org/wiki?curid=279687", "title": "Teorema del viriale", "text": "In meccanica classica, il teorema del viriale \u00e8 una proposizione che lega la media temporale dell'energia cinetica e dell'energia potenziale di un sistema stabile di \"N\" particelle, e che ha importanti risvolti in diverse branche della fisica.\nLa prima formulazione del teorema \u00e8 dovuta a Rudolf Clausius, nel 1870. Il nome \"viriale\" deriva dal latino \"vis\" che significa \"forza\" o \"energia\".\nIl teorema.\nIl teorema del viriale afferma che in un sistema di \"N\" particelle che si muovono in una regione limitata di spazio, la cui energia cinetica totale sia formula_1, vale la relazione\ndove le parentesi indicano la media temporale ed formula_3 rappresenta la forza che agisce sulla \"k\"-esima particella, situata nella posizione formula_4.\nSe l'energia potenziale del sistema \u00e8 una funzione omogenea di grado \"n\" delle coordinate, ovvero della forma\ncio\u00e8 proporzionale ad una potenza \"n\" della distanza media \"r\" tra le particelle, allora il teorema assume la forma\ndove l'energia potenziale totale media formula_7 \u00e8 la somma dell'energia potenziale tra ogni coppia di particelle.\nNel caso particolare di un potenziale gravitazionale, proporzionale al reciproco della distanza, si ha che\ndove \"U\" \u00e8 l'energia potenziale gravitazionale.\nDimostrazione.\nPer dimostrare il teorema si consideri un sistema di masse formula_9 ognuna indicata da un raggio vettore formula_10 riferito ad una certa origine. Sia formula_11 la forza agente sulla massa i-esima. \nIndicando con formula_12 la quantit\u00e0 di moto della massa i-esima, allora\nL'ultima somma, che si denota con formula_14, \u00e8 pari a met\u00e0 della traccia del tensore d'inerzia, che corrisponde al momento d'inerzia per un problema bidimensionale, rispetto all'origine del sistema di masse. Derivando questa espressione si ottiene:\nDove si \u00e8 usata la relazione classica formula_16.\nIndicata con formula_17 la forza esercitata dalla massa i-esima sulla massa j-esima e tenuto conto della natura gravitazionale delle forze\nL'ultima espressione \u00e8 quindi semplicemente U, l'energia potenziale gravitazionale totale del sistema di masse.\nSiamo quindi giunti alla seguente espressione:\ned il teorema si ottiene quindi mediando entrambi i membri. Vista l'ipotesi di limitatezza dei moti, la media del primo membro \u00e8 nulla, infatti il valor medio di una qualunque funzione del tempo formula_21 \u00e8 definito come\nSe formula_21 \u00e8 una derivata rispetto al tempo formula_24 di una funzione limitata formula_25 risulta\nDalle propriet\u00e0 del commutatore posizione-momento segue che\ne di nuovo dal teorema di Eulero sulle funzioni omogenee segue\nMettendo tutto insieme si ottiene\nda cui l'enunciato "}
{"id": "279689", "revid": "125048181", "url": "https://it.wikipedia.org/wiki?curid=279689", "title": "Echinoidea", "text": "Echinoidea \u00e8 una classe del phylum Echinodermata che comprende gli organismi marini comunemente denominati ricci di mare.\nDescrizione.\nAdulto.\nNegli Echinoidei Regolari il corpo \u00e8 sostenuto da un esoscheletro di calcite nel derma che forma una teca sferica. Esternamente la teca appare divisa in dieci settori meridiani: cinque \"ambulacrali\",\" \"alternati da altrettanti settori \"inter-ambulacrali\". I primi sono forellati per permettere la fuoriuscita degli organi di movimento, i \"pedicelli ambulacrali\", i secondi invece non sono forellati e contengono le gonadi. L'esoscheletro inoltre porta annesse numerose spine con funzione difensiva.\nLa superficie aborale \u00e8 rivolta verso l'alto e presenta centralmente l'ano circondato da dieci piastre, di cui cinque sono piccole e in corrispondenza dei setti ambulacrali, mentre le altre cinque, pi\u00f9 grandi, sono in corrispondenza dei setti inter-ambulacrali e portano un foro per la fuoriuscita dei gameti (sono chiamate infatti anche piastre \"genitali\"). Una di queste ultime \u00e8 il \"madreporite\", riconoscibile dal fatto che ha dimensioni maggiori ed \u00e8 munita di molti fori per il passaggio dell'acqua.\nLa superficie orale \u00e8 invece rivolta verso il basso e presenta centralmente la bocca con l'organo per l'alimentazione, la lanterna di Aristotele: essa \u00e8 costituita da quaranta ossicoli disposti a formare cinque piramidi con la base rivolta verso l'alto, entro ognuna delle quali \u00e8 alloggiato un dente; la struttura \u00e8 resa mobile da fasci muscolari che consentono l'estrazione dell'organo per raspare il terreno. Inoltre nella zona periorale sono situate le branchie. L'asse oro-aborale \u00e8 quindi perpendicolare al substrato.\nIl sistema acquifero \u00e8 l'organo che consente il movimento sfruttando la pressione idrostatica. \u00c8 composto da una serie di canali interni di origine celomatica. L'acqua entra dal madreporite, percorre il canale petroso e arriva all'anello circumesofageo; da qui si dipartono cinque canali radiali, uno per settore ambulacrale. Ad ogni canale radiale \u00e8 collegata una serie di pedicelli ambulacrali che fuoriescono dalla teca tramite i forellini e che possono terminare con ventose per facilitare la locomozione.\nGli Echinoidei Irregolari hanno invece un endoscheletro cuoriforme, con asse oro-aborale spostato in obliquo. Inoltre i setti ambulacrali assumono una forma a cinque petali e vengono chiamati \"petaloidi\". Un sottogruppo di Echinoidei Irregolari, come quelli della famiglia Clypeasteridae, ha invece la teca appiattita e vengono chiamati comunemente\" dollari della sabbia\".\nMolti elementi conducono ad una simmetria pentaraggiata (quali i cinque settori ambulacrali, i cinque canali radiali, la struttura a cinque piramidi della lanterna di Aristotele), ma essa \u00e8 in realt\u00e0 pseudo-pentaraggiata, dal momento che il madreporite \u00e8 impari e consente di individuare un asse di simmetria bilaterale. La simmetria \u00e8 invece esclusivamente bilaterale negli Echinoidei Irregolari.\nLarva.\nLa larva, detta echinopluteo o semplicemente pluteo, possiede 6-8 paia di braccia che sostengono bande ciliate usate per l'alimentazione e la locomozione. Ha una vita planctonica che dura parecchi mesi, al termine della quale si deposita sul fondo per dar vita alla forma di adulto. Presenta simmetria bilaterale.\nDistribuzione e habitat.\nGli Echinoidea sono diffusi nelle acque dei tre principali oceani, dai poli all'equatore, nonch\u00e9 nel mar Mediterraneo.\nPossono essere trovati in ogni tipo di habitat marino, dalla zona intertidale sino a profondit\u00e0 di oltre 5.000 metri. \u00c8 possibile ritrovare molti di questi endoscheletri nei fondali marini e anche presso la costa marina.\nTassonomia.\nUna recente analisi filogenetica basata sulle caratteristiche morfologiche dell'endoscheletro di 169 specie sia viventi che fossili ha ridefinito i rapporti all'interno di questo raggruppamento includendovi i seguenti taxon:\nTra le specie presenti nel mar Mediterraneo vanno ricordate:\nRapporti con l'uomo.\nPesca e commestibilit\u00e0.\nLe gonadi, volgarmente definite uova, del \"Paracentrotus lividus\" sono commestibili e molto ricercate. Particolarmente pregiate per il sapore e compattezza quelle di rosso corallo acceso.\nPunture.\nIn caso di puntura, lavare e disinfettare la parte traumatizzata, nel caso di permanenza di aculei si consiglia di estrarle con delle pinzette o con l'ausilio di un ago, nel caso non si riesca ad estrarle la soluzione pu\u00f2 essere quella di applicare dell'ittiolo e proteggere la parte con garza, l'unguento far\u00e0 uscire spontaneamente le spine ed il gonfiore cesser\u00e0 in pochi giorni. \u00c8 consigliato rimuoverle entro poche ore in quanto col passare del tempo le spine tendono a penetrare in maggior profondit\u00e0, e dopo alcuni giorni la pelle tende a riformarsi coprendo la spina, rendendone quindi pi\u00f9 complessa la asportazione."}
{"id": "279691", "revid": "57342", "url": "https://it.wikipedia.org/wiki?curid=279691", "title": "Mauro Pagani", "text": "Musicista polistrumentista affermato anche come produttore, ha fatto parte della Premiata Forneria Marconi nel ruolo di flautista, violinista e cantante, e ha collaborato con molti altri autori e musicisti italiani, fra cui (su tutti) Fabrizio De Andr\u00e9, ma anche Gianna Nannini, Timoria, Verdena, Ornella Vanoni, Roberto Vecchioni, Massimo Ranieri, Zucchero Fornaciari, Francesco Guccini, Manuel Agnelli, Luciano Ligabue e al Concerto del Primo Maggio 2009 con Caparezza. \u00c8 anche autore di colonne sonore. Le sue ispirazioni comprendono non solo il rock, ma anche il blues e la musica etnica di matrice araba, balcanica e medio-orientale. \u00c8 uno degli artisti con il maggior numero di riconoscimenti da parte del Club Tenco, con tre Targhe ed un Premio Tenco.\nBiografia.\nAll'et\u00e0 di dieci anni comincia a studiare violino e poco dopo il flauto traverso attraverso i consigli del padre (flautista). Negli anni '60 comincia a militare in vari gruppi nell'area bresciana, tra cui un gruppo con Giorgio Cordini: la \"Forneria Marconi\" (da qui il nome che proporr\u00e0 lui stesso per la Premiata Forneria Marconi). Dopo aver militato, per meno di un anno, nel gruppo dei Dalton, la sua attivit\u00e0 di musicista lo porta ad avvicinarsi al gruppo de I Quelli nel 1970, durante la registrazione de \"La buona novella\" di Fabrizio De Andr\u00e9. Il suo ingresso ufficiale nella band ne far\u00e0 mutare il nome in I Krel, nome utilizzato solo per 3 tracce ufficiali (un 45 giri ed un brano incluso in una compilation della Dischi Ricordi) e, in seguito, in Premiata Forneria Marconi (PFM). Negli anni in cui militer\u00e0 nella PFM, Pagani si occuper\u00e0 di scrivere tutti i testi dei brani che nelle versioni inglesi dei dischi scriver\u00e0 insieme a Peter Sinfield (paroliere dei King Crimson) e dar\u00e0 un notevole contributo alle sonorit\u00e0 del gruppo. Nella PFM milita per sette anni e dopo il tour in Giappone del 1975 viene inserito dalla critica nipponica tra i 10 migliori musicisti al mondo.\nNel 1974 sposa la traduttrice Adalaura Quinque, ricevendo come regalo di nozze da Greg Lake (che aveva portato la PFM a Londra aiutandoli molto nel loro successo internazionale) un violino; nel 1991 diventa padre di Fernanda e nel 1997 di Leonardo.\nDopo aver lasciato la PFM nel 1977, inizia un percorso di ricerca musicale, in particolare una ricerca sulla musica etnica di matrice araba, pur rimanendo un \"bluesman\" orientato alla sperimentazione.\nNel 1978 pubblica con la etichetta Ascolto il suo primo album da solista intitolato \"Mauro Pagani\", che anticipa, nelle sonorit\u00e0 e nella ricerca di contaminazioni, quella che verr\u00e0 poi definita \"world music\".\nNel 1979 collabora con l'Ensemble Alia Musica, specializzato nell\u2019esecuzione di musica vocale e strumentale del medioevo, all'incisione di un album dedicato alle Cantigas de Santa Maria e ad altre composizioni iberiche del XIII secolo.\nSempre nel 1979 ha preso parte al progetto Carnascialia con Demetrio Stratos e altri affermati musicisti, molti dei quali provenienti dagli Area e dal Canzoniere del Lazio, con l'intento di rivitalizzare le sonorit\u00e0 popolari dell'Italia centrale e meridionale e pi\u00f9 in generale dell'Europa mediterranea.\nIl secondo album come solista \u00e8 del 1981, \"Sogno di una notte d'estate\", concepito come colonna sonora di uno spettacolo teatrale di Gabriele Salvatores. Da questo sar\u00e0 ricavato un film, e una nuova colonna sonora, uscita nel 1983 con lo stesso titolo.\nLa sua carriera vede un importante punto di snodo nella collaborazione con Fabrizio De Andr\u00e9, iniziata nel 1981 e durata ben 14 anni, col quale compone tutte le musiche di \"Cr\u00eauza de m\u00e4\" nel 1984 (considerato dalla critica un capolavoro e inserito da David Byrne tra i dieci dischi pi\u00f9 importanti del decennio in tutto il mondo) e \"Le nuvole\" nel 1990 in cui spicca la celeberrima Don Raffa\u00e8, lavori di cui si occupa anche della produzione.\nNel 1988 partecipa al Festival di Sanremo con il gruppo rock demenziale Figli di Bubba che forma per l'occasione insieme a Franz Di Cioccio, Roberto Manfredi, Sergio Vastano, Enzo Braschi, Roberto Gatti e Alberto Tonti.\nNel 1991 esce Passa la bellezza, in cui \u00e8 contenuto il brano \"Davvero davvero\" duettato con Fabrizio De Andr\u00e9, scritta insieme a Massimo Bubola (coautore anche di altri due brani del disco); l'album riceve la Targa Tenco come miglior opera prima dell'anno. Nel 1997 ottiene una \"nomination\" al David di Donatello per la colonna sonora del film di Gabriele Salvatores \"Nirvana\".\nNel 1998 fonda a Milano le \"Officine Meccaniche\", degli studi di registrazione da cui passeranno artisti come Daniele Silvestri, Samuele Bersani, Le Vibrazioni, i La Sintesi, Bluvertigo, gli Afterhours, i Negramaro, Stefano Bollani, i Muse, i Franz Ferdinand, Elisa, Massimo Ranieri, Lacuna Coil. Nello stesso anno \u00e8 direttore artistico del Concerto del Primo Maggio a Roma.\nNel 2000 fa parte della commissione artistico-musicale del Festival di Sanremo.\nNel 2001 comincia la sua attivit\u00e0 di organizzatore della manifestazione \"Siena: la citt\u00e0 aromatica\", rassegna estiva di musica nelle strade della citt\u00e0 di Siena culminante ogni anno in un concerto in Piazza del Campo.\nNel 2003 inizia la sua collaborazione con Ligabue: con l'artista emiliano, con il quale suoner\u00e0 anche al concerto di Campovolo nel 2005, collabora in modo determinante alla realizzazione prima del tour teatrale e poi all'album \"live\" tratto da quell'esperienza: \"Giro d'Italia\". Sempre nel 2003 pubblica il suo terzo album di inediti, \"Domani\".\nNel 2004, incide \"2004 Creuza de m\u00e4\", riproposizione a vent'anni di distanza del disco originario con nuovi arrangiamenti ed alcuni brani inediti di ispirazione etnica, cio\u00e8 \"fatta dal popolo per divertire se stesso\" (secondo quanto affermato dallo stesso De Andr\u00e9 circa l'ispirazione di \"Cr\u00eauza de m\u00e4\").\nSempre nel 2004 \"Officine Meccaniche\" diventa un'etichetta discografica.\nNel 2007 \u00e8 chiamato a sostituire Ambrogio Sparagna come maestro concertatore della Notte della Taranta, il grande evento di musica popolare salentina che si tiene ogni anno nel periodo di agosto a Melpignano.\nNel 2009 pubblica per la casa editrice Rizzoli Editore un romanzo dai tratti autobiografici, \"Foto di gruppo con chitarrista\".\nNell'aprile 2009 \u00e8 autore e produttore artistico del singolo \"Domani 21/04.2009\", in collaborazione con Giuliano Sangiorgi e Jovanotti; il brano inciso ha visto la partecipazione di oltre 50 artisti italiani. La canzone \u00e8 in memoria delle vittime del terremoto d'Abruzzo avvenuto circa un mese prima e dedicata ai sopravvissuti e a tutti coloro che lavorano alla ricostruzione. Il ricavato di questo progetto \u00e8 stato destinato alla ricostruzione e al restauro del Conservatorio \"Alfredo Casella\" e della sede del Teatro Stabile d'Abruzzo dell'Aquila.\nSi registra inoltre una collaborazione con la cantante Arisa per il suo album \"Amami\" uscito nel 2012\nIl 16 luglio 2011 torna a suonare assieme a Ligabue in occasione del secondo concerto a Campovolo.\nNel 2011 il Club Tenco di San Remo gli ha conferito il Premio Tenco come operatore culturale; la consegna \u00e8 avvenuta sabato 12 novembre 2011, durante la 36\u00aa Rassegna della Canzone d'autore.\nNel 2013 e 2014 \u00e8 il direttore musicale del Festival di Sanremo, in quei due anni presentato da Fabio Fazio e Luciana Littizzetto.\nNel 2015 dirige Nina Zilli al 65\u00ba Festival di Sanremo.\nNel 2017 dirige la cantante Chiara Galiazzo al 67\u00ba Festival di Sanremo 2017."}
{"id": "279693", "revid": "2519", "url": "https://it.wikipedia.org/wiki?curid=279693", "title": "Echinoide", "text": ""}
{"id": "279694", "revid": "125734412", "url": "https://it.wikipedia.org/wiki?curid=279694", "title": "Gallo cedrone (film)", "text": "Gallo cedrone \u00e8 un film italiano del 1998, diretto e interpretato dal regista Carlo Verdone.\nTrama.\nArmando Feroci, un volontario romano della Croce Rossa Italiana, viene sequestrato e condannato a morte da un gruppo d'integralisti islamici d'un Paese nordafricano. L'avvenimento diviene un caso nazionale, mobilitando la politica e i \"media\". Dalle interviste e i ricordi delle persone a lui vicine, in una sequenza d'episodi tra il comico e il grottesco, emerge il quadro d'un individuo immaturo, avventato nonch\u00e9 molesto. In strada, ad esempio, rivolge \"avances\" alle passanti al limite del ridicolo.\nL'ex moglie, per esempio, narra come l'abbia conquistata in una comica quanto squallida rivisitazione d'una scena di \"Ultimo tango a Parigi\". Il loro matrimonio finisce in seguito a un suo scherzo atroce che le causa un aborto spontaneo. Patito di Elvis Presley, tenta di convincere i membri d'uno scalcinato \"fan club\" d'esserne il figlio segreto.\nTempo dopo Armando raggiunge il fratello Franco, dentista benestante e convenzionale, da poco sposatosi con Martina, ventenne non vedente. Nonostante in un primo momento sembri accettare un'offerta di lavoro come autista propostagli da Franco, Armando conquista il cuore della cognata fuggendo insieme a lei. La ragazza, finalmente libera dal marito noioso e opprimente, gli chiede d'esaudirle dei desideri, come visitare le pi\u00f9 famose citt\u00e0 italiane e partecipare a una gara di \"strip-tease\", fino a voler guidare la macchina su una spiaggia, ma a causa d'una distrazione di Armando e della cecit\u00e0 di Martina, il protagonista viene travolto dall'auto e ridotto in coma.\nDurante la degenza, l'infermiera Egle, fanatica di \"New Age\", si prende cura di lui fino alla guarigione; quando si risveglia, Armando sembra un uomo maturo e altruista e s'arruola nella Croce Rossa. Rilasciato in seguito a una lunga e delicata trattativa, emerge la reale motivazione della condanna a morte, ossia una becera \"avance\" a una donna locale, in barba al rispetto delle pi\u00f9 elementari norme del Paese ospite. Armando torna in patria nell'ignominia generale.\nDue anni dopo, lo stesso si ripropone all'attenzione dei \"media\" in seguito alla sua candidatura a sindaco di Roma a capo d'una sua lista civica. In un comizio propone di cementificare il Tevere per farne un'enorme arteria stradale e conclude parafrasando Dante Alighieri: \"Con me si va nella citt\u00e0 ridente, con me si va nell'eterno splendore\"."}
{"id": "279695", "revid": "767487", "url": "https://it.wikipedia.org/wiki?curid=279695", "title": "Sono pazzo di Iris Blond", "text": "Sono pazzo di Iris Blond \u00e8 un film del 1996, diretto e interpretato dal regista Carlo Verdone.\nData la popolarit\u00e0 conquistata con il precedente \"Viaggi di nozze\" (1995), anche per questa pellicola il regista e attore romano ha scelto come sua partner femminile Claudia Gerini. Le riprese sono ambientate a Napoli, Roma, Bruxelles, Anversa, Charleroi e Waterloo.\nTrama.\nRomeo Spera, cantante e musicista celebre negli anni settanta con il singolo \"Bella senza trucco\", viene tradito e lasciato dalla fidanzata, insieme alla quale aveva formato il gruppo musicale Alta Definizione, proprio con un altro membro della band, precisamente il suo migliore amico. Triste e depresso, per sbarcare il lunario si fa assumere come cantante sulle navi da crociera; durante una sosta a Napoli si reca da una cartomante, detta la \"Santa\", che gli predice un lieto incontro con una donna straniera amante della poesia e della musica; questa donna porta il nome di un fiore e gli doner\u00e0 amore e denaro.\nDi l\u00ec a poco, nel bel mezzo di una crociera, conosce Marguerite, cantante belga di mezza et\u00e0 che interpreta i versi di Jacques Brel. Pensando che sia lei la donna del suo destino, si lega sentimentalmente a Marguerite e va a vivere con lei a Bruxelles. Si rende presto conto, per\u00f2, che la sua vita \u00e8 infelice e suonare tutte le sere \"Ne me quitte pas\" \u00e8 alquanto frustrante. Una sera, mentre cena in un fast food, incontra per caso Iris, cameriera italiana emigrata in Belgio dieci anni per raggiungere il padre originario di Caserta. Iris \u00e8 una ragazza tosta e caparbia, dalla vita sentimentale turbolenta: per lei troncare un rapporto equivale a \"potare i rami secchi\".\nPoco a poco Romeo inizia a frequentarla e scopre che ha una voce meravigliosa e che scrive versi e poesie. Egli capisce che \u00e8 arrivato il momento della \"potatura\": lascia Marguerite e va a vivere da Iris, con cui forma il duo musicale elettropop con sonorit\u00e0 trip hop \"Iris Blond and the Freezer\". Durante la registrazione del pezzo \"Nervous\" (inizialmente scritto in lingua francese), ottengono l'ingaggio per una serata in un locale fuori citt\u00e0, grazie alla quale riscuotono un notevole successo. Questo apre loro la strada a numerose date nei locali.\nAlla fine di un concerto, Iris incontra da sola un produttore discografico. Lei e Romeo litigano, a causa dell'esclusione dell'uomo dall'incontro, salvo fare pace una volta rientrata a casa, passando insieme la notte. Al risveglio, Romeo le dichiara di essersi innamorato ma lei poco dopo gli espone la proposta ricevuta dal produttore di fare un disco in Francia, una tourn\u00e9e in Europa e un ricco contratto; questo, per\u00f2, comporterebbe lo scioglimento del duo. Il produttore, infatti, ha in mente di far accompagnare Iris da un gruppo di ventenni, lasciando da parte Romeo poich\u00e9 giudicato troppo \"d\u00e9mod\u00e9\". Sentendosi tradito per l'ennesima volta, questo fa scattare una forte discussione tra i due: Romeo si impossessa della casa di Iris come risarcimento per le spese sostenute, dopodich\u00e9 la sbatte letteralmente fuori di casa.\nRomeo \u00e8 combattuto tra sentimenti d'amore e odio verso la ragazza e decide di andare a cercarla a Charleroi, dove vive il padre di lei, Vincenzo, e dove aveva detto di essersi trasferita. Non solo non la trova, ma viene coinvolto dall'uomo in una serata \"italiana\" in onore di santa Barbara (protettrice dei minatori), dove viene costretto a duettare con Mino Reitano, ospite d'eccezione. Al ritorno a casa trova un messaggio di Iris in segreteria, in cui gli annuncia la propria partenza per il giorno seguente chiedendogli di vederlo.\nRomeo si presenta alla stazione di Anversa e, dopo un iniziale atteggiamento di distacco, cercano di persuadersi a vicenda: lei chiede a Romeo di seguirla in Francia, lui invece tenta di convincerla a non prendere il treno e restare, imitandole nel frattempo l'occhio di Jacqueline (la ragazza del fast food e ormai ex collega di Iris, affetta da blefaroptosi). Quindi le volta le spalle dandole la possibilit\u00e0 di lasciar partire il treno da solo, aspettando di trovarsela l\u00ec davanti una volta giratosi verso i binari. Ma non andr\u00e0 cos\u00ec: quando si volta, infatti, Iris \u00e8 gi\u00e0 salita sul treno per Parigi, preferendo una promettente carriera a lui.\nRomeo continuer\u00e0 comunque a mettersi in gioco: durante un concerto viene annunciata una sua esibizione in cui interpreta \"Black Hole\", brano del repertorio del duo ormai scioltosi. Durante l'esibizione traspare un'espressione triste e amareggiata dovuta all'abbandono da parte di Iris ma, nonostante il pesante fardello, si esibisce in maniera encomiabile davanti a una platea colma di persone che lo ascoltano rapiti, rilanciandosi come artista e guadagnando una nuova fama con il nome d'arte di \"The Freezer\".\nColonna sonora.\nLa colonna sonora del film \u00e8 stata interamente composta da Lele Marchitelli e cantata da Claudia Gerini (fatta eccezione per i brani strumentali e \"Black Hole (#2)\", interpretato da Andrea Chimenti). I brani sono contenuti nell'album \"Sono pazzo di Iris Blond (Colonna sonora originale)\", pubblicato nel 2017."}
{"id": "279696", "revid": "22475", "url": "https://it.wikipedia.org/wiki?curid=279696", "title": "Gradius", "text": ", pubblicato anche con il titolo Nemesis fuori dal Giappone, \u00e8 uno sparatutto a scorrimento orizzontale prodotto dalla Konami nel 1985, primo di una lunga serie di giochi. Nato come videogioco arcade, venne poi convertito per numerosi computer e console, di solito edito dalla stessa Konami.\nLa trama vede il giocatore alla guida dell'astronave Vic Viper, sola contro l'intero impero galattico di Bacterion, una razza extraterrestre di parassiti in grado di colonizzare interi pianeti. Questa idea ha lanciato l'utilizzo, per la grafica dei livelli, di uno stile \"biomeccanico\", cos\u00ec definito perch\u00e9 ad ambientazioni tecnologiche se ne alternano altre in cui le strutture sono costituite da masse di strano materiale organico. La novit\u00e0 ha subito preso piede tra i produttori di videogiochi, e questo particolare stile \u00e8 stato ripreso e sviluppato da diversi altri titoli similari, fra cui \"R-Type\".\nModalit\u00e0 di gioco.\nL'aspetto pi\u00f9 innovativo di \"Gradius\" \u00e8 il sistema di power-up, concepito diversamente da tutti gli altri titoli allora presenti sul mercato. A differenza degli altri giochi, in cui sono presenti svariati tipi di power-up con determinati effetti sul giocatore, in Gradius il sistema di potenziamento \u00e8 progressivo: esiste un unico tipo icona da raccogliere, e alla prima icona raccolta il primo segmento della barra posta nella porzione inferiore dello schermo si illumina (la seconda icona raccolta illuminer\u00e0 il secondo segmento e cos\u00ec via, fino a ricominciare da capo). A questo punto al giocatore si presentano due opportunit\u00e0: acquisire l'arma o la facolt\u00e0 indicata in quel momento dalla barra, premendo il bottone apposito (a quel punto la barr\u00e0 si resetter\u00e0 e il computo delle icone ricomincer\u00e0 dal primo segmento), oppure raccogliere tante icone quante ne servano per illuminare l'arma desiderata.\nQuesto sistema aggiunge un pizzico di strategia alla partita, in quanto al giocatore \u00e8 lasciata la scelta di quali caratteristiche della navicella potenziare prima per il livello in corso: ad esempio si pu\u00f2 decidere di ottenere subito tutte le armi pi\u00f9 potenti e aumentare solo in seguito la velocit\u00e0 della navetta, oppure accumulare power-up senza sfruttarli per ottenere in seguito lo scudo, il potere pi\u00f9 difficile da ottenere.\nL'elenco di tutti i power-up della barra:\nLe Options.\nCon le \"options\", \"Gradius\" ha introdotto il concetto di \"pod\", ovvero di \"aiutante\" che segue i movimenti dell'astronave controllata dal giocatore raddoppiandone la potenza di fuoco. Le options sono delle piccole ellissi luminose che seguono tutti i movimenti della Vic Viper, possono essere ottenute tramite la barra dei power-up (fino a un massimo di quattro) e replicano lo sparo che la Vic Viper ha in quel momento; per fare un esempio, se il giocatore \u00e8 in possesso del missile e del laser, ogni option raccolta in quel momento dal giocatore sparer\u00e0 a sua volta un missile e un laser alla pressione del pulsante di fuoco.\nCi\u00f2 garantisce al giocatore una grande potenza di fuoco; inoltre, dato che le options sono indistruttibili e immateriali (nel senso che passano attraverso ai nemici), il giocatore pu\u00f2 muovere la navicella in modo che le sue options, seguendola, coprano con i proiettili la pi\u00f9 ampia porzione di schermo possibile.\nComportamento delle armi.\nSolo le options possono essere raccolte fino a quattro volte: al contrario, l'utilizzo di un'arma (double/laser) esclude l'altra. Fa eccezione il missile che, essendo un'arma secondaria, \u00e8 sempre disponibile fino alla perdita di una vita.\nElementi ricorrenti.\nLa serie di \"Gradius\" \u00e8 nota per una serie di elementi che si ripetono pressoch\u00e9 identici in tutti o quasi i giochi della serie.\nSpazio dedicato ai power-up.\nAll'inizio del gioco, e in tutte le sezioni intermedie tra un livello e l'altro, vi \u00e8 una zona di spazio vuoto percorsa da nemici facili da abbattere: scopo di queste zone \u00e8 di ricaricare di power-up il giocatore, per meglio fargli affrontare la parte di livello vero e proprio ben pi\u00f9 difficile. Di solito i power-up si ottengono distruggendo un'intera formazione di navicelle che procedono in fila indiana o distruggendo all'interno della formazione la navicella di colore diverso dalle altre (di solito rossa anzich\u00e9 azzurra).\n\"Big Core\" e i nuclei.\n\"Big Core\" \u00e8 il nome con cui \u00e8 conosciuto il primo boss (e boss ricorrente) di Gradius. Si tratta di una grossa astronave provvista di un vistoso nucleo (\"core\") blu esattamente al centro; questo nucleo \u00e8 protetto da una serie di barriere. La sfida sta nell'evitare i laser del boss e nel frattempo colpire le barriere, in modo da scoprire il nucleo centrale, e colpire quest'ultimo fino a far esplodere l'astronave. Esistono parecchie ricorrenze e variazioni di \"Big Core\" lungo i vari capitoli di Gradius, alcune con pi\u00f9 nuclei da distruggere.\nNel corso della serie questo concetto si \u00e8 evoluto in quello di \"Gun Wall\", ovvero un muro pieno di torrette e altri mezzi di difesa (da cui il nome) e dotato di ben tre nuclei ciascuno protetto da pi\u00f9 barriere; solitamente il Gun Wall sbarra la strada verso la fine dell'ultimo livello.\nI Moai.\nI Moai intergalattici di \"Gradius\" sputano anelli luminescenti dalla bocca e possono essere distrutti solo in quel momento, con proiettili dunque sparati nella bocca aperta. Esistono diverse variazioni sul tema, tra cui le versioni comiche e demenziali apparse nei giochi della serie di \"Parodius\"."}
{"id": "279697", "revid": "2519", "url": "https://it.wikipedia.org/wiki?curid=279697", "title": "Echinoidei", "text": ""}
{"id": "279701", "revid": "1543377", "url": "https://it.wikipedia.org/wiki?curid=279701", "title": "Giovanni Consorte", "text": "Le tappe della carriera.\nLaureato in Ingegneria chimica all'Universit\u00e0 di Bologna nel 1972, master alla Luiss e alla Bocconi, dal novembre 1973 all'aprile 1975 \u00e8 al Gruppo Montedison (analisi e budget degli investimenti).\nDal 1976 al 1978 \u00e8 alla Lega delle Cooperative, nel ruolo di responsabile di un piano per la ristrutturazione e gestione dei processi di cambiamento di grandi cooperative.\nDal 1979 viene assunto come Dirigente in Unipol Assicurazioni S.p.A., ricoprendo vari incarichi manageriali (Direttore Programmazione, Organizzazione, Controllo, Partecipazioni, Amministrazione, Finanza, Immobiliare), e nel luglio 1996 diventa Presidente e Amministratore Delegato. Dal novembre 1991 al giugno 1996 cura la ristrutturazione prima finanziaria e poi societaria della \"finanziaria di controllo\" del Gruppo Unipol denominata Unipol Finanziaria (poi diventata Finsoe). Dal 1996 al 1999 ha curato il lancio e la gestione di Unisalute S.p.A. (Compagnia di assistenza sanitaria integrativa specializzata nel managed care). A partire dal dicembre 1998 ha curato la ristrutturazione di Banec e successivamente il lancio di Unipol Banca, contribuendo alla elaborazione delle strategie di sviluppo ed occupandosi delle politiche gestionali della Banca. Dal 1997 ha curato quale Presidente e A.D. di Finec (poi diventata Unipol Merchant Banca per le Imprese) la ristrutturazione di numerose cooperative e medie imprese operanti nel settore industriale e delle costruzioni, trasformandola nel 2003 in una Merchant di mercato e poi in una Banca di medio termine.\nSi \u00e8 dimesso dalle cariche di vertice in Unipol il 9 gennaio del 2006.\nLe inchieste della magistratura.\nL'intera vicenda si innesta in quella pi\u00f9 ampia e con numerosi intrecci e connivenze economiche e politiche, vicenda che tenne a lungo tempo le prime pagine dei giornali. Riguarda la scalata alla Banca Antonveneta da parte della banca Popolare di Lodi (allora Presieduta da Gianpiero Fiorani), sostenuto dall'allora Governatore della Banca d'Italia, alcuni immobiliaristi (Ricucci, Coppola) ed il finanziere bresciano Emilio Gnutti (gi\u00e0 alleato di Consorte nella vicenda Telecom). L'insieme dei personaggi \u00e8 stato consegnato alle cronache con la definizione emblematica dei furbetti del quartierino.\nLe sue dimissioni sono state causate dalle accuse di aggiotaggio, associazione a delinquere e appropriazione indebita a lui rivolte in occasione dello scandalo finanziario relativo alla scalata della Banca popolare di Lodi, poi diventata Banca Popolare Italiana, alla Banca Antonveneta. L'aggiotaggio si concentra su 50 milioni di Euro ricevuti (insieme al proprio vice Ivano Sacchetti) dal finanziere bresciano Gnutti, per \u00abconsulenze\u00bb in proprio fatte a favore della Hopa di Gnutti. \u00abConsulenze\u00bb, per\u00f2, pagate non con fatture ma dietro lo schermo di plusvalenze artificialmente create con operazioni borsistiche \u00abblindate\u00bb.\nQuesta \u00e8 la versione che Consorte ha offerto agli inquirenti per giustificare questa consistente somma. Flussi creati con un particolare meccanismo, secondo quanto gi\u00e0 rilevato dalle indagini e spiegato da Gnutti: Consorte e Sacchetti, attraverso intermediari spesso del gruppo del banchiere Gianpiero Fiorani, investivano su titoli o prodotti derivati ritenuti \u00abpromettenti\u00bb dal punto di vista del margine di incremento prevedibile, e subito li rivendevano a Gnutti a prezzi sensibilmente pi\u00f9 alti, ricavandone quindi immediate plusvalenze a colpo sicuro, di dimensione pari all'apparente generosit\u00e0 di Gnutti.\nAl suo posto \u00e8 stato nominato il Presidente dell'Emiliano-Romagnola Coop Adriatica, Pier Luigi Stefanini.\nAncora in corso gli accertamenti della magistratura, ma intanto il procuratore capo di Perugia Nicola Miriano e i Pm Alessandro Cannevale e Sergio Sottani hanno chiesto l'archiviazione per Consorte, il giudice milanese Francesco Castellano e il procuratore aggiunto di Roma Achille Toro: la motivazione consiste nella \"insussistenza di elementi idonei a sostenere l'accusa in giudizio\". L'indagine aveva ipotizzato che i due magistrati fossero stati \"arruolati\" da Consorte per conoscere indiscrezioni e segreti delle indagini su Bnl, Antonveneta e Rcs: dopo un anno d'indagini, a chiudere l'inchiesta ha provveduto in data 2 ottobre 2006 la stessa procura.\nIn data 25 ottobre 2006, invece, Consorte, Ivano Sacchetti (ex presidente Unipol Banca e vicepresidente di Unipol) e il finanziere Emilio Gnutti sono stati condannati a 6 mesi di reclusione dal giudice di Milano Elisabetta Meyer con l'accusa di insider trading su titoli Unipol, stabilendo in 92.500 euro i danni patrimoniali e non patrimoniali che andranno risarciti dai tre condannati, in solido tra loro, alla Consob, parte civile nel processo. \"Amareggiati e increduli\" per l'esito della sentenza del Tribunale di Milano, Consorte e Sacchetti hanno sottolineato il fatto che si tratta comunque \"solo del primo grado di giudizio\".\nNel luglio 2007 la vicenda torna all'onore delle cronache perch\u00e9 una richiesta del Gip di Milano Clementina Forleo chiede al Parlamento di acquisire come prove il testo delle telefonate intercorse tra il Consorte e Massimo D'Alema e Piero Fassino. L'ipotesi \u00e8 di una guida \"anche\" politica alla scalata di BNL della quale Consorte sarebbe stato l'esecutore ottemperando alle volont\u00e0 politiche dei suoi referenti.\nNel novembre 2007, Consorte viene condannato in appello, con sentenza che conferma la pena di 6 mesi ottenuta in primo grado. Consorte ha dichiarato: \u00abSono condannato per aver agito nell'interesse di Unipol. \u00c8 una sentenza che non capisco: faremo ricorso in Cassazione\u00bb.\nNel luglio 2008 Consorte ritorna in possesso di gran parte dei 50 milioni di euro sequestrati dalla magistratura in quanto ritenuti frutto di operazioni lecite. Il Gup di Milano Luigi Varanelli ha riconosciuto che effettivamente la cifra riguardava una consulenza, disponendo quindi il dissequestro con sentenza passata in giudicato. Nonostante l'importanza di questa notizia, la stessa passa quasi sotto silenzio: appare nella versione cartacea del \"Sole24ore\" e di \"Il Foglio\", ma \u00e8 difficile trovare in internet qualche riferimento (lo stesso Consorte si \"dimentica\" di aggiornare il proprio sito).\nIl 21 gennaio 2009 le condanne per Consorte, Sacchetti e gli altri dirigenti Unipol per insider trading vengono annullate senza rinvio dalla quinta sezione penale della Cassazione per incompetenza territoriale della procura di Milano. Gli atti vengono trasmessi a Bologna.\nIl 28 maggio 2011 viene condannato a 3 anni di reclusione pi\u00f9 una multa di un milione di euro nel processo per la tentata scalata Bpi ad Antoveneta. Il 28 maggio 2012 la pena a carico di Consorte viene ridotta dalla Corte d'Appello di Milano a un anno e 8 mesi. La sentenza \u00e8 confermata dalla Corte di Cassazione il 28 novembre 2012.\nIl 6 dicembre 2013 la Corte d'Appello di Milano assolve tutti gli imputati, incluso Giovanni Consorte, dall'accusa di aggiotaggio \u00abperch\u00e9 il fatto non sussiste\u00bb nel processo sulla tentata scalata di Unipol a BNL del 2005. Nella stessa sentenza, la Corte dispone la revoca delle sanzioni pecuniarie irrogate nei confronti di Unipol, Banca popolare dell'Emilia-Romagna e Hopa, nonch\u00e9 della provvisionale pari 15 milioni di euro gi\u00e0 liquidata in favore della parte civile, Banco di Bilbao, condannata a pagare le spese processuali.. Il 6 maggio 2015 la Cassazione conferma la sentenza di assoluzione mettendo la parola fine alla vicenda.\nLe sanzioni della CONSOB.\nIl 20 ottobre 2010 la CONSOB applica nei confronti di Giovanni Consorte, in qualit\u00e0 di Amministratore Delegato di Unipol Gruppo Finanziario S.p.A. al tempo dei fatti, le seguenti sanzioni amministrative pecuniarie: \u20ac 50.000, per ciascuna delle n. 4 violazioni dell'art. 114, comma 1, del d.lgs. n. 58/1998, e dell'art 66, comma 4, del Regolamento Intermediari CONSOB, in relazione ai comunicati del 31 maggio 2005, del 1\u00ba giugno 2005 (inerenti alla disponibilit\u00e0 da parte di Unipol di azioni Banca Nazionale del Lavoro S.p.A. in virt\u00f9 di contratti di opzione), del 1\u00ba luglio 2005 e del 15 luglio 2005 (inerenti alla disponibilit\u00e0 da parte di Unipol della facolt\u00e0 di incrementare la partecipazione nel capitale sociale di BNL fino al 14,92% in virt\u00f9 di contratti di opzione); \u20ac 100.000 per la violazione delle medesime disposizioni in relazione al comunicato del 6 giugno 2005 (in relazione all'ipotesi allo studio di lancio di un'offerta pubblica di acquisto sulle azioni della Banca Nazionale del Lavoro S.p.A. da parte della stessa Unipol). La somma delle sanzioni complessivamente applicate nei confronti di Giovanni Consorte \u00e8, quindi, pari ad \u20ac 300.000.\nIl salvataggio del Bologna Calcio.\nNel dicembre 2010 Consorte \u00e8 intervenuto per scongiurare il fallimento della squadra del , costituendo la societ\u00e0 per azioni di cui era inizialmente presidente, Bologna 2010, che ne ha rilevato il 100% da Sergio Porcedda (80%) e Francesca Menarini (20%): nuovo Presidente Massimo Zanetti, imprenditore trevigiano del caff\u00e8 (Segafredo), poi dimessosi, improvvisamente, il 21 gennaio 2011 a seguito di una lettera dell'Amministratore Delegato da lui fortemente voluto, Luca Baraldi, nella quale si denunciava un \"buco\" di nove milioni di euro rispetto a quanto prospettato da Intermedia.\nConsorte aveva gi\u00e0 espresso le sue perplessit\u00e0 su come stava procedendo la governance di Bologna 2010 sottolineando che governare \u00e8 diverso da comandare. Laddove Baraldi avesse avuto ragione il Bologna F.C. 1909 avrebbe sicuramente avuto problemi insormontabili ma lo stesso A.D. ha poi sostenuto di essere stato frainteso.\nIl 21 maggio lascia definitivamente il Bologna nelle mani di Albano Guaraldi nominandolo Presidente all'unanimit\u00e0 e Amministratore Delegato."}
{"id": "279703", "revid": "767487", "url": "https://it.wikipedia.org/wiki?curid=279703", "title": "Viaggi di nozze", "text": "Viaggi di nozze \u00e8 un film italiano del 1995 diretto e interpretato da Carlo Verdone.\nTrama.\nIl film segue le vicende di tre coppie di novelli sposi, dal matrimonio al viaggio di nozze.\nIl professor Raniero Cotti Borroni, vedovo della prima moglie Scilla, \u00e8 un barone della medicina che pensa al lavoro 24 ore su 24, al punto di non spegnere il cellulare nemmeno sull'altare. Egli convola a nozze con la giovane e fragile Fosca, riconoscente per averla aiutata con la madre malata, che per\u00f2 durante il viaggio di nozze s'accorge di avere commesso un errore irreparabile. Raniero ha infatti organizzato la luna di miele in modo che sia uguale a quella con Scilla; inoltre tedia la nuova consorte con ogni sorta di pignoleria: arriva al punto di programmare la posizione delle tombe in cui saranno sepolti, le fa indossare gli abiti di Scilla, le impone persino le posizioni da assumere durante il primo rapporto sessuale. Fosca prova in ogni modo a fuggire dall'opprimente marito, ma neanche un suo malore, che costringe il treno su cui viaggiano a un'improvvisa sosta, \u00e8 risolutivo. Dopo una serie di sventure e l'allucinante prima notte di nozze Fosca, disperata, finisce per suicidarsi buttandosi dal balcone della stanza d'albergo a Venezia, compiendo lo stesso atto che fece Scilla 5 anni prima; durante il funerale Raniero si accorge di avere lasciato il cellulare nella bara di Fosca e la fa riaprire per rispondere alla telefonata di una paziente, con la quale inizia subito a flirtare.\nIl candido Giovannino sposa l'eterna fidanzata Valeriana. Dopo un'interminabile predica dello zio prete che celebra la funzione, i due stanno per imbarcarsi per una crociera nel mar Mediterraneo ma, poco prima di salpare, una telefonata inaspettata costringe Giovannino a lasciare Valeriana e tornare a Roma: l'infermiera albanese dell'anziano padre Adelmo si \u00e8 licenziata e Giovannino deve trovargli una nuova sistemazione. I suoi fratelli gli negano qualsiasi aiuto, cos\u00ec Giovannino \u00e8 costretto a lasciare l'uomo da sua madre, che convive da dodici anni con l'avvocato Taddei; nel frattempo, Valeriana deve sbarcare a sua volta, poich\u00e9 sua sorella Gloria ha tentato il suicidio in seguito a un tradimento del marito Stefano. Soccorsa Gloria, i due scoprono che Gloria aveva soltanto simulato il suicidio e che in realt\u00e0 era stata lei a tradire Stefano; messa alle strette, Gloria insulta pesantemente Giovannino e Valeriana per poi fuggire a bordo della loro auto. Successivamente la polizia ritrova la fuggitiva che, nel frattempo, ha distrutto l'automobile; mentre firmano il verbale, alla centrale di polizia arriva Adelmo, fuggito dalla casa dell'ex moglie. I due neo-sposi vedono sfumare definitivamente la loro vacanza e decidono di partire per una squallida localit\u00e0 balneare vicino a Roma, con Adelmo al seguito; la coppia riflette su quanto i rispettivi parenti siano gretti e cattivi nei loro confronti, ma trovano la forza di reagire e decidono di riprogrammare il loro viaggio di nozze ai Caraibi per il successivo Natale.\nIvano, giovane coatto di famiglia arricchita, sposa Jessica, sua copia esatta. Dopo una trasgressiva cerimonia, i due partono per un viaggio tra alberghi e discoteche, dove consumano rapporti sessuali in situazioni pericolose al grido di \"O famo strano?\". Tuttavia, in seguito a un rapporto sessuale fallito, tra i due subentra una crisi che tentano di risolvere con un metodo singolare: fingeranno di essere due sconosciuti, ben pi\u00f9 tranquilli e non sposati, che si incontrano al ristorante, dove inizieranno un gioco di seduzione. Tuttavia l'espediente fallisce e i due comprendono di non sentirsi pi\u00f9 attratti l'uno dall'altra, senza tuttavia capirne il perch\u00e9. I due si uniranno allora a una coppia di amici per una serata in discoteca, dove Ivano scatener\u00e0 la gelosia di Jessica flirtando con una spogliarellista. Mandata a monte la serata per questo motivo, le due coppie discutono in auto, constatando a malincuore di non trovare pi\u00f9 nulla di originale nel mondo consumistico, dove qualsiasi cosa, anche la pi\u00f9 trasgressiva, \u00e8 gi\u00e0 stata vista e fatta. Ivano e Jessica tornano quindi a casa, dove si trovano alle prese con la noia e il tedio subentrati in seguito alle nozze.\nProduzione.\nLa scena dove Ivano e Jessica fanno il bagno all'aquafan, girata a Tivoli, \u00e8 nata casualmente da un'idea di Carlo Verdone e Claudia Gerini. Secondo il copione originale, che prevedeva Tarquinia come set, Jessica doveva restare nuda mentre prendeva il sole; per\u00f2, dato che nei paraggi erano stati avvistati diversi paparazzi e inoltre stava per iniziare a piovere, Carlo e Claudia s'innervosirono e in poco meno di un'ora impostarono insieme la scena poi inserita nel montaggio definitivo. Lo stesso Verdone ha dichiarato come Claudia si fosse divertita a girare questa scena e di come Rita Cecchi Gori fosse invece contraria riguardo a questa modifica improvvisa. Durante le riprese della scena, inoltre, si verific\u00f2 un lieve incidente che, fortunatamente, non caus\u00f2 nulla di irreparabile: nella scena in cui Ivano sta tuffandosi in piscina per raggiungere Jessica, Verdone batt\u00e9 accidentalmente la schiena riportando una frattura alla colonna vertebrale, per cui si rese necessario operarlo.\nColonna sonora.\nLa colonna sonora \u00e8 incentrata tra hard rock, grunge, alt rock, punk e heavy metal soprattutto per la storia di Ivano e Jessica.\nNel film inoltre vengono citati da Ivano e Jessica i Nirvana, i Megadeth, Santana, i Pearl Jam e Courtney Love\nIncassi.\nIl film all'epoca dell'uscita incass\u00f2 oltre 30 miliardi di lire, risultando campione d'incassi assoluto nella stagione 1995/1996 davanti al disneyano \"Pocahontas\" e il cinepanettone \"Vacanze di Natale '95\".\nCuriosit\u00e0.\nNell'episodio di Giovanni e Valeria, il bimbo di tre mesi, figlio di Gloria e Stefano che Verdone tiene in braccio, \u00e8 Wladimiro Falcone, calciatore e attuale secondo portiere della Sampdoria.\nNell'episodio di Raniero e Fosca, durante la scena del pranzo sul treno, la bambina che si fa rimproverare dai genitori quando Raniero parla al telefono col paziente ad alta voce \u00e8 Giulia, la figlia di Carlo Verdone.\nNella scena finale, mentre Ivano fa zapping davanti alla TV, sullo schermo della stessa per un momento appare il titolo del film \"Lo zio di Brooklyn\"."}
{"id": "279704", "revid": "1155", "url": "https://it.wikipedia.org/wiki?curid=279704", "title": "Contado del Seprio", "text": ""}
{"id": "279705", "revid": "1921867", "url": "https://it.wikipedia.org/wiki?curid=279705", "title": "Josh Freese", "text": "Biografia.\nNato in Florida, ma vissuto nel sud della California dall'et\u00e0 di 6 mesi, Freese cresce in una famiglia di musicisti (il padre dirigeva la Disneyland Band, la madre \u00e8 pianista classica), e inizia a suonare la batteria intorno agli 8 anni e a studiare lo strumento professionalmente all'et\u00e0 di 12. Dopo tre anni inizia a registrare e suonare in piccoli tour.\nNel 1990 entra nel gruppo The Vandals, coi quali rimane tuttora, e nel 1991 suona nell'album \"Confessions\" del chitarrista Dweezil Zappa, figlio di Frank Zappa.\nNel corso della sua carriera suoner\u00e0 con tantissimi artisti e gruppi in qualit\u00e0 di batterista di studio e dal vivo, con all'attivo la partecipazione a circa 2.500 registrazioni di album di artisti come Avril Lavigne, Bruce Springsteen, Zucchero Fornaciari, Michael Bubl\u00e9, Eros Ramazzotti, Anastacia, Miley Cyrus, Bryan Adams, Sting, Melissa Etheridge, Cher, Kelly Clarkson, Joe Cocker. Il gruppo in cui ha militato di pi\u00f9 sono i Vandals, coi quali ha inciso tutti i dischi prodotti dal 1990, escluso \"Look What I Almost Stepped In...\" del 2000, nel quale, per impegni con gli A Perfect Circle, \u00e8 stato sostituito dal batterista dei Bad Religion, Brooks Wackerman.\nDal 1997 al 2000 ha collaborato, come turnista, con i Guns'n'Roses.\nNel 1998 realizza un EP di sei tracce, da lui interamente scritto e suonato, intitolato \"Destroy The Earth As Soon As Possible\", pubblicato sotto lo pseudonimo \"Princess\". Nel 2000 pubblica il suo primo album, \"The Notorious One Man Orgy\", con ospiti vari.\nDal 1 al 30 aprile 2005 accompagna Sting nel \"Broken Music Tour\", e dallo stesso anno al 2008 \u00e8 in tour con i Nine Inch Nails.\nNel 2009 pubblica il suo secondo album, \"Since 1972\", in vendita esclusivamente presso il suo sito joshfreese.com.\nPer tutto il 2009 \u00e8 impegnato in tour con i Weezer, con Sting, con i Vandals e con i Devo, ed \u00e8 il principale batterista nell'album omonimo del chitarrista Slash (Guns N' Roses, Velvet Revolver), pubblicato il 9 aprile 2010.\nDal 2011 \u00e8 membro delle band The Vandals e Devo, e nello stesso periodo suona da turnista nei concerti dei Paramore in seguito all'abbandono della band del batterista Zac Farro."}
{"id": "279708", "revid": "1718925", "url": "https://it.wikipedia.org/wiki?curid=279708", "title": "La passione di Cristo (film 2004)", "text": "La passione di Cristo (\"The Passion of the Christ\") \u00e8 un film del 2004 co-scritto, diretto e co-prodotto da Mel Gibson. Il film \u00e8 stato interamente girato in Italia, tra Matera e Cinecitt\u00e0.\nTrama.\nNelle ore tarde della notte nel giardino boscoso del Getsemani, Ges\u00f9 prega mentre i suoi discepoli Pietro, Giacomo e Giovanni, i figli di Zebedeo, dormono. Mentre prega in isolamento, Satana gli appare in forma androgina e lo tenta, affermando che nessuno pu\u00f2 sopportare il peso che Dio gli chiede: soffrire e morire per i peccati dell'umanit\u00e0. Il sudore di Ges\u00f9 si trasforma in sangue e gocciola a terra mentre un serpente emerge dalle sembianze di Satana. Ges\u00f9 sente i suoi discepoli chiamarlo e rimprovera Satana schiacciando la testa del serpente.\nGiuda Iscariota, un altro dei discepoli, dopo aver ricevuto una bustarella di 30 monete d'argento, conduce un gruppo di guardie del tempio nella foresta e tradisce l'identit\u00e0 del Maestro. Quando le guardie lo arrestano, scoppia una rissa in cui Pietro estrae il suo pugnale e taglia l'orecchio di Malco, una delle guardie e un servo del sommo sacerdote Caifa. Ges\u00f9 guarisce la ferita di Malco rimproverando Pietro. Mentre i discepoli fuggono, le guardie assicurano Ges\u00f9 e lo picchiano durante il viaggio verso il Sinedrio.\nGiovanni informa Maria, madre di Ges\u00f9, e Maria Maddalena dell'arresto, mentre Pietro segue Ges\u00f9 e i suoi rapitori. Maddalena implora una pattuglia romana di passaggio di intervenire, ma una guardia del tempio assicura loro che \u00e8 pazza. Caifa viene processato per l'obiezione di alcuni altri sacerdoti, che vengono espulsi dal tribunale. Contro di lui vengono mosse false accuse e testimoni. Alla domanda di Caifa se \u00e8 il Figlio di Dio, Ges\u00f9 risponde \"Io sono\". Il sommo sacerdote, al colmo dell\u2019ira, si strappa le vesti e condanna Ges\u00f9 a morte per blasfemia. Fuori dal palazzo, Pietro si confronta con la folla circostante perch\u00e9 \u00e8 un seguace di Ges\u00f9, ma questi nega di esserlo. Dopo aver imprecato contro la folla durante il terzo diniego, Pietro fugge quando ricorda l'avvertimento di Ges\u00f9 della sua difesa. tenta di restituire il denaro che gli \u00e8 stato pagato per liberare Ges\u00f9, ma viene rifiutato dai sacerdoti. Un pentito Giuda intanto si isola e un gruppo di bambini inizia a tormentarlo e gli rivela di essere demoni. Addolorato, fugge dalla citt\u00e0 e si impicca con una fune presa da un asino morto.\nCaifa porta Ges\u00f9 davanti a Ponzio Pilato per essere condannato a morte. Su sollecitazione di sua moglie Claudia, che conosce lo status di Ges\u00f9 come uomo di Dio, e dopo averlo interrogato e non trovando alcuna colpa, il governatore lo trasferisce alla corte di Erode Antipa (poich\u00e9 Ges\u00f9 \u00e8 di Nazaret, sotto la giurisdizione di Antipa Galilea). Dopo che Ges\u00f9 \u00e8 stato ridicolizzato alla corte di Erode ed \u00e8 tornato, Pilato offre alla folla l\u00ec radunata la possibilit\u00e0 di scegliere se rimettere in libert\u00e0 Ges\u00f9 o il brigante Barabba. La folla chiede che Barabba sia liberato e Ges\u00f9 crocifisso. Tentando di placare la folla, Pilato ordina che Ges\u00f9 venga duramente flagellato. Ges\u00f9 viene quindi flagellato, maltrattato e deriso dalle guardie romane. Dopo il supplizio lo portano in una stalla dove gli mettono una corona di spine sulla testa e lo prendono in giro dicendo \"Ti saluto, re dei Giudei\". Un Ges\u00f9 sanguinante viene poi presentato davanti a Pilato, ma Caifa, con l'incoraggiamento della folla, continua a chiedere che Ges\u00f9 sia crocifisso. Pilato, dopo essersi lavato le mani in segno di pavidit\u00e0, con riluttanza ordina la crocifissione di Ges\u00f9. Satana osserva le sofferenze di Ges\u00f9 con sadico piacere.\nMentre Ges\u00f9 porta una pesante croce di legno lungo la Via Dolorosa fino al Calvario, Veronica, una donna, evita la scorta dei soldati e chiede a Ges\u00f9 di asciugarsi il viso con il suo panno, poi gli offre una pentola d'acqua da bere ma una guardia la scaglia via e la disperde. Durante il viaggio verso il Golgota, Ges\u00f9 viene picchiato dalle guardie fino a quando il riluttante Simone di Cirene \u00e8 costretto a portare con s\u00e9 la croce. Alla fine del loro viaggio, con sua madre Maria, Maria Maddalena e altri che testimoniano, Ges\u00f9 viene crocifisso.\nAppeso alla croce, Ges\u00f9 prega Dio Padre chiedendo perdono per le persone che lo hanno tormentato e offre la salvezza a un ladro penitente crocifisso accanto a lui. Alle tre di pomeriggio, cede il suo spirito al Padre e muore. Una sola goccia di pioggia cade dal cielo a terra, innescando un terremoto che distrugge il tempio e squarcia in due il velo che ricopre il \"Sancta Sanctorum\". Satana urla sconfitto dalle profondit\u00e0 dell'Inferno. Il corpo di Ges\u00f9 viene infine deposto dalla croce e sepolto. Tre giorni dopo, Ges\u00f9 risorge ed esce dal sepolcro, con i fori delle ferite visibili sui palmi delle mani.\nProduzione.\nSceneggiatura.\nLa trama del film cerca di seguire il racconto dei vangeli creando una sinossi-armonizzazione di essi data la loro complementarit\u00e0 (vedi tavola sinottica in Passione di Ges\u00f9). Alcune delle scene sono tratte dai diari di Anna Katharina Emmerick, una mistica tedesca vissuta tra il 1774 ed il 1824 - in particolare dal suo libro \"La dolorosa passione del Nostro Signore Ges\u00f9 Cristo\" -, da \"Mistica Citt\u00e0 di Dio\" di Mar\u00eda di \u00c1greda e da \"L'Evangelo come mi \u00e8 stato rivelato\", di Maria Valtorta. Secondo il giornalista del \"New York Times\" Stephen Prothero, Mel Gibson si sarebbe ispirato anche alla \"Storia di Cristo\" di Giovanni Papini per il suo film.\nSecondo Prothero, \u00abGibson e Papini hanno molto in comune. (...) Entrambi sono cattolici tradizionalisti approdati ad un'intensa fede in et\u00e0 matura (...). Ognuno presenta il suo Ges\u00f9 con la gioia e talvolta il fanatismo di un neofita. A differenza della \"Passione di Cristo\" di Gibson, che si limita a raccontare le ultime 12 ore della vita di Ges\u00f9, il volume di Papini copre l'intera storia. Ma il libro tende inesorabilmente verso il processo e la croce, dove i farisei si trasformano in serpenti (\"Pharisaical vipers\") e la violenza si scatena incontrollabile. Il Ges\u00f9 di Papini \u00e8 indiscutibilmente divino, ma \u00e8 anche intrappolato nella tomba del corpo. Cos\u00ec \u00e8 anche Ges\u00f9 di Gibson: un Servo Sofferente che soffre le torture per noi, espira il suo ultimo respiro per noi e ci viene incontro nella presenza reale dell'Eucaristia.\u00bb\nRiprese.\nPer ricreare maggior realismo, il film \u00e8 stato interamente girato in latino, in ebraico e in aramaico, le lingue del tempo, e sottotitolato nelle lingue moderne. La ricostruzione dei dialoghi in aramaico, lingua che nella versione parlata allora in Giudea (il cosiddetto \"aramaico maccabaico\") ci \u00e8 nota solo con una certa approssimazione, \u00e8 stata affidata al gesuita statunitense William Fulco, mentre per il latino \u00e8 stata scelta la pronuncia ecclesiastica in luogo della restituta, verosimilmente utilizzata dai Romani di quel periodo.\nII film \u00e8 stato interamente realizzato in Italia con un cast in prevalenza composto da attori italiani. Gli esterni del film sono stati girati in Basilicata, nelle citt\u00e0 di Matera (come aveva fatto Pasolini nel \"Vangelo secondo Matteo\" del 1964) a Craco, paese fantasma della provincia materana. Gli interni del film presso gli studi di Cinecitt\u00e0 a Roma. Le riprese del film si sono svolte tra il 4 novembre 2002 ed il 13 gennaio 2003; il suo budget \u00e8 stato di 30.000.000 $.\nSono molti gli aneddoti che girano attorno alla lavorazione del film, avvenuta su un set blindato, nel freddo inverno lucano. Il coinvolgimento emotivo e spirituale \u00e8 stato forte anche da parte di chi non si poteva dire credente: un esempio fu la conversione dell'attore Pietro Sarubbi (Barabba), che ha dichiarato di aver abbracciato il cristianesimo proprio sul set della pellicola.\nL'interprete del Cristo, l'attore cattolico statunitense James Caviezel, \u00e8 stato assistito per tutte le riprese da un sacerdote; nelle pause di lavorazione recitava il rosario, per trarre ispirazione. Nella maggior parte delle scene nel film dove vi \u00e8 Ges\u00f9 morente sulla croce, Caviezel \u00e8 stato sostituito con una fedele ricostruzione robotica del valore di circa 350.000 $, un eccellente \"lavoro in ecopelle\" in modalit\u00e0 \"animatronic\" (animazione elettronica) per muovere la testa e gli arti, ansimare e far uscire fiotti di sangue e creato dal maestro degli effetti speciali Keith Vanderlaan, il quale aveva gi\u00e0 esibito le sue truculente qualit\u00e0 in altri film come Dracula e Hannibal. Caviezel ha comunque girato le scene sulla croce, ma solo quelle dove recitava. Tra l'altro gir\u00f2 quelle scene in pieno inverno, quando la temperatura raggiungeva a malapena i 5 gradi a Matera; questo e la presenza di un forte vento gli costarono ipotermia e polmonite. La ricostruzione robotica \u00e8 stata usata per il momento dell'inchiodamento alla croce e per le riprese in cui Cristo non dialoga, per le scene d'effetto.\nNella scena in cui il primo chiodo viene puntato nel palmo della mano di Cristo e poi affondato nella croce, la mano dell'inchiodatore \u00e8 quella di Mel Gibson. \u00c8 sempre la mano di Gibson che aiuta ad alzarsi Monica Bellucci (Maria Maddalena) nella scena in flashback della lapidazione. Per la flagellazione invece \u00e8 stato applicato un accurato make-up sul dorso e torace dell'attore, in modo da avere l'effetto pi\u00f9 realistico possibile della carne lacerata dalle fruste dei soldati munite di uncini (flagelli), anche se durante l'esecuzione del flagrum gli interpreti dei soldati romani simulavano con le fruste (prive di uncinetti sulle corde) di colpire il dorso di Caviezel e solo successivamente durante la post produzione tramite la CGI sono stati applicati sia gli uncinetti alle corde delle fruste nel momento del colpo che l'effetto dei tagli sulla pelle dell'attore.\nIn un'intervista rilasciata a Newsweek magazine, Jim Caviezel ha ammesso di aver sofferto fisicamente durante le riprese; ha sub\u00ecto perfino un intervento chirurgico al cuore. Mel Gibson pare abbia pagato di tasca sua tutte le cure, in segno di gratitudine per aver sottoposto l'attore ad un forte stress psicofisico.\nAccoglienza.\nAlla sua uscita nelle sale, \"La passione di Cristo\" ha scatenato feroci dibattiti, specie per le accuse di eccessivo ricorso alla violenza e di antisemitismo.\nDivieti.\nIl film \u00e8 uscito nelle sale cinematografiche degli USA il 25 febbraio 2004 (\"Mercoled\u00ec delle Ceneri\") con il divieto ai minori di 17 anni non accompagnati da un adulto, in Olanda e Nuova Zelanda ai minori di 16 anni; ancora di pi\u00f9, Gran Bretagna e Canada hanno adottato il visto censura ai minori di 18. In Italia, invece, \u00e8 uscito nelle sale il 7 aprile 2004 (\"Mercoled\u00ec santo\") senza alcun tipo di censura.\nCritica.\nNel dizionario Morandini gli \u00e8 stato assegnato il voto minimo (1 su 5) e viene annotato: \"Per chi crede come noi che l'estetica sia inseparabile dall'etica, \u00e8 un film esteticamente ignobile e non religioso nel suo efferato dolorismo. I registi consapevoli (la storia della tortura ridonda nel novecento e continua nel duemila) si pongono il modo di come affrontarla. Gli attuali cattolici da Controriforma, i nemici (vescovi compresi) del Concilio Vaticano II e i seguaci di Monsignor Lefebvre esaltano, si commuovono, raccomandano un film splatter sulla passione del Nazareno in cui Gibson, non nuovo alle imprese filmiche sotto il segno del sadomasochismo, lo passa al tritacarne per la maggior parte delle due ore di spettacolo con compiacimento maniacale. Dal lancio dei trenta denari al corvo che strappa un occhio al ladrone cattivo, l'elenco delle volgarit\u00e0 sarebbe lungo. Non mancano i discutibili cenni storici (Ponzio Pilato gentiluomo?). Pi\u00f9 che antisemita, \u00e8 un film antigiudaico, ma la questione \u00e8 opinabile. E i romani allora? Nei film cristologici di Hollywood sono stati quasi sempre raccontati come i nazisti dell'antichit\u00e0 ma Gibson e il suo cosceneggiatore li fanno anche stupidi nella loro ferocia inverosimile.\".\nAnche il dizionario di Paolo Mereghetti attribuisce alla pellicola il voto minimo. Al contrario, Pino Farinotti ha assegnato al film 5 stelle su cinque. Allo stesso modo, il critico statunitense Roger Ebert ha assegnato al film 4 stelle su 4, specificando nella recensione che, sebbene impressionato dal livello di violenza, si \u00e8 pi\u00f9 che altro concentrato sulle intenzioni e sulla coerenza del regista; mentre il critico Jami Bernard lo ha definito \"\"violentemente antisemita\". Sul sito Rotten Tomatoes ha il 49% di recensioni positive. La pellicola ha ricevuto altre critiche ancora per il tipo di concezione della dottrina dell'espiazione che implicitamente presenta sullo schermo.\nNei giorni antecedenti all'uscita del film negli USA, si disse che Papa Giovanni Paolo II vision\u00f2 la pellicola nel corso di una proiezione in anteprima e si disse avesse commentato dicendo \"It is as it was\" (\"il film \u00e8 come fu la passione\"\").\nTuttavia questa affermazione \u00e8 stata pi\u00f9 volte smentita da alcuni assistenti del Papa, ed attribuita ad una volontaria campagna di promozione. Il film \u00e8 riuscito comunque ad avere critiche positive, riguardanti specialmente la fotografia, il trucco e le interpretazioni, in particolare Jim Caviezel.\nIncassi.\nIl film ha ottenuto molto successo, incassando a livello internazionale 611.899.420 dollari: negli Stati Uniti ben 370.782.930, in Italia 19.939.336 euro. \u00c8 risultato cos\u00ec il film pi\u00f9 visto nelle festivit\u00e0 di Pasqua del 2004.\nSeguito.\nUn seguito non ufficiale \u00e8 stato \"Risorto\" (\"Risen\") un film del 2016 scritto da Paul Aiello e diretto da Kevin Reynolds, con protagonisti Joseph Fiennes e Tom Felton. La pellicola \u00e8 ispirata alla storia della risurrezione di Ges\u00f9 narrata nel Nuovo Testamento.\nNel novembre 2016, Mel Gibson annuncia l'avvio del progetto del sequel, che si intitoler\u00e0 \"\"; diretto ancora da Gibson, sar\u00e0 scritto da Randall Wallace e non sar\u00e0 nei cinema prima del 2021."}
{"id": "279710", "revid": "439724", "url": "https://it.wikipedia.org/wiki?curid=279710", "title": "Procol Harum", "text": "Procol Harum \u00e8 un complesso di rock progressivo britannico, tra i primissimi esponenti di tale corrente musicale negli anni sessanta. Viene considerato \"uno dei quintetti pi\u00f9 influenti nella storia del rock\" e i suoi musicisti \"i profeti del suono orchestrale\".\nStoria.\nLe origini della band: The Paramounts.\nNel 1962 il tastierista diciassettenne Gary Brooker \u00e8 il leader di una band di rhythm 'n' blues, i \"Paramounts\", fondata all'inizio del decennio nella cittadina inglese di Southend-on-Sea (Essex) e formata, oltre che da Brooker, dal chitarrista Robin Trower, dal batterista Barrie James Wilson e dal bassista Chris Copping: come molti altri complessi che si affacciano sulla scena beat britannica, esso riesce ad ottenere un contratto con la EMI, e ad incidere il suo primo 45 giri nel 1963.\nNei tre anni successivi il gruppo pubblicher\u00e0 sei singoli, di cui soltanto uno, \"Poison Ivy\", cover di un classico dei Coasters, entrer\u00e0 nelle classifiche britanniche a dicembre del 1963.\nNel 1966 il complesso dei Paramounts accompagna in tour Chris Andrews e Sandie Shaw: alla fine dello stesso anno per\u00f2, sia per lo scarso successo dei dischi 45 giri, sia per il desiderio di sperimentare strade nuove, Brooker decide di sciogliere la band.\nLa nascita dei Procol Harum: \"A Whiter Shade of Pale\".\nAll'inizio del 1967 Brooker incontra il paroliere Keith Reid (che diventer\u00e0 l'autore di tutti i testi del complesso e sar\u00e0 considerato sesto membro effettivo della band al punto da essere inserito nella formazione del \"quintetto\" nelle copertine dei LP), che scrive il testo per una melodia composta dal tastierista: l'idea di Brooker, nell'arrangiamento della canzone, \u00e8 quella di inserire un'introduzione strumentale (ripresa poi tra una strofa e l'altra) ottenuta sovrapponendo il basso del secondo movimento della Suite per orchestra n. 3 di Johann Sebastian Bach BWV 1068 (conosciuta anche come \"aria sulla quarta corda\") con una melodia presa da un'altra opera del compositore tedesco (BWV 645, il Corale in Mi bemolle maggiore \"Wachet auf, ruft uns die Stimme\"). Il tutto viene esaltato dall'organo Hammond abbinato al Leslie.\nOttenuto tramite il produttore Denny Cordell un contratto con una piccola casa discografica, la Regal Zonophone Records (distribuita dalla Decca Records), e scelto il nome di \"Procol Harum\" (che deriva da una storpiatura del nome del gatto di un amico di Cordell, Procul Harum, che peraltro in latino significa qualcosa come \"lontano da queste\"), il tastierista registra la canzone con alcuni session-man (taluni contattati tramite un annuncio su una rivista musicale britannica, tra cui l'organista Matthew Fisher) ed in pochi giorni il disco arriva in testa alle classifiche britanniche (negli Stati Uniti d'America il disco raggiunge il quinto posto della classifica).\nLa versione originale della canzone \"A Whiter Shade of Pale\" presenta due strofe in pi\u00f9, tagliate durante la registrazione per contenere la durata del brano entro i quattro minuti (durata media del lato di un 45 giri), ma recuperate da Brooker durante le esibizioni dal vivo. Sin dalle prime apparizioni alla batteria vi \u00e8 il turnista Bobby Harrison, che non \u00e8 il batterista che ha suonato durante la registrazione della canzone: costui, Bill Eyden, \u00e8 un batterista jazz gi\u00e0 affermato che era stato chiamato appositamente da Denny Cordell per la registrazione e che continuer\u00e0 in seguito la sua attivit\u00e0 di jazzista (nella versione stereo della canzone pubblicata solo nel 1997 in un'antologia viene recuperata una registrazione dove invece, alla batteria, vi \u00e8 Harrison).\nIn Italia uno dei primi ad ascoltare il brano \u00e8 Mogol, che all'epoca lavora presso la Dischi Ricordi e che scrive un testo in italiano (completamente diverso e assai distante nel significato dall'originale di Reid) per i Dik Dik con il titolo \"Senza luce\": il disco viene pubblicato il 20 agosto 1967 e va subito al primo posto in classifica, restando complessivamente in hit parade per diciassette settimane.\nAnche la versione originale dei Procol Harum (in Italia pubblicata dopo quella dei Dik Dik) raggiunger\u00e0 il primo posto nella classifica italiana (rimanendovi dal 18 ottobre al 6 dicembre), restando complessivamente ventun settimane in hit parade, caso quasi unico per una canzone di cui era gi\u00e0 uscita la cover.\nLe vendite in Italia saranno cos\u00ec elevate che Gary Brooker invier\u00e0 una lettera ai Dik Dik ringraziandoli per le royalties pervenutegli attraverso la Siae.\nIl successo.\nDopo il fulmineo successo di \"A Whiter Shade of Pale\", il complesso dei Procol Harum dopo l'estate incide un altro 45 giri che ottiene altrettanto successo, \"Homburg\": anche questo brano viene inciso in italiano (con il titolo \"L'ora dell'amore\" e il testo scritto da Daniele Pace) dai Camaleonti, e arriva al primo posto in classifica (dal 26 gennaio al 2 febbraio 1968), restando complessivamente in hit parade per undici settimane; la versione dei Procol Harum vi rimane invece per otto settimane, non andando oltre il settimo posto. Sempre col testo di Pace la canzone viene incisa, sempre nel 1967, anche da Ricky Gianco.\nIl quintetto inizia quindi le registrazioni dell'album, ma sia Ray Royer sia Bobby Harrison dopo pochi giorni abbandonano la band (in seguito i due formeranno un nuovo ensemble, The Freedom): Brooker decide quindi di contattare due suoi vecchi amici ex Paramounts, il chitarrista Robin Trower e il batterista Barrie James Wilson (che ha appena rifiutato un'offerta di Jimmy Page e Robert Plant per essere il batterista originale dei Led Zeppelin in via di formazione i quali, a causa di ci\u00f2, ripiegano poi su John Bonham) ed \u00e8 questa formazione che pubblica a dicembre del 1967 l'album \"Procol Harum\", che non contiene i quattro brani pubblicati su 45 giri (solo l'edizione americana includer\u00e0 \"A Whiter Shade of Pale\", mentre la versione della canzone sul retro di \"Homburg\", \"Good Captain Clack\", \u00e8 in una registrazione differente).\nIl disco \u00e8 scritto interamente da Brooker e Reid, tranne \"Repent Walpurgis\", un brano strumentale eseguito interamente con pianoforte e organo e firmato dal tastierista Matthew Fisher e che verr\u00e0 pubblicato anche su 45 giri sei anni dopo; la formazione dell'album rimarr\u00e0 stabile per tre anni.\nNel marzo del 1968, visto il successo ottenuto nella penisola, il quintetto incide in italiano \"Il tuo diamante\", cover di \"Shine on Brightly\" con testo ancora una volta di Mogol, brano che entra in classifica e vi rimane per sette settimane, non superando per\u00f2 il diciannovesimo posto; tiene inoltre una serie di concerti in alcuni templi della musica di quel tempo tra cui il Piper Club di Roma, a Viareggio, a Napoli, a Milano e a Torino, e anche la Rai dedica al complesso uno speciale di mezz'ora, trasmesso dal primo canale.\nLa versione originale di \"Shine on Brightly\" \u00e8 contenuta nel secondo album della band, pubblicato qualche mese dopo, e con lo stesso titolo: il disco non viene pubblicato in Italia fino al 1971, e per qualche tempo i \"fan\" italiani conosceranno solo la versione tradotta di questa canzone (che viene inserita nella stampa italiana del primo album); il disco LP \u00e8 comunque molto curato, e comprende anche una suite, \"In Held Twas in I\", composta da 5 movimenti.\nIl quintetto dei Procol Harum ottiene notevole fama l'anno successivo con la canzone \"A Salty Dog\", adottata in Italia come sigla per il programma della RAI \"Avventura\", e contenuta nel disco omonimo: anche quest'album, come i precedenti, \u00e8 un successo nella loro patria e negli Stati Uniti d'America, ma alla fine dell'anno sia Fisher sia Knights lasciano la formazione, sostituiti da un altro ex-Paramounts, il bassista Chris Copping, e il complesso dei Procol Harum inizia il nuovo decennio in formazione a quattro.\nCon l'avvento dell'ondata del rock progressivo britannico (Genesis, Yes, King Crimson, Emerson, Lake &amp; Palmer tra i pi\u00f9 noti), il neo quartetto con \"Home\" e \"Broken Barricades\" (che contiene una canzone dedicata a Jimi Hendrix, \"Song for a Dreamer\") non riesce a ripetere in patria il successo dei dischi precedenti (che invece negli USA continuano a vendere bene), e pian piano affievolisce il proprio impatto commerciale sebbene rimanga tra i \"maestri\" del genere.\nDopo \"Broken Barricades\" anche Trower (che entrer\u00e0 poi nei Jude) abbandona i Procol Harum, e i reduci decidono di ritornare a una formazione a cinque con l'ingresso di Alan Cartwright (bassista proveniente dagli Everly Wich Way) e Dave Ball (ex chitarrista dei Big Bertha), e nel mese di novembre 1971 registrano un album dal vivo inciso in Canada e pubblicato l'anno successivo, \"Procol Harum Live with the Edmonton Symphony Orchestra\", che li riporta il quintetto al successo anche in Gran Bretagna, dove rientra anche nella classifica dei dischi 45 giri con una versione di \"Conquistador\" tratta dal disco dal vivo e con una ristampa di \"A Whiter Shade of Pale\" (abbinata con \"A Salty Dog\").\nNel 1973, durante le registrazioni di \"Grand Hotel\", Dave Ball viene sostituito da Mick Grabham (proveniente dai Cochise), che completa il disco, uno dei migliori della band, con la bella \"A Rum Tale\" che nel 1998 verr\u00e0 tradotta e incisa in italiano con il titolo \"Storia di una bottiglia\" da Mimmo Locasciulli.\nL'album del 1974, \"Exotic Birds and Fruit\", delude i fans di vecchia data per le sue sonorit\u00e0 vicine all'hard rock, mentre il complesso torna in hit parade l'anno successivo con il 45 giri \"Pandora's Box\", tratto dall'album \"Procol's Ninth\".\nIl declino ed il ritorno sulle scene.\nGli album \"Rock Roots\" (in realt\u00e0 solo una \"compilation\", sebbene importante per alcuni inediti) e \"Something Magic\" (registrato svogliatamente negli USA pi\u00f9 che altro per adempiere ad un ultimo vincolo contrattuale) passarono inosservati: nel Regno Unito nacque il punk britannico ed il tipo di sonorit\u00e0 dei Procol Harum era indissolubilmente legato al passato. \nNel 1977 il quintetto cess\u00f2 la sua attivit\u00e0 senza suscitare grandi clamori e senza mai comunicare ufficialmente il proprio scioglimento, lasciando via libera alla carriera solista di Brooker, spesso come componente aggiunto dal vivo del gruppo di Eric Clapton, suo vecchio amico e vicino di casa nel Surrey (Brooker \u00e8 presente nel doppio album dal vivo \"Just One Night\" (1980) e nell'album in studio \"Another Ticket\" (1981). Di Brooker vanno altres\u00ec segnalate le numerose altre partecipazioni sporadiche tra le quali quella come cantante nella canzone \"Limelight\" degli Alan Parsons Project (contenuta nell'album del 1985 \"Stereotomy\") oltre a varie collaborazioni in studio con George Harrison (con il quale nel 1969/70 aveva gi\u00e0 lavorato nelle registrazioni di \"All Things Must Pass\"). Harrison e Clapton, insieme ad una schiera di altri illustri musicisti rock (tra i quali Phil Collins, Chris Stainton e Mel Collins) furono presenti nel secondo album solista di Brooker \"Lead Me to the Water\" del 1981.\nIl giorno 8 ottobre 1990, dopo tre anni di coma, mor\u00ec a Corvalis, nell'Oregon, il batterista e membro fondatore del gruppo B.J. Wilson; in seguito a tale triste evento gli altri membri fondatori della band decisero di tornare a registrare un nuovo album, \"The Prodigal Stranger\", che di fatto segna il ritorno del complesso dei Procol Harum sulle scene, senza per\u00f2 sortire particolari effetti a livello di pubblico. Nel 1995 venne pubblicato il disco \"The Long Goodbye\", con brani del complesso rielaborati con l'accompagnamento dell'orchestra. Nel 2003 usc\u00ec l'album in studio \"The Well's on Fire\".\nIl 29 novembre 2007 la band si esib\u00ec al \"Palasport\" di Torino, insieme ai New Trolls, e l'esibizione venne registrata in previsione di un nuovo album dal vivo.\nIl quattordicesimo album venne pubblicato a distanza di quattordici anni dal precedente lavoro. L'album, pubblicato il 21 aprile 2017, si intitola \"Novum\".\nLa causa legale per \"A Whiter Shade of Pale\".\nIl 31 maggio 2005 Matthew Fisher ricorre al tribunale per essere riconosciuto quale coautore della musica di \"A Whiter Shade of Pale\". L'organista aveva da sempre rivendicato di essere l'autore della introduzione eseguita all'organo Hammond e a cui in buona parte si deve l'enorme successo di questo classico della musica pop. La prima sentenza del dicembre 2006 gli d\u00e0 ragione: il giudice Blackburn (tra l'altro assai competente in materia in quanto egli stesso musicista uscito dalla Royal Academy of Music) stabilisce infatti, sulla base delle argomentazioni e della dimostrazione che lo stesso organista diede in sede di udienza, che Matthew Fisher sia accreditato quale coautore delle musiche e possa percepire il 40% del diritto d'autore a partire dal 2005. La sentenza getta lo scompiglio fra gli addetti ai lavori in quanto si teme che sull'esempio di Matthew Fisher numerosi musicisti che in sede di registrazione dettero un apporto significativo agli arrangiamenti di brani di successo possano rivendicare lo \"status\" di coautori pretendendo di conseguenza di aver diritto ad una parte delle royalties percepite e future. Gary Brooker ed Onward Music Limited ricorrono in appello ed ottengono, con la sentenza dell'aprile 2008, una rettifica parziale che permette loro di salvaguardare perlomeno l'aspetto economico della questione: il giudice riconosce e conferma il diritto di Matthew Fisher di apparire come coautore delle musiche ma nega allo stesso ogni rivendicazione economica a causa dell'eccessivo lasso di tempo intercorso tra la composizione del brano, risalente al 1967, ed il momento in cui l'organista ha rivendicato i propri diritti. Lo stesso Matthew Fisher si \u00e8 per\u00f2 appellato alla House of Lords la quale, con sentenza emessa il 30 luglio 2009, ha definitivamente stabilito che Matthew Fisher ha diritto al 40% delle royalties derivate dagli introiti di \"A Whiter Shade of Pale\". Quest'ultima sentenza ripristina gli effetti di quella di primo grado: Fisher pu\u00f2 incassare la propria percentuale solo a partire dai diritti d'autore maturati dopo il maggio 2005, pertanto Gary Brooker non \u00e8 tenuto a rifondere a Fisher una percentuale di quanto da lui incassato dal 1967 ad allora."}
{"id": "279712", "revid": "36426", "url": "https://it.wikipedia.org/wiki?curid=279712", "title": "Castel Rigone", "text": "Castel Rigone \u00e8 una frazione del comune di Passignano sul Trasimeno (PG).\nIl paese si trova dislocato sulle colline orientali che delimitano il territorio del Lago Trasimeno, ad un'altezza di 653 m, ed \u00e8 popolato da 406 abitanti (dati Istat, 2001). Esso dista 12\u00a0km da Passignano, e lo si raggiunge percorrendo la strada provinciale 142, in direzione est, salendo per le colline.\nStoria.\nSecondo la tradizione, nel 543, l'ostrogoto Arrigo (o Rigone), luogotenente di Totila, us\u00f2 il luogo per stabilire la base operativa che doveva mantenere l'assedio alla citt\u00e0 di Perugia. Verso la fine del XIII secolo venne costruito il castello a difesa dell'abitato, di cui ancora oggi rimangono le mura, il mastio, tre torrioni e due porte d'accesso (Porta Ponente e Porta Monterone). Notevole la parte alta del borgo rimasto intatto dopo molti secoli e accuratamente preservato dagli abitanti della frazione .\nEconomia e manifestazioni.\nPer l'ottima posizione sulle alte colline del Trasimeno, il paese \u00e8 meta di turismo e presenta un forte sviluppo nell'agriturismo. La vicinanza di vaste zone boschive lo rende ideale anche per gli appassionati di trekking, escursioni a cavallo e birdwatching. \u00c8 presente un piccolo parco divertimenti, attualmente in non buone condizioni. Completa l'offerta di servizi un minimarket, una farmacia, uno studio medico, alcuni bancomat, vari bar e un'officina meccanica .\nFin dal Medioevo il borgo \u00e8 rinomato per la cura delle malattie respiratorie (Clinica La Castellana). Ancora esistente il piccolo ospedale (ora sede di una Arciconfraternita costruito nel XV secolo dal Sovrano Ordine Ospedaliero di San Giovanni, di Rodi e di Malta (Ordine di Malta) come dependance del loro insediamento e Castello di Magione (a 6\u00a0km) ancora di propriet\u00e0 dell'ordine .\nOgni anno si celebra la Festa dei Barbari e la Giostra di Arrigo (dal 1984), per ricordare l'epoca della fondazione ostrogota. I cortei storici in costume si svolgono nella prima settimana di agosto, coincidente con la festa celtica di \"Lughnasadh\" (in onore del dio Lugh, dispensatore di abbondanza e saggezza).\nSempre ogni anno (dal 1997) si tiene nei mesi di Luglio e Agosto un apprezzatissimo Festival Internazionale dei Giovani Concertisti, con la partecipazione di numerosi artisti nazionali e internazionali e \"ensembles\" di alto livello, nella suggestiva Piazza Sant'Agostino e nella Chiesa della Madonna dei Miracoli .\nSport.\nCalcio.\nLa squadra di calcio di Castel Rigone \u00e8 stata il Castel Rigone Calcio. Fondato nel 1998 come \"Polisportiva Vis Castelrigone\" cambi\u00f2 nome in \"Associazione Sportiva Castel Rigone\" nel 2005 e in \"Castel Rigone Calcio\" nel 2013. I colori sociali erano il bianco e il blu e disputava le partite di casa allo stadio San Bartolomeo. Il club umbro ha raggiunto il suo apice partecipando a un campionato professionistico di Lega Pro Seconda Divisione. Dopo essere retrocessa e ritornata tra i dilettanti la squadra nel 2014 viene sciolta e inglobata in un nuovo progetto sportivo dell'ex presidente Brunello Cucinelli, denominato \"Oratorio Laico Contemporaneo\" e dedicato ai giovani."}
{"id": "279713", "revid": "125791529", "url": "https://it.wikipedia.org/wiki?curid=279713", "title": "Stefano Ricucci", "text": "Biografia.\nGli inizi e la scalata al successo.\nNasce a Roma da Matteo, autista di pullman e militante democristiano, e Gina, casalinga. Cresce a San Cesareo, ex frazione di Zagarolo. Compie i suoi studi all'Istituto odontotecnico George Eastman della capitale. Terminati gli studi, viene impiegato dallo studio dentistico a Zagarolo e a Roma del dottor Giovanni Parrone e del fratello Giuseppe, compagno di scuola di Ricucci. Nel 1983 si mette in proprio con uno studio a Carchitti (frazione di Palestrina) e un altro nel centro commerciale di San Cesareo. Fa interventi anche da dentista, cosa non consentita, e viene denunciato due volte per truffa ed esercizio abusivo della professione. La carriera di immobiliarista comincia, secondo quanto ha raccontato lui stesso, all'inizio degli anni Ottanta, in occasione del varo del piano regolatore di San Cesareo, una piccola zona che era appena diventata comune autonomo: su un terreno della madre e grazie a un prestito del padre costruisce un modesto centro commerciale, lo vende e guadagna 186 milioni di lire, ottenendo cos\u00ec il capitale iniziale da cui \u00e8 partito per costruire il suo impero immobiliare, sempre basato sul meccanismo dell'acquisto e rivendita di terreni e immobili. Con 1 miliardo di lire compra poi un'altra area, ceduta dopo sei mesi a 1,7 miliardi.\nVende sulla carta, deposita in banca, chiede fidi bancari, compra di nuovo e cos\u00ec via. E, fido dopo fido, si lega alle banche che lo finanziano, alle quali inizia a vendere sportelli bancari facendo sconti per avere altri affidamenti. Grazie a questo meccanismo fa crescere il suo gruppo che controlla con la lussemburghese Magiste International (MAtteo+GIna+STEfano). Le banche a cui si lega sono soprattutto due: la Banca Agricola Mantovana dal 1995 e poi la Banca Nazionale dell'Agricoltura a partire dal 1998. Nel biennio 1998-1999 realizza una fortunatissima performance borsistica puntando gran parte delle sue fortune sui titoli di Olivetti (+508%) e della controllata Tecnost (+746%). Nel 2001 la Magiste arriva a possedere immobili per 500 milioni di euro che rivende in gran parte (100 milioni) a Generali Immobiliare e alla IIL (240), una immobiliare controllata da Emilio Gnutti.\nGrazie al legame con il finanziere bresciano, nell'aprile 2001 rileva il 3% della finanziaria Hopa S.p.A. ed entra nel relativo consiglio di amministrazione. Sempre grazie a Gnutti conosce diversi imprenditori e banchieri, tra cui Gianpiero Fiorani, con il quale s'instaura sin da principio una grande intesa: Ricucci diventa progressivamente maggior azionista della Banca Popolare di Lodi e gira a Fiorani il 7,7% di IIL (a sua volta rilevato da Gnutti), che viene fuso in un aggregato, poi battezzato Bipielle Investimenti e quotato in borsa. Nel frattempo diventa membro del consiglio d'amministrazione della Lazio, carica accettata nonostante la sua fede romanista, e finanzia la squadra di calcio dilettantistica della natia Zagarolo.\nIl 18 giugno 2002 viene arrestato per resistenza a pubblico ufficiale, reato per il quale patteggia quattro mesi di reclusione con la pena sospesa. \nA fine 2003 supera il 2% del capitale di RCS, societ\u00e0 editrice del \"Corriere della Sera\", dandone regolare comunicazione alla Consob. Nel maggio 2005 arriva a controllarne il 13.5%, previo investimento di 700 milioni di euro provenienti da affidamenti, dalla vendita a Giovanni Consorte del pacchetto BNL e soprattutto da prestiti erogati dalla banca di Fiorani, che accetta in garanzia le stesse azioni RCS. Entro lo stesso mese la partecipazione di Ricucci in RCS arriva al 15,1%, per poi superare il 18% il 13 giugno e attestarsi al 20,1% al 4 luglio: tale espansione, che sembra preludere a un inconsueto tentativo di scalata, desta scalpore nell'opinione pubblica e monopolizza l'attenzione dei media italiani per tutta l'estate di quell'anno, oltre a suscitare preoccupazione tra i membri del patto di sindacato che controlla RCS.\nBancopoli.\nA luglio 2005 scoppia tuttavia lo scandalo Bancopoli e le intercettazioni telefoniche mostrano che Ricucci agiva probabilmente in collegamento con lo stesso Fiorani, che aveva puntato Banca Antonveneta, e con Consorte, che era pronto a lanciare un\u2019OPA su BNL per conto di Unipol, con alle spalle il governatore della Banca d'Italia Antonio Fazio. Ad agosto il gip Clementina Forleo sequestra tutte le azioni di Antonveneta acquistate da Fiorani, Ricucci e dagli altri coinvolti nell'inchiesta. L'intervento dei magistrati fa scendere il valore delle azioni e diminuisce la garanzia che Ricucci aveva offerto alle banche. Ricucci viene indagato per aggiotaggio e ostacolo alle autorit\u00e0 di vigilanza per la scalata a RCS. Il 18 aprile 2006 viene arrestato poich\u00e9 sussistono i pericoli di inquinamento delle prove e di reiterazione del reato di aggiotaggio informativo in relazione alla ricollocazione delle sue quote del pacchetto azionario RCS grazie a una societ\u00e0 con sede in Lussemburgo mentre pubblicamente negoziava il suo 14,6% di azioni (in carico a 5,3 euro l'una e in deposito alla Popolare di Lodi) con un istituto di credito; con lui vengono arrestati anche un brigadiere della finanza e un ex colonnello dell'esercito con l'accusa di avergli fornito informazioni riguardo alle indagini e alle perquisizioni. Ricucci \u00e8 accusato anche di bancarotta fraudolenta, false fatturazioni e rivelazione di segreto contabile; torna in libert\u00e0 il 13 luglio dopo quasi tre mesi di carcere a Regina Coeli. Nel frattempo a giugno le sue azioni venivano acquistate a poco pi\u00f9 di 4 euro l'una dai Benetton e dall'immobiliarista Claudio Toti (finanziato da Capitalia, socio di RCS). \nI patteggiamenti per le scalate Antonveneta e RCS.\nIl 26 febbraio 2008 patteggia un anno di carcere pi\u00f9 la confisca di circa 29 milioni di euro di plusvalenze per gli illeciti collegati alla scalata di Banca Popolare di Lodi ad Antonveneta.\nPer la scalata a RCS invece decide di non patteggiare poich\u00e9 non si sente colpevole e cos\u00ec il 9 ottobre 2007 i PM chiedono per lui il rinvio a giudizio per aggiotaggio, in relazione alla diffusione di notizie false volte ad alterare artificiosamente il valore del titolo RCS. A Ricucci la Procura di Roma sequestra circa 22 milioni di euro di presunti profitti da attivit\u00e0 di aggiotaggio informativo; la Consob gli commina una sanzione di entit\u00e0 senza precedenti, pari a 10,4 milioni. Nel dicembre 2008 Ricucci patteggia la pena di 3 anni di reclusione (compreso l'anno patteggiato a Milano per Antonveneta), ma essendo i reati commessi prima del maggio 2006, la pena \u00e8 cancellata dall'indulto. Oltre alla fallita scalata a RCS, Ricucci era sotto accusa per la vendita fittizia di un palazzo in via Lima a Roma, per vicende legate alla gestione dei fondi previdenziali di Confcommercio e alla gara d'appalto sul patrimonio immobiliare Enasarco; il tribunale lo condanna a pagare quasi 90.000 euro di spese processuali pi\u00f9 una sanzione amministrativa da 603.000 euro e gli viene confiscato un milione di euro della Magiste. Inoltre viene interdetto per tre anni da uffici direttivi, rappresentanze tributarie e contrattazione con la pubblica amministrazione. \nIl fallimento della Magiste: assolto.\nIl 19 gennaio 2007 viene decretato dal Tribunale di Roma il fallimento per la Magiste International. In precedenza il gip aveva respinto la richiesta di custodia cautelare per Ricucci. Villa Corelli a Roma (di fronte a Villa Borghese) e Villa Feltrinelli all'Argentario vengono messe all'asta dal tribunale fallimentare. Tra il 2007 e il 2008 Magiste International S.A. e Magiste Real Estate S.p.A. versano circa 106 milioni di euro all'erario italiano al fine di sanare le posizioni fiscali riguardanti gli anni compresi tra il 2001 e il 2005. Il 2 gennaio 2018 la quinta sezione del tribunale di Roma lo assolve dall'accusa di bancarotta poich\u00e9 \"il fatto non sussiste\".\nLa scalata BNL-Unipol: assolto.\nIl 31 ottobre 2011 il tribunale di Milano condanna Ricucci in primo grado a 3 anni e 6 mesi di reclusione pi\u00f9 900.000 euro di multa per la scalata BNL-Unipol. Nel dicembre 2013 la Corte d'Appello assolve Ricucci in quanto \"il fatto non sussiste\". Il 6 maggio 2015 la Cassazione conferma la sentenza di assoluzione mettendo la parola fine alla vicenda.\nI nuovi arresti.\nSuccessivamente Ricucci opera nell'edilizia soprattutto nel real-estate di lusso tra Londra e Montecarlo. Nel luglio del 2016 viene arrestato dalla Guardia di Finanza per un giro di fatture false da un milione di euro. Il 6 dicembre dello stesso anno viene condannato a 3 anni e 4 mesi di carcere con rito abbreviato e il 31 maggio 2017 viene scarcerato.\nIl 1\u00ba marzo 2018 viene nuovamente arrestato dalla Guardia di Finanza insieme all'imprenditore Liberato Lo Conte e al magistrato Nicola Russo (giudice della Commissione tributaria del Lazio e consigliere di Stato) con l'accusa di corruzione per l'aggiustamento, in cambio di denaro e altre utilit\u00e0, della sentenza di appello riguardante il contenzioso tra la Magiste e l'Agenzia delle Entrate. Il 23 marzo il Tribunale del Riesame rigetta la richiesta di scarcerazione per Ricucci e Lo Conte mentre Russo \u00e8 ai domiciliari.\nVita privata.\nSposatosi per la prima volta all'inizio degli anni novanta con Linda Maria Imperatori, cugina di Gianfranco Imperatori, ex vicepresidente del Banco di Santo Spirito nonch\u00e9 ex presidente di Mediocredito, nel 2005 convola a nozze all'Argentario con una cerimonia sontuosa di rilevanza nazionale con l'attrice Anna Falchi, dalla quale si \u00e8 separato consensualmente nel 2007 (il divorzio arriva nel 2011). Ha un figlio, Edoardo, nato nel 1993."}
{"id": "279714", "revid": "31886", "url": "https://it.wikipedia.org/wiki?curid=279714", "title": "IIHF European Champions Cup", "text": "La IIHF European Champions Cup \u00e8 stata la competizione hockeistica su ghiaccio per club pi\u00f9 importante del panorama europeo dal 2004 al 2008, quando \u00e8 stata sostituita dalla Champions Hockey League. Veniva organizzata annualmente dalla IIHF, la federazione internazionale.\nEra conosciuta anche con il nome di Super Six, in quanto vi partecipano le squadre vincitrici delle sei migliori leghe nazionali europee secondo il ranking mondiale della IIHF, stilato in base ai risultati delle rispettive rappresentative nazionali durante le ultime 4 edizioni dei Campionati del Mondo e gli ultimi Giochi olimpici.\nEra l'erede diretta della IIHF European Cup - la Coppa dei Campioni, (1965-1997) - e della European Hockey League (EHL, 1997-2000).\nStoria.\nNel 2004 la IIHF decise di far rinascere il massimo campionato europeo per club, ma puntando ancor pi\u00f9 decisamente sulla qualit\u00e0: sono solo sei le squadre partecipanti (da cui il nome di \"Super Six\" con cui \u00e8 comunemente indicato), provenienti dai sei campionati maggiori secondo il Ranking IIHF.\nSi \u00e8 sempre tenuto a San Pietroburgo.\nFormat.\n2004-05.\nLa prima edizione, svoltasi nel 2005, ha visto i campioni russi dell'Avangard Omsk trionfare in finale contro i finlandesi del K\u00e4rp\u00e4t Oulu. La manifestazione vedeva coinvolte ai nastri di partenza anche le compagini dell'Hame Zl\u00edn (Rep. Ceca), dell'HV71 (Svezia), dei campioni slovacchi del Dukla Tren\u010d\u00edn nonch\u00e9 i Frankfurt Lions, detentori del titolo della DEL, la lega professionistica tedesca.\n2005-06.\nDopo i pessimi risultati della nazionale tedesca, retrocessa nel secondo gruppo di merito ai mondiali del 2005 nonch\u00e9 al nono posto del ranking mondiale, la Svizzera ha avuto l'opportunit\u00e0, nel 2006, di schierare per la prima volta un club nel torneo pi\u00f9 importante d'Europa; nella fattispecie, l'HC Davos, club di grande tradizione hockeystica.&lt;br&gt;\nLe altre squadre che si contesero l'alloro di club pi\u00f9 forte d'Europa furono i campioni russi della Dinamo Mosca, gli slovacchi dello Slovan Bratislava, i cechi del Moeller Pardubice, gli svedesi del Fr\u00f6lunda Indians e, per la seconda volta consecutiva, i finlandesi del K\u00e4rp\u00e4t Oulu.&lt;br&gt;\nE per la seconda volta i finlandesi perdono la grande occasione in finale: la spuntano i russi della Dynamo ai tiri di rigore.\n2006-07.\nLe sei nazioni rappresentate sono le stesse dell'edizione precedente: Svezia (F\u00e4rjestads BK), Repubblica Ceca (HC Sparta Praga), Russia (Ak Bars Kazan), Finlandia (HPK H\u00e4meenlinna), Slovacchia (MsHK \u017dilina) e Svizzera (HC Lugano). Ancora una volta la finale vede di fronte la squadra russa e quella finlandese; ancora una volta hanno la meglio i russi (6-0 il risultato finale).\n2007-08.\nAnche per questa edizione le nazioni rappresentate sono le stesse che si sono disputate il trofeo nei due anni precedenti, mentre l'unica compagine a confermare la sua presenza \u00e8 quella dello Sparta Praga, campioni della Repubblica Ceca. Le altre formazioni al via sono l'HC Davos per la Svizzera, il Metallurg Magnitogorsk, campione di Russia, lo Slovan Bratislava, rappresentante della Slovacchia, e le formazioni scandinave del MODO \u00d6rnsk\u00f6ldsvik per la Svezia e del K\u00e4rp\u00e4t Oulu per la Finlandia. Per la quarta volta in altrettante edizioni la compagine campione \u00e8 stata quella russa, che in finale ha battuto per 5-2 i campioni cechi.&lt;br&gt;\nQuesta \u00e8 stata l'ultima edizione di questo trofeo, in quanto dalla stagione 2008-09, al fine di rendere la competizione pi\u00f9 interessante e pi\u00f9 vicina ai massimi tornei continentali degli altri sport, \u00e8 stata istituita la Champions Hockey League. La nuova formula del torneo vede la disputa di 5 diverse fasi, che vedranno le formazioni dei 6 paesi al vertice della ranking europeo entrare in scena durante la terza fase.&lt;br&gt;\nLa stagione 2008-09 ha visto inoltre la creazione della Victoria Cup, un torneo che, nel mese di settembre, mette di fronte i Campioni d'Europa contro una o pi\u00f9 rappresentanti della NHL, per dar cos\u00ec vita ad una vera e propria Coppa Intercontinentale."}
{"id": "279718", "revid": "125036957", "url": "https://it.wikipedia.org/wiki?curid=279718", "title": "Tony Scott (regista)", "text": "Fratello del regista Ridley Scott, ha diretto film di successo quali \"Top Gun\", \"Beverly Hills Cop II - Un piedipiatti a Beverly Hills II\", \"Una vita al massimo\", \"L'ultimo boy scout - Missione: sopravvivere\", \"Nemico pubblico\" e \"Man on Fire - Il fuoco della vendetta\".\nBiografia.\nInizi.\nNato a Tynemouth, nella contea di Northumberland nel nord-est dell'Inghilterra, il primo approccio col mondo del cinema non \u00e8 dietro la macchina da presa, ma davanti a essa. All'et\u00e0 di sedici anni, Scott recita in \"Boy and Bicycle\", cortometraggio dell'allora ventitreenne fratello Ridley, di cui segue le orme studiando al West Hartlepool College of Art e alla Sunderland Art School. Successivamente frequenta con profitto la Royal College of Art, avendo intenzione di diventare pittore.\n\u00c8 il successo della compagnia del fratello, la Ridley Scott Associates (RSA), nel campo della pubblicit\u00e0 televisiva che attira la sua attenzione nel mondo del cinema. Come ricorda Ridley Scott: \u00abTony in principio voleva girare documentari. Gli dissi, \"Non andare alla BBC, vieni prima da me.\" Sapevo che aveva una passione per le auto, cos\u00ec gli dissi \"Vieni a lavorare per me e nel giro di un anno avrai una Ferrari\". E cos\u00ec fu.\u00bb. Nell'arco degli anni seguenti, Scott dirige letteralmente migliaia di pubblicit\u00e0 per la RSA, mentre supervisiona le attivit\u00e0 della compagnia dal momento che il fratello \u00e8 sempre pi\u00f9 impegnato nella sua attivit\u00e0 di regista cinematografico.\nL'esperienza maturata con le pubblicit\u00e0 e la capacit\u00e0 dimostrata anche nella direzione di un adattamento letterario (\"The Author of Beltraffio\" di Henry James, realizzato per la televisione francese nel 1975 come pegno per una scommessa fatta col fratello), unite all'ottima riuscita sul grande schermo proprio in quegli anni di altri registi provenienti dal mondo della pubblicit\u00e0, gli fanno pervenire molte offerte da Hollywood. Ma mentre la sua carriera sta per decollare, una tragedia colpisce la sua famiglia: muore il fratello maggiore Frank a 46 anni per un cancro alla pelle.\nGli anni ottanta.\nNegli anni ottanta Scott d\u00e0 avvio alla sua carriera di regista cinematografico. Tra i progetti che lo interessano c'\u00e8 l'adattamento del romanzo di Anne Rice \"Intervista col vampiro\". Ma la MGM gli propone di girare un altro film con protagonisti dei vampiri dal titolo \"Miriam si sveglia a mezzanotte\" (1983). Gli interpreti principali del film sono David Bowie e Catherine Deneuve. Il film dalla fotografia e scenografia raffinate, si distacca completamente dalla produzione di quel genere di quegli anni, col risultato di scontentare sia la critica sia il pubblico. Tale insuccesso allontana per due anni e mezzo il regista dal grande schermo e lo riporta al mondo degli spot televisivi.\nL'opportunit\u00e0 del rilancio gli viene offerta dai produttori Don Simpson e Jerry Bruckheimer che gli chiedono di dirigere un film intitolato \"Top Gun\". Tra i pochi ammiratori del suo precedente film, Simpson e Bruckheimer dichiarano di aver scelto Scott principalmente dopo aver visto gli spot girati per la svedese Saab nei primi anni ottanta: negli spot, una Saab 900 turbo si ritrova a gareggiare con un jet. Sebbene lusingato Scott all'inizio \u00e8 dubbioso se accettare il lavoro:\nIl film \u00e8 il pi\u00f9 grande successo commerciale del 1986 guadagnando pi\u00f9 di 176 milioni di dollari e contribuendo a fare del protagonista del film Tom Cruise una star. Successivamente al successo di \"Top Gun\", nel 1987 a Scott viene proposto da Simpson e Bruckheimer di dirigere il seguito di \"Beverly Hills Cop\", intitolato \"Beverly Hills Cop II\" con Eddie Murphy e Brigitte Nielsen.\nIl film \u00e8 un fallimento a livello di critica, ma \u00e8 comunque uno dei migliori incassi dell'anno, anche se guadagna meno rispetto al primo capitolo della trilogia. Durante la lavorazione di \"Beverly Hills Cop II - Un piedipiatti a Beverly Hills II\" Tony ebbe un flirt con Brigitte Nielsen: durante quel periodo entrambi erano sposati, la Nielsen con Sylvester Stallone. Successivamente Scott ha sempre dichiarato che Brigitte \u00e8 stata la causa del fallimento del suo secondo matrimonio.\nGli anni novanta.\nScott cambia rotta e dirige \"Revenge - Vendetta\" (\"Revenge\") nel 1990, un film cupo e violento con Anthony Quinn, Kevin Costner e Madeleine Stowe. La produzione per\u00f2 \u00e8 sofferta e il film gli viene sottratto dal produttore Ray Stark che lo rimonta perch\u00e9 insoddisfatto del risultato. Il film commercialmente si rivela poco produttivo. Sempre nel 1990, Scott ritorna dalla coppia Simpson-Bruckheimer per girare il film \"Giorni di tuono\". Torna a dirigere Tom Cruise in una storia che ricalca quella di \"Top Gun\", ma al posto dei jet ci sono delle automobili. Questa volta per\u00f2 il risultato \u00e8 deludente per la critica, mentre la pellicola ottiene un grande successo.\nIl film successivo, \"L'ultimo boy scout\" (\"The Last Boy Scout\") (1991) \u00e8 un discreto successo, specie se si considera che Bruce Willis era reduce da un fiasco come \"Hudson Hawk - Il mago del furto\". Ma ormai a Scott vanno stretti i panni di regista di grandi film d'azione e cerca di rivolgere la sua attenzione a produzioni pi\u00f9 modeste, ma di qualit\u00e0. Durante un meeting gli viene presentato un ex dipendente di videoteca diventato regista, Quentin Tarantino. Tarantino gli offre di leggere alcune sue sceneggiature, tra queste \"Le iene\" e \"Una vita al massimo\". Scott vuole dirigere entrambe le pellicole, ma Tarantino gli concede solo \"Una vita al massimo\", dicendo di voler essere lui stesso a dirigere \"Le iene\". Con un budget di 13 milioni di dollari, dunque pochissimo rispetto ai suoi precedenti quattro film, \"Una vita al massimo\" (\"True Romance\") (1993) \u00e8 un film ardito, esuberante, veloce, variazione sul logoro tema di Bonnie &amp; Clyde allontanandosi dallo stile patinato che spesso gli veniva criticato.\nVantando un cast di primo livello, con Christian Slater, Patricia Arquette, Dennis Hopper, Christopher Walken, Gary Oldman, Brad Pitt, Tom Sizemore, Chris Penn, Val Kilmer e, in ruoli secondari, James Gandolfini e Samuel L. Jackson, \"Una vita al massimo\" \u00e8 stato il film che ha aiutato a cambiare la percezione di Scott, da regista hollywoodiano ben pagato al capace autore di film d'azione. Sebbene la reazione iniziale a questo film sia stata tiepida come per la maggior parte dei film di Scott, rapidamente si diffuse un ampio seguito di cultori. E mentre la maggior parte della stampa centrava le sue attenzioni sullo sceneggiatore, Quentin Tarantino, \"Una vita al massimo\" deve il suo gran ritmo e piacevolezza al lavoro del regista. Tarantino stesso confess\u00f2 di essere un grande fan di Tony Scott, e fu molto soddisfatto del risultato ottenuto, al punto da consentire la registrazione di una traccia da lui commentata per l'edizione speciale in DVD.\nCol film successivo Scott torna al duo Simpson-Bruckheimer per la realizzazione di un thriller dal grande budget, ma a differenza delle precedenti collaborazioni, questa mostra un rinnovato interesse nelle forti caratterizzazioni. \"Allarme rosso\" (\"Crimson Tide\"), un thriller su un sottomarino interpretato da Gene Hackman e Denzel Washington, ha avuto un buon successo al botteghino nel 1995, confermando lo status di Tony Scott come regista di \"Serie A\", capace di dirigere i migliori talenti della recitazione. Nel film seguente, \"The Fan - Il mito\", con un cast nuovamente di alto livello (Robert De Niro, Wesley Snipes, Ellen Barkin, Benicio del Toro, etc.), per\u00f2 si tocca forse il punto pi\u00f9 basso della filmografia di Scott; un film che non \u00e8 piaciuto n\u00e9 alla critica n\u00e9 agli appassionati. Ma Scott si riscatta subito dopo, e \"Nemico pubblico\" (\"Enemy of the State\") nel 1998, un thriller paranoico con Will Smith e Gene Hackman, girato come una versione accelerata de \"La conversazione (The Conversation)\" (1974) di Francis Ford Coppola, ottiene una buona accoglienza sia dalla critica che dal pubblico.\nAnni duemila.\nI suoi film successivi, \"Spy Game\" (2001), \"Man on Fire - Il fuoco della vendetta\" (2004) e \"Domino\" (2005) sono tecnicamente impressionanti. Del 2006 \u00e8 \"D\u00e9j\u00e0 Vu - Corsa contro il tempo\" ancora con Denzel Washington, thriller fantascientifico che offre una variante dei film sui paradossi temporali. Nel 2009 esce \"Pelham 123 - Ostaggi in metropolitana\", in cui troviamo John Travolta intento a prendere in ostaggio un intero treno della metropolitana di New York e nuovamente Denzel Washington nella doppia veste di controllore-negoziatore di ostaggi. Ultimo dei suoi film d'azione \u00e8 \"Unstoppable - Fuori controllo\" (2010), con protagonisti Denzel Washington e Chris Pine, due conducenti di treni che rischiano la propria vita per fermare un treno fuori controllo. Il film incassa 130 milioni di dollari e riceve ottime critiche, sia per la regia sia per l'interpretazione di Denzel Washington. Quello stesso anno Tony Scott conferma la notizia di essere impegnato nella realizzazione di un remake del film del 1979 \"I guerrieri della notte\", ambientato in una contemporanea Los Angeles, nonch\u00e9 di star lavorando ad un'idea per un sequel di Top Gun insieme a Tom Cruise. Entrambi i progetti non vennero portati a termine a causa della morte prematura del regista.\nLa morte.\nNel pomeriggio del 19 agosto 2012 si uccise lanciandosi dal Vincent Thomas Bridge nel distretto San Pedro di Los Angeles. Il corpo venne trovato dopo poche ore. Nella sua auto, parcheggiata sopra il ponte, vennero trovati i documenti di identit\u00e0 e molti messaggi per i suoi cari. Dopo circa due anni il fratello Ridley Scott decise di rompere il silenzio e chiar\u00ec che il regista aveva dovuto affrontare una lunga battaglia contro un tumore cerebrale."}
{"id": "279719", "revid": "1543377", "url": "https://it.wikipedia.org/wiki?curid=279719", "title": "Brian Jones", "text": "Biografia.\nInfanzia e adolescenza (1942 - 1960).\nLewis Brian Hopkin Jones nacque nella Park Nursing Home a Cheltenham, Gloucestershire, durante la Seconda guerra mondiale. I suoi genitori, Lewis Blount e Louisa Beatrice Jones, discendevano da famiglie originarie del vicino Galles e facevano parte della classe borghese della citt\u00e0. Brian ebbe due sorelle: Pamela, nata il 3 ottobre 1943 e morta il 14 ottobre 1945 di leucemia, e Barbara, che nacque nel 1946. Brian soffr\u00ec di asma per tutta la vita.\nI suoi genitori erano entrambi appassionati di musica. Sembra che il loro interesse abbia avuto una grande influenza sul giovane. In aggiunta al lavoro di ingegnere aeronautico, il padre di Brian suonava l'organo e il pianoforte, e faceva parte del coro della chiesa della citt\u00e0; la madre era un'insegnante di pianoforte e inizi\u00f2 a insegnare la tecnica dello strumento al figlio fin da giovanissimo. Successivamente Brian si dimostr\u00f2 al di sopra delle competenze della madre, richiedendo lezioni pi\u00f9 avanzate visti i suoi rapidi progressi; impar\u00f2 presto a leggere la musica, impar\u00f2 a suonare il clarinetto divenendo primo clarinettista nell'orchestra della sua scuola a 14 anni.\nNel 1957 conobbe la musica jazz di Charlie Parker e ci\u00f2 segn\u00f2 l'inizio di un interesse verso il jazz. Chiese ai suoi genitori di acquistargli un sassofono ma, cos\u00ec come per molti strumenti che avrebbe imparato a suonare, inizialmente si esercitava senza sosta fino a sviluppare un senso di noia per lo strumento stesso che lo spingeva a cercarne uno di nuovo. Due anni dopo i suoi genitori gli regalarono la prima chitarra folk per il suo diciassettesimo compleanno.\nFrequent\u00f2 le scuole locali, inclusa la Dean Close School, dal 1949 al 1953 e la Pate's Grammar School, Jones si rivel\u00f2 un ottimo studente anche se l'ostilit\u00e0 nei confronti delle autorit\u00e0 gli procur\u00f2 la sospensione dalla scuola in due occasioni. Dick Hattrell, un amico d'infanzia di Brian, disse che \"Era un ribelle senza un motivo particolare, ma quando si presentavano gli esami risultava sempre brillante\". Nel 1957 Jones ottenne 9 agli esami della scuola ordinaria superiore.\nAll'et\u00e0 di 17 anni mise incinta la sua fidanzata, una studentessa di Cheltenham di 16 anni di nome Valerie Corbett. Brian cerc\u00f2 di convincerla ad abortire ma ella ruppe ogni contatto e decise di proseguire la gravidanza. Il bambino fu chiamato Simon e venne dato in affidamento poco dopo la nascita. Brian abbandon\u00f2 la scuola e se ne and\u00f2 di casa, viaggiando nel nord Europa, inclusa la Scandinavia durante l'estate. Durante questo periodo Jones visse da boh\u00e8mien, suonando per le strade e alloggiando in posti di fortuna. Simon non conobbe mai il suo padre naturale.\nDopo il suo ritorno, si interess\u00f2 a diversi generi musicali; fu affascinato dalla musica classica gi\u00e0 in giovane et\u00e0 e amava il blues (in particolare di musicisti come Muddy Waters e Robert Johnson); si interess\u00f2 anche al country, al jazz e al rock and roll. Inizi\u00f2 a suonare nei vari blues e jazz club, affiancando queste occupazioni con svariati lavori e spendendo i soldi guadagnati per l'acquisto di altri strumenti musicali.\nNell'ottobre 1961 nacque un terzo figlio - dopo il secondo - che Jones chiam\u00f2 \"Julian Mark Andrews\" (la madre era l'allora fidanzata di Jones, Pat Andrews).\nI Rolling Stones (1962 - 1969).\nOrigini della band.\nAlla fine Jones lasci\u00f2 definitivamente Cheltenham e si spost\u00f2 a Londra, dove incontr\u00f2 e divenne amico di musicisti come Alexis Korner, il futuro cantante dei Manfred Mann Paul Jones, il futuro bassista dei Cream Jack Bruce, e altri che crearono e alimentarono la scena Rhythm and blues londinese. Divenne un ottimo musicista blues e per un po' di tempo si fece chiamare col soprannome di \"Elmo Lewis\"; Bill Wyman ha affermato che Jones fu uno dei primi chitarristi nel Regno Unito a usare la slide guitar.\nNella primavera del 1962, Jones reclut\u00f2 Ian Stewart e il cantante Mick Jagger nella sua band che, con l'amico d'infanzia di Jagger, Keith Richards, incontrarono Brian mentre con Paul Jones stava suonando un brano di Elmore James, \"Dust My Broom\" con la band di Alexis Korner all'\"Ealing Jazz Club\". Jagger introdusse Richards all'interno del gruppo in prova, ma presto ne divenne un membro a tutti gli effetti. L'accettazione di Jones e di Stewart per Richards e per lo stile alla Chuck Berry che questi proponeva coincise con l'allontanamento dal gruppo dei puristi del blues Geoff Bradford e Brian Knight che non tolleravano Chuck Berry. Fu Richards ad ammettere che fu Jones a trovare il nome \"The Rollin' Stones\" (in seguito con l'aggiunta della 'g') mentre questi era al telefono con il direttore di un locale.\nGli Stones fecero il loro primo spettacolo il 12 luglio 1962 al Marquee Club a Londra con la seguente formazione: Jagger, Richards, Jones, Stewart, al basso Dick Taylor e il batterista Tony Chapman.\nTra il 1962 e il 1963 Jones, Jagger e Richards affittarono un appartamento (ricordato da Richards come \"una bellissima discarica\") a Chelsea, Londra al numero 102 di Edith Grove con James Phelge, un futuro fotografo il cui nome sarebbe apparso in diversi crediti dei Rolling Stones. Qui Jones e Richards passavano il tempo suonando la chitarra e ascoltando dischi blues e Jones insegn\u00f2 a Jagger come suonare correttamente l'armonica a bocca.\nDopo molte audizioni venne aggiunto Bill Wyman al basso (principalmente perch\u00e9 possedeva due amplificatori VOX AC30 per chitarra e sigarette); dopo aver suonato con Mick Avory, Tony Chapman e Carlo Little per un po' di date, presero un batterista dalle influenze jazz, Charlie Watts, considerato dai musicisti del tempo uno tra i migliori batteristi della scena londinese, dalla band di Alexis Korner, i Blues Inc..\nIl gruppo suon\u00f2 nei locali blues e nei jazz club di Londra creandosi un crescente seguito. Mentre Jagger era il cantante solista, il ruolo di Brian nella fase era quello di promuovere la band, trovare gli ingaggi e negoziare con i proprietari dei locali. Jones si dimostrava spesso un intrattenitore del pubblico in questo primo periodo, suonando diversi strumenti quali la chitarra ritmica, la slide guitar, l'armonica a bocca e a volte cantando.\nWatts descrive il ruolo di Brian agli inizi della band \"\"Brian era molto rigido sul promuovere la band agli inizi. Keith e io pensavamo fosse svampito. Per lui era una crociata: a) farci suonare su un palco in un locale e farci pagare mezza corona, b) essere riconosciuti come una band Rhythm and blues\".\"\nDurante le performance dal vivo in questo periodo, e in particolare al Crawdaddy Club a Richmond upon Thames, era spesso pi\u00f9 animatore e scatenato di Jagger. Mick inizialmente tendeva a essere statico mentre cantava - anche per motivi di necessit\u00e0, visto che lo spazio a sua disposizione non gli avrebbe permesso di muoversi nemmeno volendo.\nNel periodo in cui svolgeva il ruolo di manager, Jones si riserv\u00f2 sempre 5 sterline in pi\u00f9 degli altri membri del gruppo nella paga ricevuta ai concerti, situazione che non venne mai vista di buon occhio dagli altri componenti degli Stones e che cre\u00f2 tensioni.\nIl successo mondiale.\nCon la crescita della fama degli Stones, ci fu l'incontro della band con Andrew Loog Oldham, avvenuto nell'aprile del 1963 sotto suggerimento del compositore della Record Mirror, Peter Jones, e presto divenne insieme a Eric Eastman il loro co-manager. Oldham, che aveva lavorato in passato come pubblicitario per i Beatles, era un amante del romanzo di Anthony Burgess \"Arancia meccanica\", cos\u00ec come del film \"Expresso Bongo\", e coltiv\u00f2 un'immagine per la band decisamente pi\u00f9 accattivante e spregiudicata che quella dei pi\u00f9 intellettuali Beatles, usando il protagonista del romanzo e la sua gang come ispirazione.\nIl pianista Ian Stewart fu escluso dalla scena da Oldham per due ragioni: Oldham sentiva che Stewart, scozzese corpulento, non si addiceva all'immagine che intendeva dare al gruppo; e riteneva che sei membri fossero difficilmente memorizzabili. Stewart rimase legato alla band diventando responsabile dei loro spostamenti, .\nL'arrivo di Oldham segn\u00f2 anche l'inizio dell'allontanamento e estraneazione di Brian nei confronti della band, dovuto al progressivo cambio di ruoli (cercato e voluto da Oldham) che spostava il centro del gruppo da Jones a Jagger e Richards.\nFino a questo punto i brani che componevano il repertorio del gruppo erano cover blues o brani strumentali con l'indicazione che erano composizione di tutti i membri del gruppo. Oldham e gli Stones si resero conto dei vantaggi finanziari dello scriversi le canzoni alla Lennon-McCartney, cos\u00ec come la consapevolezza che una cover-band non sarebbe rimasta a lungo sulla scena. Di conseguenza Oldham riusc\u00ec a far diminuire il repertorio di cover blues, e a far emergere le canzoni di Jagger e Richards, riuscendo cos\u00ec a incrementare il proprio controllo manageriale ed estromettendo Brian da un altro ruolo chiave.\nIl 23 luglio 1964 Jones vide la nascita del suo quarto figlio fuori dal matrimonio, questa volta con la sua fidanzata Linda Lawrence. Jones lo chiam\u00f2 \"Julian Brian Lawrence\" (Julian adott\u00f2 il cognome Leitch dopo che la Lawrence spos\u00f2 il cantante folk Donovan il 2 ottobre 1970). Jones disse che chiam\u00f2 tutti e due i suoi figli Julian in onore del sassofonista Julian Cannonball Adderley.\nJones dimostr\u00f2 la propria grande attitudine musicale arrivando a suonare un notevole numero di strumenti, grazie anche all'\"allenamento\" col pianoforte e col clarinetto avuto da giovane. Appena i Rolling Stones ebbero i soldi per permettersi studi di registrazione professionali come gli Olympic Studios, gli RCA e i Sunset Sound Recorders a Los Angeles, Jones inizi\u00f2 a sperimentare nuovi strumenti a corda e a fiato, uno dopo l'altro.\nL'evoluzione musicale.\nNel periodo di tempo con la band, Brian suon\u00f2 strumenti a corda (chitarra, sitar, tambura, dulcimer), tastiere (pianoforte, organo, mellotron), strumenti a fiato (flauto dolce, clarinetto, sassofono, armonica a bocca) e molti altri strumenti come lo xilofono e la marimba. La chitarra principale di Brian era una Gretsch Double Anniversary verde, ma Jones \u00e8 conosciuto principalmente per la sua serie signature con forma a goccia Vox Phantom Mark III. Negli ultimi anni us\u00f2 diversi modelli Gibson (diverse Firebird, ES-330, e Les Paul), e anche una Rickenbacker a 12 corde creata da George Harrison.\nBrian contribu\u00ec significativamente al sound degli Stones negli anni sessanta, suonando la slide guitar in brani come \"I Wanna Be Your Man\", \"Little Red Rooster\", \"No Expectations\", la tambura e il sitar in \"Street Fighting Man\", la marimba e lo xilofono in \"Under My Thumb\", il flauto dolce in \"Ruby Tuesday\", la tromba e il trombone in \"Something Happened To Me Yesterday\", il dulcimer in \"Lady Jane\" e \"I Am Waiting\", la fisarmonica in \"Backstreet Girl\", il mellotron in \"2000 Light Years from Home\" e \"We Love You\", il sassofono in \"Citadel\", l'Autoharp in \"You Got the Silver\", e il sitar in \"Paint It, Black\" prendendo spunto dall'uso che ne fece George Harrison nel 1965. Jones suon\u00f2 inoltre l'armonica a bocca in molti brani dei Rolling Stones negli anni sessanta.\nNei primi anni degli Stones, Jones fu anche un corista per il gruppo, in particolare nel periodo 1962-1964. Ne sono esempio \"I Wanna Be Your Man\" e \"Walking the Dog\". La voce rauca di Brian pu\u00f2 essere sentita anche in \"Come On\", \"'Bye Bye Johnny\", \"Money\" e \"Empty Heart\" (insieme a Jagger e Richards).\nJones e Keith Richards eccelsero in quella che \u00e8 chiamata la \"tessitura di chitarre\" (\"guitar weaving\"), successivamente definita \"l'antica forma di tessitura\" (\"Ancient Form of Weaving\"), che \u00e8 diventato uno dei segni peculiari del sound dei Rolling Stones in tutta la loro carriera. Questa tecnica prevede che i due chitarristi suonino la parte di chitarra ritmica e quella solistica nello stesso momento, senza differenziare particolarmente lo stile di una o dell'altra. Questo stile \u00e8 conosciuto anche come lo \"stile di Chicago\" (\"Chicago style\"), e pu\u00f2 essere ascoltato in registrazioni di Jimmy Reed, Muddy Waters, Howlin' Wolf, e trova in Hubert Sumlin il suo maggiore esponente.\nKeith Richards sostiene che quello che lui e Jones chiamarono \"guitar weaving\" emerse in questo periodo, dall'ascolto degli album di Jimmy Reed:\nJones e Richards perfezionarono ci\u00f2 che ascoltarono sugli album di Chicago blues degli anni cinquanta. I migliori esempi si possono sentire sul primo album The Rolling Stones e \"Out of Our Heads\". Iniziando dall'album del 1966 \"Aftermath\", quello del 1967 \"Between the Buttons\" e \"Their Satanic Majesties Request\" la capacit\u00e0 multistrumentale di Brian emerse completamente. La sua influenza nelle sessioni degli Stones si fece per\u00f2 via via sempre pi\u00f9 marginale, diventa pi\u00f9 un rifinitore che un vero componente del gruppo. Tale cambiamento lo si pu\u00f2 notare gi\u00e0 nel primo singolo del 1968 \"Jumpin' Jack Flash\" in cui il contributo di Brian \u00e8 ormai fievole. Nello stesso anno esce \"Beggars Banquet\" che sottolinea la sempre maggior distanza tra Brian e gli altri Stones. Nella lavorazione dell'album seguente Brian non ha praticamente a che fare, lasciando cos\u00ec Richards da solo o unito a session man come Ry Cooder o Dave Mason.\nNel novembre del 1968, Jones acquist\u00f2 Cotchford Farm nel Sussex orientale, un tempo la casa dell'autore di Winnie the Pooh, Alan Alexander Milne.\nAllontanamento dai Rolling Stones.\nI duri giorni \"on the road\", i soldi e la fama, e il sentore di essere alienato dal resto del gruppo, sfociarono in uno smaniato abuso di droghe da parte di Jones, . Queste abitudini non ebbero niente di positivo sulla sua salute fisica (soffriva gi\u00e0 d'asma, e in generale non fu mai una persona dalla salute forte). In diverse occasioni Brian si trov\u00f2 in ospedale, mentre il resto della band si trovava da un'altra parte, non facendo altro che contribuire alla sua paranoia e alla sua separazione dai suoi compagni.\nNel giugno del 1967, Jones presenzi\u00f2 al Festival di Monterey. Si present\u00f2 con la cantante Nico, con la quale ebbe una breve relazione romantica. Qui incontr\u00f2 Frank Zappa e Dennis Hopper, e and\u00f2 sul palco per presentare The Jimi Hendrix Experience. Un critico della manifestazione nomin\u00f2 Brian \"Il re non ufficiale del festival\".\nJagger e Richards incrementarono la loro ostilit\u00e0 verso Jones, che si alien\u00f2 il resto del gruppo. Sebbene venisse giudicato da molti una persona molto socievole ed espansiva, altri membri della band - compreso Bill Wyman - commentarono che Jones poteva essere spesso cruento ed estremamente difficile da avvicinare. Da moltissime testimonianze, l'umore di Brian cambiava frequentemente, un minuto era premuroso e generoso, e il minuto dopo era un uomo intrattabile.\nCome membro del gruppo insieme a Jones, Bill Wyman scrisse nel suo libro \"Stone Alone\",\nLe tensioni crescevano fra la coppia Jagger-Richards e Jones, e l'uso di droghe non aiutava certo a risolvere i problemi. Il suo contributo ai Rolling Stones divenne pi\u00f9 sporadico, occupandosi di alcuni progetti esterni al gruppo. Keith Richards inizi\u00f2 a suonare sempre pi\u00f9 spesso la chitarra solista. Jones, annoiato dallo stesso strumento, cerc\u00f2 spesso qualcosa di esotico da suonare, sebbene fosse sempre pi\u00f9 assente dalle sessioni di registrazione. Il graduale declino dell'apporto di Jones al gruppo inizi\u00f2 intorno al 1967 e and\u00f2 avanti fino a maggio del 1968, quando incise l'ultimo vero e proprio contributo alle canzoni dei Rolling Stones. Scene di Brian nel film promozionale del 1967 per \"We Love You\" lo mostrano ricurvo e appena in grado di tenere aperti gli occhi, un comportamento tipico di coloro che facevano uso del Mandrax Quaalude, una popolare droga a quel tempo. Ad ogni modo mantenne stretti legami con persone esterne agli Stones, inclusi Jim Morrison, Bob Dylan, John Lennon, Jimi Hendrix, George Harrison, e Steve Marriott.\nLa vita divent\u00f2 sempre pi\u00f9 difficile per Brian. Nel marzo 1967, la sua fidanzata Anita Pallenberg scapp\u00f2 con Richards mentre Jones era in ospedale, danneggiando fortemente l'amicizia fra i due musicisti. La Pallenberg successivamente dichiar\u00f2 che il chitarrista fu ricoverato dopo una zuffa con lei, nella quale Jones si ruppe il polso; sebbene secondo la versione di Richards, Brian semplicemente si ammal\u00f2.\nTempo dopo Richards fece la seguente dichiarazione sull'incidente:\nL'ultimo contributo sostanziale dato agli Stones fu nella primavera ed estate del 1968, con il singolo diventato poi un classico della band \"Jumping Jack Flash\" e l'album \"Beggars Banquet\". Un Brian Jones rilassato si pu\u00f2 vedere nel film di Jean-Luc Godard \"One Plus One\", mentre suona la chitarra folk, offrendo sigarette a Richards, sebbene sia un po' trascurato nel processo di creazione del pezzo. Il film tratta la creazione in studio del singolo \"Sympathy for the Devil\". Mentre nel film Brian suona la chitarra folk per la traccia di accompagnamento, nella versione finale del brano questa traccia non \u00e8 presente. Pu\u00f2 essere solo sentita a tratti nel film grazie ai microfoni dello staff cinematografico.\nDivenne chiaro che Jones non sarebbe rimasto ancora molto nella band. Invece di suonare una grandissima variet\u00e0 di strumenti in praticamente ogni traccia come negli album precedenti, in questo periodo egli non \u00e8 pi\u00f9 una presenza di rilievo negli ultimi album, apparendo solamente in met\u00e0 delle tracce. Suon\u00f2 la chitarra slide in \"No Expectations\", l'armonica in \"Dear Doctor\" e \"Prodigal Son\", la tambura in \"Street Fighting Man\", e il mellotron nel finale di \"Stray Cat Blues\".\nL'ultima apparizione ufficiale con gli Stones fu nel dicembre 1968 al \"The Rolling Stones Rock and Roll Circus\", uno spettacolo met\u00e0-concerto met\u00e0-circo organizzato dalla band. Rimase non pubblicato per 25 anni poich\u00e9 Mick Jagger era contrario a mettere a confronto la performance della band con altri gruppi presenti nel film (gruppi come Jethro Tull, The Who, e Taj Mahal). Nel film Jones sembra disinteressato e a tratti intossicato. Mentre introduce il pianista Julius Katchen, la sua parlata \u00e8 biascicata e inarticolata. Durante l'esibizione degli Stones sembra distante dal gruppo e quello che suona si sente poco. Questo a parte una splendida interpretazione alla chitarra slide di \"No Expectations.\" Il materiale extra contenuto nel DVD ufficialmente pubblicato indica che quasi tutti al concerto sapevano che la fine del rapporto fra Jones e i Rolling Stones era vicina, e Pete Townshend degli Who disse che secondo lui sarebbe stata l'ultima performance live del musicista.\nAltri contributi.\nNel 1966 Jones produsse, suon\u00f2 e scrisse la colonna sonora per il film \"Mord und Totschlag\" (in inglese \"A Degree of Murder\"), un film d'avanguardia tedesco con Anita Pallenberg, sua futura fidanzata. Egli assunse molti musicisti per suonare la colonna sonora, fra i quali il chitarrista Jimmy Page. Brian e Anita si piacquero durante le riprese del film quando Jones pos\u00f2 in uniforme nazista mentre era in piedi su una bambola nuda per una foto, con Anita. Sebbene Jones non afferm\u00f2 mai di avere simpatie per i nazisti, molti si sentirono offesi da quegli scatti.\nJones suon\u00f2 le percussioni in una versione non pubblicata della reinterpretazione di Bob Dylan, \"All Along the Watchtower\", fatta da Jimi Hendrix, insieme a numerose jam session con Hendrix e Dave Mason dei Traffic nei primi mesi del 1968, oltre a suonare il sassofono contralto in una canzone dei Beatles, \"You Know My Name (Look Up the Number)\", e a partecipare alla sessione di registrazione di \"Yellow Submarine\", nella quale ruppe due pezzi di vetro assieme.\nNell'estate del 1968, Jones registr\u00f2 l'ensemble di musicisti marocchini, \"Master Musicians of Jajouka\". Nel 1971 venne infatti pubblicato postumo \"Brian Jones presents The Pipes of Pan at Joujouka\", apprezzato album di World music. Mick Jagger e Keith Richards, andarono a Jajouka per la prima volta nel 1989, dopo aver registrato il brano \"Continental Drift\" per l'album degli Stones \"Steel Wheels\" con i \"Master Musicians of Jajouka featuring Bachir Attar\" a Tangeri. Bachir Attar, figlio del leader dei musicisti di Jajouka, registrati ai tempi da Jones, aveva simultaneamente scritto ai Rolling Stones nello stesso periodo, e Jagger, Richards, Ronnie Wood, e Matt Clifford (che stava lavorando all'album con loro), andarono a trovare lui e i musicisti di Jajouka. Questo incontro \u00e8 documentato in un raro film trasmesso in tv dalla BBC chiamato \"Rolling Stones in Morocco\", in seguito pubblicato in cassetta.\nMorte.\nJones fu arrestato una seconda volta il 21 maggio 1968, questa volta per possesso di marijuana. Jones afferm\u00f2 che la droga in questione fosse stata lasciata a casa sua da alcuni ospiti che gli avevano fatto visita tempo prima, ma avrebbe scontato una lunga pena se trovato colpevole, fino alla libert\u00e0 vigilata. Bill Wyman comment\u00f2: \"Il fatto che la polizia avesse un mandato di arresto dimostr\u00f2 senza ombra di dubbio che l'arresto faceva parte di un piano ben orchestrato. Brian e gli Stones erano presi di mira per dissuadere il pubblico dall'usare droghe\". La giuria giudic\u00f2 Jones colpevole, sebbene il giudice nutrisse simpatia per il giovane. Invece di multarlo e ammonirlo, il giudice disse: \"per l'amor di Dio, non si metta pi\u00f9 nei guai, o la faccenda diventer\u00e0 seria\".\nI continui guai legali di Jones, l'estraneazione dal resto del gruppo, l'abuso di sostanze stupefacenti, contributi sporadici alla band, e la sua continua lunaticit\u00e0 alla fine diventarono troppo per i Rolling Stones. La band voleva intraprendere un tour negli Stati Uniti d'America nel 1969 per la prima volta in tre anni, ma il secondo arresto di Jones increment\u00f2 a dismisura i problemi con l'ufficio immigrazione di quel paese.\nIn aggiunta, la musica degli Stones era fortemente basata sul \"guitar weaving\". L'inclinazione di Brian verso gli strumenti esotici risultava complementare al lavoro di Richards con la chitarra; comunque in questo periodo Brian andava raramente in studio, e quando ci andava il suo contributo alla band era pressoch\u00e9 nullo, tanto che i suoi compagni dovettero a volte spegnere la sua chitarra e far suonare entrambe le parti a Richards. Secondo Gary Herman, Jones era:\nQuesto comportamento inizi\u00f2 a dare problemi durante le lavorazioni per \"Beggars Banquet\", ma\ntrov\u00f2 la sua massima espressione all'inizio delle registrazioni di \"Let It Bleed\". Mentre la band stava registrando \"You Can't Always Get What You Want\", Jones chiese a Jagger: \"Cosa posso suonare?\". La risposta di Jagger fu: \"Non so Brian, cosa \"riesci\" a suonare?\". Da questo punto in avanti Jones divenne fiacco, e raramente presente alle sessioni di incisione. Ry Cooder (pensato come un possibile sostituto), osserv\u00f2 che il chitarrista si ritirava in un angolo a piangere le rare volte che si presentava. Da maggio egli diede solamente due contributi al lavoro del gruppo: una parte con l'auto-arpa su \"You got the Silver\" e delle percussioni extra su \"Midnight Rambler\". Jones fu avvisato da Jagger che sarebbe stato cacciato dalla band se non si fosse presentato a una sessione fotografica per la raccolta \"Through The Past, Darkly (Big Hits Vol. 2)\". Pur essendo molto debole, alla fine si present\u00f2.\nGli Stones decisero che dopo l'uscita di \"Let it Bleed\" (in programma per luglio 1969) avrebbero fatto un tour nel Nord America a cominciare dal novembre 1969, il primo in tre anni. Comunque il manager degli Stones ricevette un avviso in cui gli veniva comunicato che a Jones non sarebbe stato concesso il permesso lavorativo dagli Stati Uniti d'America per via dei suoi guai giudiziari legati alla droga. Su suggerimento del pianista e road manager del tour Ian Stewart, gli Stones decisero che la cosa migliore da fare sarebbe stata trovare un nuovo chitarrista, e l'8 giugno 1969, Brian ricevette una visita da Mick Jagger, Keith Richards e Charlie Watts che gli comunicarono che il gruppo da lui fondato sarebbe andato avanti senza la sua presenza.\nAl pubblico, questo evento apparve come se fosse stato Brian ad abbandonare il gruppo; gli altri gli dissero che sebbene gli fosse stato richiesto di andarsene, poteva decidere lui come la faccenda dovesse essere spiegata al pubblico. Jones rilasci\u00f2 un'intervista il 9 giugno in cui annunciava il suo ritiro dal gruppo. Brian fu rimpiazzato dal chitarrista ventenne Mick Taylor (ex membro dei John Mayall &amp; the Bluesbreakers), che inizi\u00f2 subito le registrazioni con gli Stones.\nA questo punto Jones rimase per la maggior parte a Cotchford Farm (anteriormente residenza dell'autore di \"Winnie the Pooh\", Alan Alexander Milne), con l'intenzione di formare una nuova band. \u00c8 certo che Brian ebbe contatti con Ian Stewart, Mitch Mitchell, Alexis Korner e Jimmy Miller. Fu stuzzicato dall'idea di entrare nella \"Korner's New Church Band\", ma Korner stesso gli sugger\u00ec di crearne una propria.\nNon \u00e8 certo in che stato fosse la salute fisica e mentale di Jones in quel periodo. L'ultima fotografia fattagli, scattata nel giugno 1969 appena dopo la rottura con i Rolling Stones, non era rincuorante. Il chitarrista appariva gonfio con occhi scavati, sebbene le persone che gli fecero visita (in particolare Alexis Korner) furono sorpresi dal suo stato verso la fine di giugno. Korner not\u00f2 che Jones era \"felice come non lo aveva mai visto\" e presumibilmente Jimmy Miller rimase sorpreso di trovarlo cos\u00ec emotivamente stimolato.\nIntorno alla mezzanotte del 3 luglio 1969, Brian Jones venne trovato immobile sul fondo della sua piscina nella sua casa a Hartfield, Sussex, Inghilterra, dove era rimasto per pochi minuti. La sua fidanzata Anna Wohlin era ancora convinta che fosse vivo quando lo tolsero dall'acqua, insistendo sul fatto che ne sentiva ancora il polso. All\u2019arrivo dei dottori sul posto oramai era troppo tardi per Brian e fu dichiarato deceduto. Il rapporto del coroner dichiar\u00f2 \"Morte per incidente\", e not\u00f2 che il suo fegato e il suo cuore erano pesantemente compromessi dall'abuso di alcool e droghe.\nNel 2000 Anna Wohlin dichiar\u00f2 che Brian fu assassinato da un costruttore che si trovava con loro in casa per rinnovarla. Il costruttore, Frank Thorogood, confess\u00f2 all'autista dei Rolling Stones Tom Keylock la propria responsabilit\u00e0 sul letto di morte; infatti, secondo la ricostruzione definitiva dell'accaduto, mentre i due giocavano in piscina, Thorogood mise la testa sott'acqua a Jones, quest'ultimo, sofferente di asma e appesantito dalle droghe e dall'alcol che assunse quella sera, non resse all'apnea e svenne, scivolando privo di sensi sul fondo della piscina, morendo asfissiato pochi minuti dopo; Thorogood, preso dal panico, invece di tentare di salvare Jones usc\u00ec dalla piscina e rientr\u00f2 nell'abitazione. Brian Jones mor\u00ec a soli 27 anni.\nMolti oggetti, come strumenti e arredamenti costosi, furono rubati dalla casa di Jones appena dopo la morte, molto probabilmente da Thorogood, Keylock, e da altri che lavoravano nella propriet\u00e0. Alcune voci dicono che furono rubate anche delle registrazioni fatte dallo stesso Jones per il suo futuro gruppo, ma niente \u00e8 mai stato confermato. Molti strumenti rubati invece riuscirono allo scoperto sul mercato dei collezionisti.\nSulla sua morte, Pete Townshend scrisse una poesia intitolata \"A Normal Day For Brian, A Man Who Died Every Day\" pubblicato sul \"Times\"; Jimi Hendrix gli dedic\u00f2 una canzone durante uno spettacolo su una emittente televisiva statunitense, e Jim Morrison dei Doors scrisse una poesia intitolata \"Ode To L.A. While Thinking Of Brian Jones, Deceased\" (\"Ode a L.A. Mentre Penso a Brian Jones, Deceduto\").\nQuando gli fu chiesto da un giornalista la sua reazione alla morte di Brian Jones, George Harrison rispose:\nI Rolling Stones fecero un concerto gratuito a Hyde Park il 5 luglio 1969, due giorni dopo la sua morte. Il concerto era stato organizzato settimane prima come evento per presentare il nuovo chitarrista. Ad ogni modo i critici accusarono il gruppo di oltraggiare e di essere offensivi verso il fondatore del gruppo. In risposta a queste critiche, la band dedic\u00f2 il concerto a Jones. Prima che il concerto iniziasse, Jagger lesse degli stralci tratti da \"Adonais\", una poesia di Percy Bysshe Shelley sulla morte del suo amico John Keats. Il loro manager trov\u00f2 un modo per far uscire migliaia di farfalle bianche al concerto, ma, a causa del gran caldo, la maggior parte delle farfalle mor\u00ec all'interno dei contenitori; le farfalle sopravvissute volarono a fatica prima di morire e cadere sulle teste degli ascoltatori. Gli Stones aprirono con una canzone di Johnny Winter che era una delle preferite di Brian, \"I'm Yours and I'm Hers\".\nJones fu seppellito sotto 4 metri di terra (per evitare esumazioni da parte di profanatori di tombe) in (secondo testimonianze) una lussuosa bara di argento e bronzo (ma visto che la cassa fu chiusa e calata a mano da due persone \u00e8 pressoch\u00e9 impossibile che fosse fatta di bronzo) spedita a Cheltenham da Bob Dylan. Gli Stones chiesero ai fan di stare lontani, e del gruppo erano presenti solo Watts e Wyman. Mick Jagger e Marianne Faithfull non si presentarono dato che erano in viaggio per l'Australia per le riprese di un film, e ai due fu proibito dal produttore di tornare nel Regno Unito per il funerale. Keith Richards e Anita Pallenberg non si presentarono, preoccupati che la loro presenza avrebbe creato tensioni e infastidito i fan. Sulla lapide furono incise le parole di una frase che pronunciava di tanto in tanto: \"Non giudicatemi troppo severamente\".\nStrumentazione e stile musicale.\nBrian Jones, il polistrumentista.\nLa fantasia, il gusto e la straordinaria abilit\u00e0 nell'apprendere i rudimenti degli strumenti musicali furono, musicalmente, le principali caratteristiche di Brian Jones.\nEgli suonava abitualmente 15 strumenti diversi, talvolta davvero assai distanti tra loro per peculiarit\u00e0.\nSi diceva che dove gli altri \"terrestri\" per imparare almeno \"ad usare\" un nuovo strumento impiegavano mesi o anni, il biondo di Cheltenham impiegava ore o giorni.\nGli strumenti che suonava pi\u00f9 spesso erano quelli a corde, tuttavia come si vedr\u00e0 qua sotto, egli era davvero un polistrumentista, con grande abilit\u00e0 anche negli strumenti a fiato e nel pianoforte.\nInteressantissima era anche la sua ricerca costante di nuove sonorit\u00e0 usando strumenti poco noti, anche antichi o etnici.\nInoltre, poco prima di morire, si stava avvicinando alla grande novit\u00e0 di quei tempi, cio\u00e8 l'elettronica, che era ancora ad uno stadio \u201cprimitivo\u201d.\nQuesto lungo elenco che, si noti bene, \u00e8 assai lacunoso, rende meglio di ogni aggettivo l'idea del musicista a tutto tondo.\nBisogna considerare che non fece in tempo ad approfondire l'uso di alcuni di questi strumenti proprio per il fatto che mor\u00ec a soli 27 anni.\nStrumenti a corda:\nBrian veniva considerato il chitarrista del genere Slide pi\u00f9 innovativo del mondo bianco.\nQuesto elenco \u00e8 dapprima, una lista dei brani dove Brian ha suonato strumenti a corda, dopo di che questa lista \u00e8 suddivisa per strumento.\nBrani con strumenti a corda complessivamente eseguiti da Brian Jones fra il 1963 e il 1969:\n\"Doncha Bother Me\", \"It's Not Easy\", \"Mother's Little Helper\", \"Paint It Black\", \"Sad Day\", \"Stupid Girl\", \"What To Do\", \"19th Nervous Breakdown\", \"No Expectations\"(2), \"Please Go Home\", \"I've Been Loving You Too Long\", \"Tell Me You're Coming Back To Me\", \"Can I Get A Witness\", \"Carol\", \"Honest I Do\", \"I'm A King Bee\", \"I Need You Baby\", \"I Wanna Be Your Man\", \"Little By Little\", \"Little Red Rooster\", \"Poison Ivy\", \"Route 66\", \"Bye Bye Johnny\", \"Walking The Dog\", \"You Better Move On\", \"You Can Make It If You Try\", \"Suzie Q\", \"Around And Around\", \"Confessing The Blues\", \"Congratulations\", \"Down Home Girl\", \"Down The Road Apiece\", \"Empty Heart\", \"Everybody Needs Somebody To Love\", \"Grown Up Wrong\", \"Heart Of Stone\", \"I Can't Be Satisfied\", \"If You Need Me\", \"It's All Over Now\", \"Off The Hook\", \"Time Is On My Side\", \"Under The Boardwalk\", \"What A Shame\", \"You Can't Catch Me\", \"Blue Turns To Grey\", \"Cry To Me\", \"Get Off Of My Cloud\", \"Good Times\", \"Gotta Get Away\", \"Hitch Hike\", \"(I Can't Get No) Satisfaction\", \"I'm Alright\", \"I'm Free\", \"I'm Moving On\", \"Mercy Mercy\", \"She Said Yeah\", \"The Last Time\", \"The Singer Not The Song\", \"The Spider And The Fly\", \"The Under Assistant West Coast Promotion Man\", \"Jig-saw Puzzle\", \"All Sold Out\", \"Think\"\n Di cui, chitarra elettrica, ritmica o solista\n\"It's Not Easy, 19th Nervous Breakdown, Please Go Home, Can I get A Witness, Carol, Honest I Do, I Need You Baby, Little By Little, Poison Ivy, Route 66, Bye Bye Johnny, Walking The Dog, Suzie Q, Around And Around, Confessing The Blues, Down Home Girl, Down The Road Apiece, Empty Heart, Everybody Needs Somebody To Love, Grown Up Wrong, Heart Of Stone, If You Need Me, It's All Over Now, Off The Hook, Time Is On My Side, Under The Boardwalk, You Can't Catch Me, Blue Turns To Grey, Cry To Me, Get Off Of My Cloud, Good Times, Gotta Get Away, Hitch Hike, I'm Alright, I'm Free, Mercy Mercy, She Said Yeah, The Last Time, The Singer Not The Song, The Spider And The Fly, The Under Assistant West Coast Promotion Man, (I've Been Loving You) Too Long, Jigsaw Puzzle, All Sold Out, Think\"\n Chitarra folk\n\"Tell Me You're Coming Back To Me, You Better Move On, You Can Make It If You Try, Congratulations, (I Can't Get No) Satisfaction, Sad Day, Doncha Bother Me, Paint It Black, Stupid Girl, Think, What To Do, I've Been Loving You Too Long\"\nChitarra Slide\n\"Doncha Bother Me (2), Mother's Little Helper, No Expectations, I'm A King Bee, I Wanna Be Your Man, Little Red Rooster, I Can't Be Satisfied, What A Shame (2), I'm Moving On.\"\nMando-vox\n\"Mother's Little Helper, Cool Calm &amp; Collected, Gomper\"\nSitar\n\"Paint It Black, Street Fighting Man\", alcuni brani assieme a Jimi Hendrix\nDulcimer\n\"Lady Jane, Gomper, I Am Waiting, Ride On Baby\"\nAutoharp\n\"Ruby Tuesday, You Got The Silver\"\n Armonica a bocca\nBrian era anche noto per il suo talento nell'uso dell'armonica.\nTra l'altro, fu uno dei primi musicisti bianchi ad usare due armoniche di diverse tonalit\u00e0 nello stesso brano, un trucco inventato dai maestri della musica nera.\nIn \"Beggar's Banquet\", del 1968, si ha l'ultima volta in cui egli tira fuori l'armonica dalla custodia.\n\"Come On, Not Fade Away, I Just Wanna Make Love To You, I Want To Be Loved, Money, Now I Got A Witness, Stoned, Good Times Bad Times, 2120 South Michigan Avenue, Look What You've Done, One More Try, High And Dry, Fortune Teller, Who's Been Sleeping Here, Cool Calm &amp; Collected, Parachute Woman, Prodigal Son\"\nLegni e ottoni:\nBrian era anche un talentuoso del sax, che per\u00f2 non si addiceva molto alla musica di quel periodo e che perci\u00f2 non \u00e8 molto presente; egli lo usava solitamente per suonare Jazz, che fu il suo primo e grande amore, mai dimenticato.\nMolto abile anche al flauto, basti pensare a \"Ruby Tuesday\"\nFlauto\n\"Sing This all Together (See What Happens), Gomper, Ruby Tuesday\"\nSassofono\n\"Out of Time, Citadel\"\nOboe\n\"Dandelion\"\nPercussioni:\nTamburo\n\"Sing This All Together, Sing This All Together (See What Happens), She's A Rainbow\"\nTamburello\n\"Fortune Teller, I Just Wanna Make Love To You, Empty Heart, Surprise Surprise\"\nBattere di mani\n\"Not Fade Away\"\nConga\n\"All Sold Out\"\nHi-Hat\n\"Midnight Rambler\"\nTastiere:\nPianoforte\n\"Who's Driving Your Plane, Let's Spend The Night Together, Complicated, Something Happened To Me Yesterday\"\nOrgano\n\"Talking About You, That's How Strong My Love Is, Long Long While, Let's Spend The Night Together, Complicated, 2000 Man, The Lantern, Gomper\"\nClavicembalo\n\"Lady Jane, Flight 505, Take It Or Leave It, Miss Amanda Jones, Sitting On A Fence, Ride On Baby\"\nMellotron\n\"We Love You, Sing This All Together, Citadel, In Another Land, Sing This All Together (See What Happens), She's A Rainbow, 2000 Light Years From Home, On With The Show, Child Of The Moon, No Expectations, Jig-Saw Puzzle, Stray Cat Blues, Factory Girl\"\nStrumenti insoliti:\nMarimba\n\"Good Times, Out Of Time, Under My Thumb, Ride On Baby\"\nKazoo\n\"Cool Calm &amp; Collected\"\nWhistling\n\"Walking The Dog\"\nTheremin\n\"Please Go Home\"\nCampane (Bells)\n\"Take It Or Leave It\"\nImmagine e leggende.\nJones era alto 168\u00a0cm con occhi blu-verdi e capelli biondi a caschetto, ed \u00e8 stato un pioniere nel forgiare l'immagine di \"rockstar\". Era noto per girare le strade di Londra a bordo di una mastodontica Rolls-Royce \"Silver Cloud\" con l'autista ed assieme ogni volta ad almeno due ragazze sempre diverse, salutando la gente e facendo scherzi."}
{"id": "279720", "revid": "466539", "url": "https://it.wikipedia.org/wiki?curid=279720", "title": "Elena V\u00e4lbe", "text": "Ha vinto cinque volte la classifica generale di Coppa del Mondo, sette medaglie olimpiche (tre ori e quattro bronzi) e diciassette medaglie (quattordici ori) ai Campionati mondiali. Ai Mondiali di Trondheim del 1997 riusc\u00ec nell'impresa di aggiudicarsi la medaglia d'oro in ciascuna delle cinque gare in programma nel fondo femminile, primato ineguagliato.\n\u00c8 stata moglie dell'estone Urmas V\u00e4lbe, a sua volta fondista di alto livello.\nBiografia.\nCarriera sciistica.\nIn Coppa del Mondo ha ottenuto il primo risultato di rilievo il 28 febbraio 1987 nella 5\u00a0km a tecnica libera di Lahti (8\u00aa), il primo podio il 10 dicembre 1988 nella 5\u00a0km a tecnica libera di La F\u00e9claz (3\u00aa) e la prima vittoria il 14 dicembre successivo nella 15\u00a0km a tecnica libera di Campra. Oltre ad aver vinto la Coppa generale nel 1989, nel 1991, nel 1992, nel 1995 e nel 1997, si \u00e8 classificata tre volte seconda (nel 1990, nel 1993 e nel 1996) e una volta terza (nel 1994). Nel 1997 ha vinto anche la Coppa del Mondo di lunga distanza e si \u00e8 piazzata seconda in quella di sprint.\nIn carriera ha preso parte a tre edizioni dei Giochi olimpici invernali, (3\u00aa nella 5\u00a0km, 3\u00aa nella 15\u00a0km, 3\u00aa nella 30\u00a0km, 3\u00aa nell'inseguimento, 1\u00aa nella staffetta), (6\u00aa nella 15\u00a0km, 6\u00aa nella 30\u00a0km, 1\u00aa nella staffetta) e (17\u00aa nella 15\u00a0km, 5\u00aa nella 30\u00a0km, 1\u00aa nella staffetta) e a cinque dei Campionati mondiali, vincendo diciassette medaglie. Ha chiuso la sua carriera agonistica ai Giochi di Nagano.\nCarriera dirigenziale e da allenatrice.\nDopo il ritiro dalle competizioni \u00e8 stata vicepresidente della Federazione sciistica della Russia dal 2004 al 2006; ai XX Giochi olimpici invernali di \u00e8 stata capo allenatrice della squadra russa.\nBilancio della carriera.\nNonostante i numerosi successi, non \u00e8 mai riuscita ad aggiudicarsi un oro olimpico in una gara individuale: i tre ori al suo attivo sono arrivati tutti dalla staffetta 4x5 km. In Coppa del Mondo i suoi cinque successi in classifica generale rappresentano il primato in campo femminile. Ha vinto 45 gare individuali di Coppa, altro record tra le donne e risultato secondo solo ai 46 successi del norvegese Bj\u00f8rn D\u00e6hlie; suo anche il primato di 81 podi di Coppa.\nPur eccellendo in entrambi gli stili del fondo moderno, ha ottenuto i maggiori successi nella tecnica libera, .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nRiconoscimenti.\nNel 1992 \u00e8 stata premiata dalla Federazione sciistica della Norvegia con la Medaglia Holmenkollen, uno dei riconoscimenti pi\u00f9 prestigiosi per gli sportivi dello sci nordico."}
{"id": "279721", "revid": "1005847", "url": "https://it.wikipedia.org/wiki?curid=279721", "title": "Luigi Ciacchi", "text": "Biografia.\nFiglio del conte Andrea Ciacchi e fratello di una Virginia Ciacchi, fu creato cardinale il 12 febbraio 1838 da papa Gregorio XVI. Quando il papa lo ebbe \"fregiato della porpora de' cardinali\", la citt\u00e0 di Pesaro pubblic\u00f2 il 20 maggio un foglietto intitolato \"Versi italiani e latini pubblicati nella fausta promozione alla sacra romana porpora dell'eminentissimo principe Luigi Ciacchi\", di cui furono stampati trecento esemplari.\nBen poco si sa su di lui, ma si pu\u00f2 tracciare una linea cronologica pi\u00f9 o meno ben definita:"}
{"id": "279722", "revid": "287204", "url": "https://it.wikipedia.org/wiki?curid=279722", "title": "Elena Valbe", "text": ""}
{"id": "279727", "revid": "1658", "url": "https://it.wikipedia.org/wiki?curid=279727", "title": "Lewis Brian Hopkin-Jones", "text": ""}
{"id": "279729", "revid": "106456", "url": "https://it.wikipedia.org/wiki?curid=279729", "title": "Bancopoli", "text": "Bancopoli \u00e8 il nome che \u00e8 stato dato dalla stampa all'insieme di scandali finanziari che si sono succeduti in Italia a partire dal luglio del 2005.\nGli interessi di italiani e stranieri su Antonveneta e BNL.\nDurante l'estate del 2004 la banca olandese ABN Amro chiese alla Banca d'Italia l'autorizzazione per salire dal 12,6% al 20% nella quota di capitale detenuto in Banca Antoniana Popolare Veneta, cos\u00ec da diventarne il maggiore azionista. Nello stesso periodo la banca spagnola Banco Bilbao Vizcaya Argentaria (BBVA) deteneva il 15% del capitale della Banca Nazionale del Lavoro (BNL). Il 14 febbraio 2005 la Banca Popolare di Lodi (BPL) ricevette il permesso della Banca d'Italia per salire fino al 15% del capitale di Antonveneta.\nIl 29 marzo la BBVA lanci\u00f2 un'offerta pubblica di acquisto (OPA) per la maggioranza delle azioni della BNL. Il giorno dopo fu la volta della ABN AMRO che lanci\u00f2 un'OPA su Antonveneta. Il 29 aprile fu il turno della BPL che lanci\u00f2 un'Offerta Pubblica di Scambio (OPSC) su Antonveneta, il 19 luglio Unipol lanci\u00f2 un'OPA sulla BNL, ci si trov\u00f2 dunque in una situazione in cui due compagnie italiane contrastavano le offerte delle due banche straniere. Tutti questi tentativi fallirono.\nLo scandalo scoppi\u00f2 il 25 luglio con il sequestro, da parte della procura di Milano, dei titoli Antonveneta detenuti dalla Banca Popolare Italiana (BPI, che nel frattempo aveva cambiato nome da BPL), a seguito delle indagini iniziate il 2 maggio e condotte dai Pubblici Ministeri Eugenio Fusco e Giulia Perrotti.\nLo scandalo sommerso.\nL'amicizia che intercorre tra l'amministratore delegato della BPL Gianpiero Fiorani e il Governatore della Banca d'Italia Antonio Fazio favorisce celeri autorizzazioni concesse da quest'ultimo alla BPL, mentre rallenta quelle richieste dalla ABN Amro. Secondo quanto affermato dalla Consob, la BPL ha rastrellato azioni della Antonveneta fin dal novembre del 2004 attraverso un patto parasociale tenuto segreto, mentre il 17 gennaio la banca afferma di aver da poco superato il 2%.\nIl 14 febbraio viene assunto il controllo della banca, raggiungendo la quota del 52% attraverso la partecipazione diretta della BPL (15%) e altre ditte quali Fingruppo, Gp Finanziaria, Unipol e Magiste. Il finanziamento dell'operazione avviene, secondo quanto affermato dallo stesso Fiorani nell'interrogatorio del 17 dicembre, prelevando denaro attraverso illeciti aumenti delle commissioni bancarie e altrettanto illegali sottrazioni di denaro da conti correnti di persone defunte.\nIl 1\u00ba maggio si aggiorna il consiglio d'amministrazione della banca Antonveneta, e vengono eletti tutti i 15 candidati di Fiorani, che diventa amministratore delegato.\nLe indagini.\nIl 2 maggio 2005 la procura di Milano apre un fascicolo contro ignoti per la scalata alla Antonveneta. Il reato ipotizzato \u00e8 aggiotaggio, ovvero la manipolazione del prezzo delle azioni della Antonveneta attraverso la diffusione di notizie false. Dalle indagini la procura ipotizza che a novembre 2004 sarebbero stati effettuati acquisti di titoli per circa 500 milioni di euro, in modo da spingere il prezzo delle azioni Antonveneta sopra a quello dell'Opa di 25 euro, impedendo alla banca Abn Amro di effettuare altri acquisti di azioni, pena il rilancio dell'Opa al nuovo prezzo. Qualche giorno dopo la Consob delibera che Fiorani, di concerto con altri soci di Antonveneta (in totale un gruppo di 18 imprenditori tra cui Emilio Gnutti) avrebbe stretto un patto occulto per superare la soglia del 30% di Antonveneta, oltre il quale la legge impone l'opa sul totale del capitale della societ\u00e0 scalata. Quindi la Bpl viene costretta a effettuare l'offerta entro una settimana. Quindici giorni pi\u00f9 tardi avvengono le prime iscrizioni nel registro degli indagati per ipotesi di reato di insider trading, aggiotaggio e ostacolo all'attivit\u00e0 di vigilanza. Si sospetta che 18 imprenditori siano stati finanziati dalla Bnl con 552 milioni di euro per rastrellare il 9,48% delle azioni Antonveneta tra il 14 dicembre 2004 e il 25 febbraio 2005. Fra le 23 persone indagate spiccano i nomi di Fiorani ed Emilio Gnutti, importante finanziere proprietario di Fingruppo, Gp Finanziaria e Hopa e coautore della clamorosa scalata a Telecom Italia, assieme alla Olivetti di Roberto Colaninno, vicepresidente del Monte dei Paschi di Siena, condannato in precedenza per insider trading.\nA seguito delle indagini, l'8 giugno il tribunale di Padova decide di sospendere il consiglio di amministrazione della Antonveneta.\nNel frattempo anche la procura di Roma decide di aprire un fascicolo sui movimenti nel settore bancario, e Fiorani viene iscritto nel registro degli indagati il 12 luglio. Subito dopo, si inizia a comprendere che lo scandalo ha proporzioni ben maggiori. Tre giorni dopo, anche Francesco Frasca, responsabile della vigilanza presso Bankitalia, finisce sul registro degli indagati a Roma, dove lavorano i PM Perla Lori e Achille Toro, con l'accusa di abuso d'ufficio per varie irregolarit\u00e0 nei controlli alla Bpl di Fiorani durante la scalata. Per Fiorani sono ipotizzati tre nuovi reati: falso in bilancio, falso in prospetto e abuso d'ufficio.\nParticolare scalpore ha suscitato l'utilizzo che la stampa ha fatto delle trascrizioni di intercettazioni telefoniche tra i personaggi al centro dello scandalo. In particolare la telefonata in cui Fazio annunciava a Fiorani il permesso della Banca d'Italia per le sue operazioni \u00e8 stata considerata particolarmente sorprendente, vista la familiarit\u00e0 tra i due banchieri, e ha portato lo scandalo a conoscenza dell'opinione pubblica.\nLo scandalo esplode.\nIl 25 luglio i titolari dell'inchiesta milanese, Fusco e Perrotti, dispongono il sequestro delle azioni Antonveneta detenute da BPI e dai concertisti, gli alleati Emilio Gnutti, Stefano Ricucci, proprietario di Magiste e coinvolto nella scalata alla RCS, i Lonati e Danilo Coppola. Il decreto di sequestro fa anche menzione di alcune intercettazioni che coinvolgono Fazio e Fiorani. Per i PM \u00e8 la prova che la scalata era stata illegalmente pianificata. Il 2 agosto il GIP Clementina Forleo convalida il sequestro delle azioni in portafoglio ai concertisti e notifica anche la misura interdittiva nei confronti di Fiorani e del direttore Gianfranco Boni.\nIl 16 settembre Fiorani si dimette dalla carica di amministratore delegato di BPI. La decisione arriva dopo una nuova ipotesi di reato a suo carico. Oltre che di aggiotaggio, insider trading e ostacolo all'attivit\u00e0 di vigilanza della Consob, falso in bilancio e falso prospetto, Fiorani deve rispondere anche di falsa dichiarazione a pubblico ufficiale.\nL'inchiesta si allarga.\nIntanto i partiti politici discutono dello scandalo, additando come principale responsabile Fazio, al quale chiedono pi\u00f9 volte le dimissioni. Alla fine del braccio di ferro, il 22 settembre il Ministro dell'Economia e delle Finanze Domenico Siniscalco si dimette, per protesta verso la posizione del Governo Berlusconi II, a suo modo di vedere poco decisionista nei confronti del caso sorto attorno al Governatore.\nIl 29 settembre filtra la notizia che il Governatore della Banca d'Italia \u00e8 indagato da fine luglio dalla procura di Roma, per abuso d'ufficio nell'ambito dell'inchiesta Antonveneta. Convocato dai magistrati, Fazio si presenta in procura il 10 ottobre.\nIl 7 dicembre viene pubblicata la notizia che l'intero CdA, il comitato esecutivo e i sindaci di BPI sono indagati per aggiotaggio sui titoli della banca. L'iscrizione sarebbe avvenuta tre settimane prima. \u00c8 il nuovo filone di un'inchiesta che smuove il mondo economico nelle sue parti pi\u00f9 profonde.\nIl 7 dicembre anche Giovanni Consorte, amministratore della compagnia di assicurazioni Unipol, viene iscritto nel registro degli indagati, per aver partecipato al rastrellamento delle azioni Antonveneta per conto di Fiorani.\nL'arresto di Fiorani e le dimissioni di Fazio e Consorte.\nIl 13 dicembre un altro capo di imputazione si aggiunge per Fiorani. L'accusa \u00e8 di associazione per delinquere.\nL'inchiesta, dunque, si muove su tre fronti: associazione per delinquere, aggiotaggio e appropriazione indebita, in quanto Fiorani avrebbe sottratto fondi dai conti correnti dei clienti della propria banca.\nA questo punto, il GIP Forleo, su richiesta della procura, emette un'ordinanza di custodia cautelare nei confronti di Fiorani.\nLo stesso giorno viene indagato per aggiotaggio Vito Bonsignore, europarlamentare dell'UDC e imprenditore, proprietario di Gefip, societ\u00e0 che si presumeva avesse partecipato al concerto organizzato da Fiorani. Tuttavia, le supposizioni che avevano portato l'indagine a sfiorare il politico dell'UDC non hanno trovato fondamento nel corso dell'analisi dei fatti, tanto che, in merito alla vicenda Antonveneta, nessuna accusa \u00e8 stata formulata nei confronti di Bonsignore n\u00e9 di Gefip.\nIl 15 dicembre Consorte viene indagato dalla procura di Roma per aggiotaggio, manipolazione del mercato e ostacolo all'autorit\u00e0 di vigilanza, nell'ambito dell'inchiesta sulla scalata a BNL, dopo che la Consob accerta un patto parasociale tra Unipol e Deutsche Bank.\nIl primo interrogatorio per Fiorani avviene il 17 dicembre, nel corso del quale ammette di avere accumulato un tesoro di 70 milioni di euro a spese dei propri clienti.\nIl Governatore della Banca d'Italia, ormai coinvolto dall'inchiesta e sotto la pressione unanime del Parlamento Italiano, rassegna le sue dimissioni il 19 dicembre, accettate dal Consiglio Superiore della Banca Centrale il giorno dopo.\nIl 28 dicembre anche Consorte \u00e8 costretto ad abbandonare l'incarico da Unipol, a causa del continuo allungarsi dei capi d'accusa nell'inchiesta. Unipol avrebbe, secondo i magistrati, aiutato Fiorani nelle illegalit\u00e0 della scalata Antonveneta e, probabilmente, avrebbe ricevuto vantaggi, dall'intricata ragnatela di rapporti gi\u00e0 tessuta con gli altri \"furbetti del quartierino\", per l'acquisizione della BNL.\nLe dimissioni di Achille Toro e la vittoria di ABN Amro.\nMarted\u00ec 3 gennaio 2006 la Procura di Perugia iscrive nel registro degli indagati il procuratore aggiunto di Roma Achille Toro per un'ipotesi di concorso in violazione del segreto d'ufficio. Nonostante l'attestazione di fiducia ricevuta dalla sua Procura il PM decide di dimettersi, pur dichiarandosi innocente, dalle inchieste sull'OPA BNL, sull'OPA Antonveneta e sui movimenti di azioni RCS per un'ipotesi di concorso in violazione del segreto d'ufficio. Il segreto d'ufficio che Toro avrebbe rivelato riguarderebbe proprio le indagini in corso.\nLo stesso giorno, a seguito dell'acquisto del 25,9% del capitale finora in mano alla BPI, gli olandesi di ABN Amro hanno definitivamente acquisito il controllo della Antonveneta arrivando al 55,8% del capitale e si preparano a lanciare entro la fine del mese l'OPA obbligatoria sull'intero flottante dell'istituto di credito alle stesse condizioni dell'offerta promossa nel luglio scorso, andata deserta per l'opposizione della BPI ed i suoi alleati di allora.\nLa vittoria di BNP Paribas.\nIl 10 gennaio la Banca d'Italia blocca l'OPA di Unipol su BNL. Il 3 febbraio 2006, BNP Paribas ha acquistato il 48% di BNL da Unipol ed i suoi associati ed ha successivamente lanciato un'OPA sul totale del capitale azionario. Anche il Banco de Bilbao ha poi conferito le azioni in suo possesso.\nLe pubblicazioni de Il Giornale e le testimonianze di Berlusconi.\nIl 2 gennaio la pubblicazione da parte de \"Il Giornale\", di stralci di intercettazioni telefoniche tra Consorte e il segretario dei DS Piero Fassino ha come effetto l'allargamento dello scandalo politico. Le intercettazioni pubblicate, risalenti al luglio 2005, erano risultate irrilevanti ai fini giudiziari, e non erano state neppure trascritte dalla magistratura; la loro pubblicazione ha comunque un grosso effetto politico e mediatico che viene sfruttato dalla maggior parte dei politici di destra, anche a causa della campagna elettorale per le imminenti elezioni del 9 aprile.\nIl 12 gennaio, durante una puntata di Porta a Porta condotto da Bruno Vespa, Silvio Berlusconi rivela di essere a conoscenza di fatti riguardanti l'implicazione dei DS nella questione Unipol, gruppo assicurativo legato comunque ai movimenti politici e sindacali del centrosinistra. Dopo i ripetuti inviti degli esponenti dell'Unione a deporre il prima possibile davanti ai magistrati, il giorno seguente si reca alla procura di Roma, dove resta 30 minuti a colloquio con i magistrati.\nAlla fine lo stesso Berlusconi ha precisato di non aver parlato di fatti penalmente rilevanti e ai magistrati afferma di essere venuto a conoscenza da Tarak Ben Ammar di un incontro fra i vertici delle Generali Assicurazioni e quelli dell'Unione, nel quale questi ultimi avrebbero esercitato pressioni affinch\u00e9 le Generali vendesse a Unipol la propria quota di BNL, pari all'8,7%.\nIl 18 gennaio il presidente delle Generali Antoine Bernheim, ascoltato dai magistrati come persona informata, ha categoricamente smentito di aver ricevuto pressioni per la vendita da parte di esponenti della sinistra, ma di averle ricevute solo da parte di Fazio. Ben Ammar conferma di aver parlato di questi incontri, ma anche lui smentisce le parole di Berlusconi: \u00abmai io e Bernheim, abbiamo detto al presidente del Consiglio che esponenti politici di sinistra o destra abbiano fatto pressioni.\u00bb\nIl 25 gennaio la Procura di Roma chiede l'archiviazione del fascicolo relativo alle deposizioni di Berlusconi, dal momento che non ha riscontrato fatti penalmente rilevanti, ma non sussistono neppure i presupposti per l'avviamento di un procedimento per calunnia nei confronti di quest'ultimo.\nNon \u00e8 ancora nota la fonte che ha permesso al giornalista de il Giornale di accedere alle intercettazioni. In seguito a un'ispezione ordinata dal Ministero della Giustizia, infatti, il dischetto contenente gli originali fu trovato ancora nella busta sigillata l'agosto precedente. Durante l'audizione parlamentare di uno dei componenti di maggior rilievo dei servizi segreti italiani, i parlamentari dei DS hanno invitato i servizi ad astenersi da ogni intervento che potesse condizionare l'esito della campagna elettorale.\nL'interrogatorio di Fiorani.\nGianpiero Fiorani, ex presidente della Banca Popolare Italiana, avrebbe in un primo momento confermato ai PM la concessione di prestiti a condizioni agevolate ad esponenti politici di centrodestra per ottenere il salvataggio di Antonio Fazio, governatore della Banca d'Italia. Tra le misure volte ad ottenere questo scopo, anche il tentativo di salvataggio di Credieuronord, banca leghista sull'orlo del fallimento. Successivamente sarebbe emersa dall'interrogatorio anche la dazione di somme di denaro in contanti a politici di centrodestra, tra cui Roberto Calderoli, della Lega Nord, e Aldo Brancher, di Forza Italia. Si \u00e8 in attesa di riscontri documentali per alcune delle posizioni."}
{"id": "279733", "revid": "1169491", "url": "https://it.wikipedia.org/wiki?curid=279733", "title": "NEC SX-6", "text": "L'SX-6 \u00e8 un supercomputer sviluppato dalla NEC e venduto negli Stati Uniti d'America dalla Cray sotto licenza NEC. Ogni nodo della rete contiene 8 processori vettoriali e 64 gigabyte di memoria condivisa. Un sistema multinodo pu\u00f2 essere ottenuto connettendo fino a 128 nodi attraverso una connessione ad alta velocit\u00e0 IXS (Internode Crossbar Switch). Le prestazioni massime di un processore del NEC SX-6 \u00e8 di 8 GigaFLOPS. Ogni nodo \u00e8 in grado di sviluppare in teoria fino a 64 GigaFLOPS e un sistema multinodo \u00e8 in grado di generare fino a 8 TeraFLOPS. Questo sistema \u00e8 alla base del supercomputer Earth Simulator.\nIl sistema operativo \u00e8 l'UNIX NEC SUPER-UX. Il gestore dei processi \u00e8 l'NQS sebbene si possa utilizzare anche il progetto open source Sun Grid Engine.\n2 esemplari di SX-9 sono stati inaugurati il 30 gennaio 2009 a Lecce e sono destinati alla simulazione climatica."}
{"id": "279739", "revid": "3827", "url": "https://it.wikipedia.org/wiki?curid=279739", "title": "Battuta musicale", "text": ""}
{"id": "279740", "revid": "3827", "url": "https://it.wikipedia.org/wiki?curid=279740", "title": "Huichol", "text": ""}
{"id": "279741", "revid": "39900", "url": "https://it.wikipedia.org/wiki?curid=279741", "title": "Combinata ai Giochi olimpici", "text": ""}
{"id": "279744", "revid": "287204", "url": "https://it.wikipedia.org/wiki?curid=279744", "title": "La Passione di Cristo (film)", "text": ""}
{"id": "279746", "revid": "2225", "url": "https://it.wikipedia.org/wiki?curid=279746", "title": "La Passione di Cristo (Sordevolo)", "text": ""}
{"id": "279747", "revid": "2225", "url": "https://it.wikipedia.org/wiki?curid=279747", "title": "La Passione di Cristo", "text": ""}
{"id": "279749", "revid": "1543377", "url": "https://it.wikipedia.org/wiki?curid=279749", "title": "Atanasoff-Berry Computer", "text": "L'Atanasoff-Berry Computer (spesso chiamato ABC) \u00e8 stato il primo computer digitale totalmente elettronico; rappresenta uno dei maggiori passi avanti della storia dei calcolatori. \n Esso non era Turing-completo a differenza dei suoi successori come l'ENIAC o l'EDVAC costruito dalla University of Manchester o le macchine progettate da Alan Turing dopo la seconda guerra mondiale al National Physical Laboratory. La macchina non implementava un'architettura per memorizzare i programmi, un'architettura che rende i computer attuali cos\u00ec versatili.\nLa macchina tuttavia fu la prima a implementare tre idee fondamentali che fanno parte di ogni computer moderno:\nIn aggiunta il computer utilizzava delle memorie che andavano rigenerate, una tecnologia concettualmente simile alle DRAM utilizzate tuttora.\nLa memoria del ABC \u00e8 composta da un insieme di condensatori montati in un tamburo. Ognuno dei 1600 condensatori viene fatto ruotare una volta al secondo durante il funzionamento della macchina. Le capacit\u00e0 sono organizzate in banchi di 32 per 50 (30 attivi e due di riserva in caso di guasti)\ndando alla macchina la capacit\u00e0 di effettuare 30 addizioni/sottrazioni al secondo. I dati sono memorizzati come numeri in virgola fissa di 50 bit. La parte aritmetica della macchina \u00e8 in grado di gestire fino a 60 numeri contemporaneamente (3000 bit).\nLa corrente alternata a 60 Hz \u00e8 il clock utilizzato dalla macchina.\nStoria.\nIl computer fu progettato e costruito dal bulgaro dr. John Vincent Atanasoff e dal dr. Clifford E. Berry all'Iowa State University nel periodo 1937-42. \nL'Atanasoff-Berry Computer fu costruito nel dipartimento di Fisica dell'Iowa State University. Il prototipo fu realizzato nel novembre del 1939. Il sistema pesava circa 320 chilogrammi e conteneva circa 1,6 chilometri di cavi, 280 valvole termoioniche, 31 thyratron e aveva una forma simile a quella di una scrivania.\nL'Atanasoff-Berry Computer introdusse molte innovazioni nel campo dei calcolatori. Introdusse i numeri binari in un computer digitale (lo Z3 utilizzava i numeri binari ma era un calcolatore elettromeccanico) e la loro gestione, il calcolo parallelo, le memorie rigenerative e una separazione tra dati e istruzioni.\nDisputa sul Brevetto.\nCon grande sorpresa di Atanasoff, egli non fu il primo a depositare il brevetto dell'ABC; i primi furono, il 26 giugno 1947, J. Presper Eckert e John Mauchly, che brevettarono il loro calcolatore digitale, chiamato ENIAC. Mauchly, sebbene le accuse di aver copiato molte delle parti principali dell'ABC per il suo calcolatore, neg\u00f2 tutto e continuava a sostenere di essere lui, insieme a Eckert, l'inventore. Si arriv\u00f2 dunque ad una causa che termin\u00f2 il 19 ottobre 1973, quando la Corte Distrettuale del Minnesota dichiar\u00f2 che l'ENIAC era un progetto derivato dall'invenzione di John Atanasoff. \nIl 19 ottobre 1973 si arriv\u00f2 anche alla conclusione legale della disputa: il giudice Earl R. Larson annull\u00f2 il brevetto dell'ENIAC, affermando che molte idee presenti nell'ENIAC erano alla base del computer Atanasoff-Berry.\nPer le innovazioni introdotte dall'ABC John Vincent Atanasoff ha ricevuto la National Medal of Technology and Innovation dal presidente degli Stati Uniti d'America George H. W. Bush in una cerimonia alla Casa bianca il 13 novembre 1990.\nFunzioni.\nL'Atanasoff-Berry Computer (ABC) fu progettato per facilitare il calcolo di sistemi di equazioni lineari. Esso poteva infatti trattare simultaneamente sistemi fino a 29 equazioni; calcoli di questo tipo stavano diventando molto comuni nel campo in cui John Atanasoff lavorava. In pratica si potevano immettere due equazioni lineari con un numero di variabili fino a 29 e un termine costante, eliminando una delle variabili. Il processo veniva ripetuto manualmente per ognuna delle equazioni facenti parte del sistema.\nIl primo utilizzatore dell'Atanasoff, il primo calcolatore digitale ed elettronico, fu George W. Snedecor, a capo del Dipartimento di Statistica dell'Iowa, che sottopose all'ABC molti dei problemi matematici che lo occupavano.\nRepliche.\nL'originale dell'ABC fu smontato e tutti i suoi pezzi vennero buttati, eccetto una scheda di memoria. Nel 1997 un team di ricercatori costru\u00ec una replica fedele dell'ABC al costo di 350.000 dollari. Questa replica \u00e8 ora esposta al centro di Durgam per il calcolo e la comunicazione all'universit\u00e0 dell'Iowa. A partire dal maggio 2012, \u00e8 stato trasferito al Museo di Storia dei Computer in California, per una grande mostra."}
{"id": "279754", "revid": "120963433", "url": "https://it.wikipedia.org/wiki?curid=279754", "title": "Colossus", "text": "Il Colossus \u00e8 stato uno dei primi computer elettronici programmabili nella storia dell'informatica. Costruito e messo in opera nel Regno Unito, durante la seconda guerra mondiale, fu in grado di decifrare i codici sviluppati dalla cifratrice Lorenz SZ 40/42 usata dai nazisti per proteggere la corrispondenza fra Adolf Hitler e i suoi capi di stato maggiore, oltre che alle comunicazioni \"Purple\" e \"Red\" giapponesi, basate sulla tecnologia di Enigma. I servizi segreti britannici fecero di tutto per interpretare i codici dei nazisti, che per\u00f2 venivano cambiati quotidianamente.\nIl Colossus, costruito in segreto per la Royal Navy, \u00e8 stato il primo a usare le valvole termoioniche, fino ad allora usate solo da amplificatori, al posto dei rel\u00e8: sfruttandone ben 1500, fu in grado di aumentare notevolmente la potenza di calcolo.\n\"Colossus\" \u00e8 preceduto unicamente dalla macchina Atanasoff\u2013Berry Computer, anch'essa elettronica ma non programmabile, mentre la realizzazione di ENIAC \u00e8 successiva di alcuni anni. Il suo primato cronologico, tuttavia, \u00e8 stato riconosciuto in ritardo a causa del rigoroso segreto imposto dal Regno Unito, resistito per decenni anche dopo la conclusione della guerra.\nStoria.\nIl \"Colossus\" fu realizzato grazie alle precedenti esperienze della \"Bomba\", macchina usata negli anni trenta dall'Ufficio Cifra polacco, ideata da Marian Rejewski.\nColossus venne progettato dal matematico Alan Turing, basandosi sui concetti della macchina di Turing universale, e realizzato da Tommy Flowers nella Post Office Research Station a Dollis Hill. Il prototipo, \"Colossus Mark I\", fu assemblato a Bletchley Park, dove lavorava Newman, nel febbraio del 1944. La versione migliorata, \"Colossus Mark II\", fu installata nel giugno del 1944, e dieci altri Colossus furono costruiti prima della fine della guerra.\nIl Colossus fu sviluppato per decifrare i messaggi codificati con la cifratrice-trasmettitrice Lorenz SZ 40/42. La macchina, programmabile, comparava due flussi di dati effettuando operazioni booleane. Un flusso era il messaggio da decifrare, mentre il secondo era generato dalla macchina che cercava di individuare la chiave di codifica effettuando delle prove e confrontando i risultati. Se una simulazione dimostrava un grado di accuratezza superiore a una specificata soglia, il risultato veniva stampato tramite una macchina da scrivere elettrica.\nCos\u00ec venivano decifrati circa 4000 messaggi tedeschi, italiani e giapponesi al giorno. Tale potenza di calcolo \u00e8 comparabile a quella di un piccolo processore degli anni novanta.\nAlla fine della guerra la macchina fu distrutta e i progetti relativi bruciati, per ordine del servizio segreto inglese. Solo in tempi recenti ne \u00e8 stata costruita una replica funzionante, completata nel 2007, oggi esposta nel Museo Nazionale dell'Elaborazione, ospitato a Bletchley Park."}
{"id": "279755", "revid": "110157", "url": "https://it.wikipedia.org/wiki?curid=279755", "title": "IBM NORC", "text": "Il NORC (Naval Ordnance Research Calculator) era un supercomputer elettronico della prima generazione basato su valvole termoioniche prodotto dalla IBM per la United States Navy Bureau of Ordnance. Il sistema entr\u00f2 in servizio nel dicembre del 1954 e a quei tempi era il pi\u00f9 potente computer del pianeta.\nLa macchina utilizzava delle valvole CRT o tubo Williams per memorizzare e gestire le 3600 parole della memoria con un tempo di accesso di 8 microsecondi. Ogni parola consiste in 16 cifre decimali utilizzanti quattro bit per ogni cifra pi\u00f9 due per la verifica degli errori. Ogni parola pu\u00f2 memorizzare 13 cifre con due indici o una istruzione. NORC utilizza un insieme di 66 valvole in parallelo come memoria. Ogni valvola memorizza un bit dei 66 memorizzati per ognuna delle 900 parole in modo che ognuno dei quattro insiemi di 66 tubi memorizzi 900 parole.\nLa velocit\u00e0 del NORC era di circa 15.000 operazioni per secondo. Una addizione richiedeva 15 microsecondi mentre una moltiplicazione richiedeva 31 microsecondi e una divisione 227 microsecondi senza contare il tempo necessario per accedere alla memoria. Il sistema era capace di eseguire operazioni in doppia precisione sebbene fossero usate raramente.\nIl sistema principale era formato da 1982 componenti, ognuno composto da una o pi\u00f9 valvole e della relativa elettronica. Il sistema era composto da 62 tipi diversi di valvole sebbene met\u00e0 dei circuiti utilizzassero solo un tipo di valvole e l'80% dei circuiti utilizzassero solo 6 tipi di valvole. In totale il sistema era formato da 9.800 valvole e 10.000 diodi.\nIl NORC aveva otto nastri magnetici che potevano leggere e scrivere fino a 71.500 caratteri al secondo. Il sistema era dotato di due stampanti in grado di stampare 150 linee per minuto, anche se poteva essere utilizzata solo una stampante alla volta. Aveva anche un lettore di card che poteva leggere 100 card al minuto, con quattro parole in ogni card.\nIl computer fu presentato alla Marina statunitense il 2 dicembre 1954. Alla cerimonia di presentazione, calcol\u00f2 le prime 3089 cifre di pi greco, il che era un record per quel tempo. Il calcolo dur\u00f2 solo 13 minuti. Nel 1955 il NORC venne spostato alla Naval Proving Ground a Dahlgren (Virginia). Fu il migliore computer disponibile fino al 1958 quando vennero acquistati computer pi\u00f9 moderni. Venne utilizzato fino al 1968. Il suo progetto influenz\u00f2 l'IBM 701 e la serie IBM 700.\nL'asteroide 1625 \u00e8 stato chiamato \"The NORC\"."}
{"id": "279759", "revid": "117901604", "url": "https://it.wikipedia.org/wiki?curid=279759", "title": "TX-0", "text": "Il TX-0 (acronimo di Transistorized Experimental computer zero spesso chiamato tixo) era un supercomputer totalmente a transistor con una memoria a nucleo magnetico di sistema della notevole capacit\u00e0 (per i tempi) di 64.000 parole di 18 bit. Il TX-0 venne attivato nel 1956 e rimase operativo per tutti gli anni sessanta.\nSviluppato dai Lincoln Laboratory del Massachusetts Institute of Technology utilizzava largamente i transistor ed era in effetti il primo esperimento su vasta scala di un computer basato su transistor con una tale memoria di sistema. Il sistema era una versione a transistor del computer Whirlwind, un altro progetto dei Lincoln Labs. Ma mentre il Whirlwind riempiva il piano di un edificio il TX-0 occupava una singola stanza ed era veloce. Come il Whirlwind, il TX-0 era equipaggiato con uno schermo inserito in un contenitore da oscilloscopio di 12 pollici. L'uscita era uno schermo di 512 x 512 pixel in uno schermo di 7 x 7 pollici.\nIl TX-0 non fu progettato per essere utilizzato come sistema a s\u00e9 stante. La macchina disponeva di una memoria di 64.000 parole e quindi utilizzava un indirizzamento a 16 bit ma per ridurre i costi si decise di utilizzare parole di soli 18 bit. Venivano utilizzati solo 2 bit per le istruzioni, infatti la macchina disponeva solo di quattro istruzioni. Queste istruzioni consentivano di memorizzare un dato, sommare dei dati ed effettuare un salto. La quarta istruzione consentiva di accedere ad una seconda serie di istruzioni che potevano essere utilizzate singolarmente o collegate. Queste istruzioni addizionali richiedevano ulteriori 10 microsecondi per essere eseguite.\nCon il termine del TX-0 i lavori del laboratorio si concentrarono sul progetto TX-1. Tuttavia il progetto dovette affrontare molte difficolt\u00e0 per via della complessit\u00e0 e in seguito venne riconvertito ad un progetto pi\u00f9 modesto, il TX-2 del 1958. Il nucleo della memoria per il tempo era molto grande e buona parte deriva da quello del TX-0 che fu cannibalizzato per realizzare il TX-2. In seguito il TX-0 non \u00e8 stato considerato molto interessante, ed \u00e8 stato prestato in maniera semipermanente al laboratori di elettronica del MIT dal giugno del 1958 dove \u00e8 diventato il centro di quello che in seguito \u00e8 diventato il MIT Artificial Intelligence Lab.\nTrasportato al Lincoln Labs con soli 4 K di memoria il computer non era pi\u00f9 costretto a utilizzare 16 bit per indirizzare la memoria e in seguito si espanse il numero di istruzioni portandole da 4 a 16; venne anche aggiunto un registro indice. Questo rese la programmazione della macchina molto pi\u00f9 semplice, ma consentiva l'espansione della memoria a 8 K. L'espansione della memoria consent\u00ec lo sviluppo di molte grandi innovazioni dell'informatica come il riconoscimento della voce e il riconoscimento della scrittura, e vennero sviluppati molti progetti come programmi di scrittura e debugger.\nNel contempo il progetto TX-2 andava avanti affrontando molte difficolt\u00e0. Una di questa dipese dal fatto che molti membri della squadra abbandonarono il progetto per fondare le loro societ\u00e0. Dopo poco tempo i moduli del TX-2 furono venduti singolarmente alla Digital Equipment Corporation (DEC) che decise di produrre una versione \"ripulita\" del TX-0 nel 1961, che chiam\u00f2 PDP-1. Il primo PDP-1 venne installato in una stanza vicina a quella del TX-0 e funzionarono contemporaneamente per alcuni anni."}
{"id": "279762", "revid": "1318658", "url": "https://it.wikipedia.org/wiki?curid=279762", "title": "Z1", "text": ""}
{"id": "279770", "revid": "125752719", "url": "https://it.wikipedia.org/wiki?curid=279770", "title": "Gerhard Richter", "text": "Biografia.\nNato a Dresda il 9 febbraio 1932, cresce nelle campagne dell'Alta Lusazia. Lasciata la scuola all'et\u00e0 di sedici anni, inizia a lavorare come praticante nel campo della pubblicit\u00e0 e come pittore di scenografie teatrali per poi ritornare agli studi presso l'Accademia d'Arte di Dresda. Nel 1957 Richter sposa Marianne Eufinger. Nove anni dopo nasce la sua prima figlia, Betty. Richter insegna dapprima come professore temporaneo alla \"Hochschule f\u00fcr bildende K\u00fcnste\" in Amburgo presso il Nova Scotia College of Art and Design, per poi divenire nel 1971 professore titolare presso l'Accademia d'Arte di D\u00fcsseldorf. Nel 1982 sposa in seconde nozze la scultrice Isa Genzken. Nel 1983, Richter si trasferisce da D\u00fcsseldorf a Colonia dove vive tuttora. Suo figlio, Moritz, nasce dalla terza moglie, Sabine Moritz, nel 1995, lo stesso anno del loro matrimonio. Un anno dopo nasce la sua seconda figlia, Ella Maria.\nRichter espone la sua prima personale di pittura, \"Gerhard Richter\", nel 1964 alla Galleria Schmela di D\u00fcsseldorf. Subito dopo espone a Monaco e Berlino e fino ai primi anni settanta espone frequentemente in varie citt\u00e0 europee e negli Stati Uniti. La sua quarta retrospettiva, \"Gerhard Richter: 40 Years of Painting\", curata da Robert Storr, apre al Museo d'Arte Moderna di New York nel febbraio 2002, per poi essere trasferita a Chicago, San Francisco (SFMOMA) e Washington. Richter ha pubblicato numerosi cataloghi, monografie, e libri con le sue opere d'arte e note sulla pittura (\"La pratica quotidiana della pittura\" a cura di Hans Ulrich Obrist). Per la sua attivit\u00e0 artistica \u00e8 stato insignito di numerosi riconoscimenti e premi. Richter continua a creare ed esibire i suoi dipinti.\nIn occasione dei suoi 80 anni, nel 2012, Londra, Berlino e Parigi hanno ospitato una grande retrospettiva del pittore, con un successo di pubblico e di critica sorprendenti. Ne ha scritto a suo tempo Andrea Bonavoglia: \nSono presenti oltre 150 opere, tra le quali alcuni oggetti tridimensionali che appartengono pi\u00f9 al design che alla scultura, vetri, specchi, transenne trasparenti. Questi oggetti hanno in comune con i quadri la leggerezza e la permeabilit\u00e0, e spiegano bene, pur nella molto maggior presenza della pittura, un elemento chiave di Richter: la visione e la lettura a strati del visibile. Sovrapporre piani, letteralmente e magistralmente, \u00e8 stata una delle invenzioni formali del pittore, e il sistematico ritorno di questa soluzione, nelle fotografie dipinte, nei quadri fotorealisti, nelle composizioni astratte ottenute dal moltiplicarsi di strati di colore poi parzialmente rimossi, ci aiuta a capire quasi per intero il suo lungo percorso artistico."}
{"id": "279771", "revid": "599013", "url": "https://it.wikipedia.org/wiki?curid=279771", "title": "Castit\u00e0", "text": "La castit\u00e0 \u00e8 la condizione di chi sceglie di astenersi dall'avere rapporti sessuali, per motivi etici, religiosi e/o filosofici. Per estensione, la parola pu\u00f2 venire applicata per riferirsi alla condizione di verginit\u00e0 ; oppure anche all'astinenza sessuale, sia volontaria che non volontaria (vedi per esempio i falsi storici della cintura di castit\u00e0).\nIn molti contesti religiosi e culturali il termine viene inteso in accezioni specifiche: nell'ebraismo l\u2019attivit\u00e0 sessuale \u00e8 limitata al matrimonio; nell\u2019islam, il Corano raccomanda la castit\u00e0 in determinati periodi come durante il ciclo mestruale, durante i periodi diurni del ramadan e fuori del matrimonio; nel cristianesimo la castit\u00e0 \u00e8 considerata una virt\u00f9 perch\u00e9 legata al rispetto del corpo in forza del battesimo e degli altri sacramenti ricevuti; \u00e8 strettamente correlata alla temperanza e viene intesa come un astenersi dagli \"eccessi\" o dalle implicazioni peccaminose del sesso ed \u00e8 opposta al vizio capitale della lussuria. \nStoria.\nLa parola deriva dal latino \"castitas\", il nome astratto corrispondente a \"castus\", che originariamente indicava uno stato \"puro\" in conformit\u00e0 con la religione greco-romana, diversamente dalla controparte pratica di uno stato mentale \"pio\" (in latino \"pius\"), non limitato alla sfera sessuale.\nIn tempi antichi il valore della castit\u00e0 era oggetto di dibattito sia nella sfera eterosessuale che in quella omosessuale. In particolare, Socrate era un sostenitore delle relazioni pederaste caste tra uomini e ragazzi, in contrapposizione alle relazioni pedagogiche sessuali prevalenti all'epoca. Platone, che trasmise molti di questi insegnamenti ai posteri, \u00e8 diventato l'eponimo di questo tipo di castit\u00e0, noto come amore platonico.\nA causa delle varie proibizioni di intimit\u00e0 sessuali nelle religioni abramitiche (Giudaismo, Cristianesimo, Islam) derivanti dal Decalogo e dalla legge mosaica, il termine \u00e8 stato spesso associato nella cultura occidentale con l'astinenza sessuale. Tuttavia, in un contesto religioso, il termine \u00e8 applicabile a persone di tutti gli stati sociali, e ha implicazioni ben oltre la sfera dell'astinenza sessuale.\nLa castit\u00e0 nelle religioni.\nTradizionalmente atti di natura sessuale sono stati proibiti al di fuori del matrimonio nel contesto etico islamico e in quello giudeo-cristiano e considerati peccaminosi. Tra gli atti che solitamente sono considerati contrari alla castit\u00e0, con varie distinzioni tra le diverse fedi, possiamo riportare a titolo di esempio: masturbazione, fruizione di opere pornografiche, atti sessuali durante il periodo delle mestruazioni e poco tempo dopo il parto, sesso orale, sesso anale, adulterio, prostituzione, fornicazione e altri atti considerati lussuriosi, e cos\u00ec via fino ad azioni considerate illegali nella maggior parte dei Paesi, come lo stupro. \nDiverse confessioni protestanti, la chiesa ortodossa e la chiesa cattolica non ammettono alcuna forma di rapporto sessuale prima del matrimonio. Molte denominazioni protestanti liberali ammettono i rapporti prematrimoniali purch\u00e9 responsabili. I rapporti prematrimoniali sono di solito condannati in quanto la sessualit\u00e0 nel fidanzamento \u00e8 incapace di essere segno di un rapporto pieno e definitivo qual \u00e8 invece per il cristianesimo il matrimonio. Nel periodo successivo diversi teologi cattolici (Valsecchi, Curran, Vidal, associazione teologica americana) proposero possibili eccezioni al precetto dell'astinenza prematrimoniale, tenendo anche conto della prolungata lunghezza dei fidanzamenti tipica dei fidanzamenti nei paesi occidentali ma questi nuovi approcci furono condannati dalla Congregazione per la Dottrina della Fede con il documento Persona Humana.\nLa chiesa cattolica riguardo al petting afferma nel documento \"Orientamenti educativi sull'amore umano\" che: \u201cSi vanno sempre pi\u00f9 diffondendo tra gli adolescenti e i giovani certe manifestazioni di tipo sessuale che di per s\u00e9 dispongono al rapporto completo senza per\u00f2 giungere alla sua realizzazione. Queste manifestazioni della genitalit\u00e0 sono un disordine morale, perch\u00e9 avvengono al di fuori di un contesto matrimoniale\u201d. \nL'intimit\u00e0 sessuale tra coniugi all'interno del matrimonio tradizionale \u00e8 generalmente considerata casta da tutte le confessioni, seppure con vari distinguo tra gli atti sessuali.\nLa \"verginit\u00e0\", intesa come lo stato fisico dell'illibatezza, \u00e8 stato spesso un requisito per certe funzioni religiose, specialmente per sacerdoti e sacerdotesse. Ad esempio le Vergini vestali nell'Antica Roma dovevano rimanere vergini fino all'et\u00e0 di 40 anni, in cui cessava il servizio al tempio.\nIl celibato (o \"consacrazione alla verginit\u00e0\") \u00e8 usualmente riferito al clero o ad appartenenti ad istituti di vita consacrata, \u00e8 il voto con cui la persona si impegna a vivere senza gratificazioni sessuali e senza contrarre matrimonio. Un voto di castit\u00e0 pu\u00f2 essere preso anche da laici come parte di una vita religiosa organizzata, come un volontario atto di devozione o come parte di una vita ascetica, spesso devota alla contemplazione. Nella cultura popolare, il voto di castit\u00e0 ha anche una interpretazione pi\u00f9 pragmatica; si pu\u00f2 fare voto di castit\u00e0 (per esempio per un determinato periodo di tempo) con intento scaramantico e superstizioso, per esempio per \"ottenere\" che si avveri un determinato desiderio."}
{"id": "279773", "revid": "7077", "url": "https://it.wikipedia.org/wiki?curid=279773", "title": "Battle Angel Alita", "text": ""}
{"id": "279774", "revid": "1437331", "url": "https://it.wikipedia.org/wiki?curid=279774", "title": "Chinese crested dog", "text": "Il Chinese crested dog o cane crestato cinese \u00e8 una razza di cane che, insieme con lo xoloitzcuintle e il cane nudo peruviano, fa parte delle sole tre razze di cani nudi riconosciute dalla F\u00e9d\u00e9ration cynologique internationale (FCI). \nNe esistono anche altre, (come l'American Hairless Terrier, il cane delle sabbie abissino, il perro pila argentino, il levrieretto d'Africa, il cane di Nubia, il cane d'Egitto, il cane turco, il cane delle Antille) ma non riconosciute.\nTutte queste razze esistono in due variet\u00e0: quella nuda e quella pelosa (detta \"piumino da cipria\"). Fra le tre razze riconosciute dalla FCI, solo il cane crestato cinese vede riconosciuta anche la variet\u00e0 pelosa, mentre per il cane nudo peruviano e lo xoloitzcuintle viene accettata solo la variet\u00e0 nuda. Fa eccezione il terrier nudo americano, per il quale la variet\u00e0 pelosa (Rat Terrier) \u00e8 distinta da quella nuda, cio\u00e8 i pelosi non vengono inseriti nei programmi di allevamento dei nudi, e le cucciolate sono composte solo da nudi.\nProfilo.\nAltri nomi: cane nudo cinese, chien chinois \u00e0 cr\u00eate (francese), chinesischer Schopfhund (tedesco), perro crestado chino - perro crestado de China (spagnolo), kinesisk nakenhund (norvegese), hiina harjaskoera (estone), kiinanharjakoira (finlandese), chinese gekuifde naakthond (olandese), chinski grzywacz (polacco), \u010d\u00ednsk\u00fd chocholat\u00fd pes (ceco), c\u00e3o cristado chin\u00eas - c\u00e3o de crista chin\u00eas (portoghese), \u043a\u0438\u0442\u0430\u0439\u0441\u043a\u0430\u044f \u0445\u043e\u0445\u043b\u0430\u0442\u0430\u044f \u0441\u043e\u0431\u0430\u043a\u0430 (russo), t\u00fcys\u00fcz \u00e7in k\u00f6pegi (turco).\nStandard FCI: n.288/c del giugno 1987.\nClassificazione FCI: Gruppo 9 (cani da compagnia) - Sezione 4 (cani nudi).\nAspetto generale: cane piccolo, reattivo e aggraziato; ha ossatura mediofine, tronco liscio senza peli, presenti soltanto sui piedi, testa e coda, o \u00e8 coperto da un soffice velo di peli.\nTaglia: maschi altezza al garrese da 28 a 33\u00a0cm, femmine da 23 a 30. Peso inferiore a 5,5\u00a0kg.\nStruttura: la variet\u00e0 \"deer\" (cio\u00e8 \"daino\") ha un'ossatura fine ed elegante, il \"cobby\" (cio\u00e8 \"pony\") ha una corporatura pi\u00f9 pesante.\nMantello e colore: sono accettati tutti i colori e le combinazioni di colori. Pelle a grana fine morbida e calda al tatto per il nudo, nella variet\u00e0 powderpuff il mantello \u00e8 costituito da un sottopelo con un soffice velo di peli lunghi.\nToelettatura: il musetto pu\u00f2 essere lasciato naturalmente peloso (full face) o tosato (shaved face).\nAlimentazione: equilibrata e controllata per evitare sovrappeso. Ugualmente indicati alimenti freschi o prodotti commerciali.\nCarattere: allegro, affettuoso, distaccato con gli sconosciuti, sensibile ma determinato. Buon rapporto con i bambini e con gli altri cani. Si adatta bene alla vita da appartamento, anche se \u00e8 necessario non fargli mancare un costante esercizio fisico per evitare aumenti di peso.\nAttitudini: compagnia, esposizione, agility, obbedience, pet therapy.\nOrigini.\nL'origine dei cani nudi cinesi risale alla notte dei tempi e si perde nei miti e nelle leggende. Non \u00e8 infatti sicuro che le varie razze di cani nudi presenti nei diversi continenti discendano tutte da uno stesso ceppo o che il clima caldo stia all'origine della mutazione genetica, cosa non provata. Tuttavia, si ritiene comunemente che i cani nudi siano originari dell'Africa, che furono diffusi nel mondo dall'uomo durante i suoi viaggi e che siano stati selezionati distinguendoli in base a delle caratteristiche minori.\nNon si hanno notizie sull'arrivo di questi cani in Cina, ma si sa che furono allevati dal popolo che formava la dinastia imperiale degli Han.\nSecondo dei racconti, sembra che nei programmi di selezione dei cani crestati cinesi furono inserite diverse razze, ma lo xoloitzcuintle veniva sempre reintrodotto almeno ogni tre generazioni per mantenere il gene della nudit\u00e0. Alcune delle razze introdotte sarebbero: cani delle sabbie abissini (anch'essi nudi), basenji, il cane dei faraoni), Ibizan Hounds, Tibetan Terriers e Maltesi. Questo spiegherebbe la grande variet\u00e0 di colori e tipi di mantello dei crestati di oggi. La grande variet\u00e0 di strutture e colori \u00e8 tale che \u00e8 difficile trovare due cani somiglianti, quindi ogni crestato \u00e8, per cos\u00ec dire, un \"pezzo unico\".\nIn concomitanza con la rivoluzione culturale e con la decadenza della nobilt\u00e0 cinese, questi cani sparirono dalla Cina, per\u00f2 si diffusero negli Stati Uniti, dove ebbero successo grazie al loro aspetto grazioso ed elegante. A questi esemplari, di cui Debora Wood (Crest Haven Kennels) mantenne le caratteristiche, si deve la sopravvivenza della razza.\nNegli anni sessanta, dei soggetti provenienti dal suo allevamento furono importati in Inghilterra da Ruth Harris, costituendo la base dell'allevamento attuale.\nClassificazione.\nNella classificazione della FCI, i crestati cinesi appartengono alla 4\u00aa sezione (cani nudi) del gruppo 9 (cani da compagnia).\nIn Gran Bretagna e negli Stati Uniti i nudi e i \"piumini da cipria\" sono giudicati nella stessa classe. La FCI non esige l'unanimit\u00e0 dai paesi affiliati, per cui in alcuni stati (Italia, Svezia...) vengono giudicati nella stessa classe, mentre in altri (Repubblica Ceca, Ungheria, Polonia...) sono giudicati separatamente.\nUna proposta sicuramente interessante \u00e8 quella di aggiungere nei pedigree l'indicazione \"hairless\" (nudo) o \"powderpuff\" (piumino da cipria) per ogni cane, cos\u00ec da fornire agli allevatori importanti informazioni per i loro programmi di allevamento."}
{"id": "279798", "revid": "697352", "url": "https://it.wikipedia.org/wiki?curid=279798", "title": "Ombrello", "text": "Lombrello, o anche ombrella, o parasole, \u00e8 un accessorio usato per fornire ombra a chi lo porta e ripararsi dal sole o dalla pioggia: in questa seconda accezione \u00e8 usato anche il sostantivo parapioggia, oppure paracqua, quest'ultimo oggi in declino nel linguaggio quotidiano.\nL'ombrello \u00e8 solitamente costituito da un'asta fornita di un'impugnatura spesso ricurva e da una copertura realizzata in tessuto che pu\u00f2 essere tenuta aperta o ripiegata mediante un anello collegato a stecche che scorre sull'asta. La copertura \u00e8 normalmente formata da spicchi di tessuto naturale o sintetico cuciti fra di loro in modo da formare una calotta uniforme e impermeabile. Alcuni modelli di ombrello sono dotati di un meccanismo che permette il rientro del manico e di parte dell'asta in modo da occupare poco spazio al fine di riporre l'accessorio in borse e borsette. Hanno le medesime funzioni l\"ombrellone\", di grandi dimensioni e utilizzato dai bagnanti per ripararsi dal sole su spiagge e scogliere, e l\"'ombrellino parasole\", tuttora molto utilizzato nell'Estremo Oriente per ripararsi dal sole diurno e mantenere, soprattutto alle donne, una carnagione chiara e non abbronzata dal sole.\nStoria.\nNon si conosce con precisione n\u00e9 il periodo n\u00e9 il luogo in cui l'ombrello fu inventato. Si pensa possa derivare dall'estremo Oriente, Cina, India o Giappone e forse presente anche nell'antico Egitto. In Cina era associato al culto dell'Imperatore, come oggetto sacro; nell'Egitto dei faraoni sarebbe stato consentito usarlo solo ai nobili; in Giappone proteggeva i samurai ed \u00e8 ora un vero e proprio simbolo nazionale. Nella Grecia classica era utilizzato prevalentemente dalle donne nell'ambito del culto di Dioniso, mentre durante l'Impero Romano era usato come accessorio di abbigliamento vezzoso e seducente dalle donne pi\u00f9 ricche. Infine entr\u00f2 anche nell'iconografia pontificia come oggetto di pertinenza del papa.\nL'ombrello \u00e8 comunque un oggetto antichissimo, che ha avuto durante i secoli varie funzioni, ma non quella per cui \u00e8 utilizzato oggi, che \u00e8 di riparare dalla pioggia.\nFino al Settecento l'ombrello \u00e8 rimasto un oggetto in uso solo fra i nobili e le classi abbienti ed era portato da un servo come distintivo onorifico. Per ripararsi dalla pioggia si usavano mantelli e cappucci e solo nell'Ottocento si \u00e8 iniziato a diffondere l'uso dell'ombrello come parapioggia.\nAltri usi dell'ombrello.\nCerimonie.\nGli ombrelli sono stati usati nell'est e sud Europa sia nelle cerimonie laiche che in quelle della chiesa. Sono stati usati nelle cerimonie della chiesa bizantina, in cui l'ombrello veniva posto sopra l'ostia. L'ombrello faceva anche parte delle regalie pontificie.\nFotografia.\nL'ombrello viene usato anche dai fotografi. Questo tipo di ombrello ha un interno riflettente, serve per la diffusione della luce artificiale ed \u00e8 spesso usato nei ritratti.\nArma di difesa.\nNel gennaio del 1902 in un articolo del The Daily Mirror, veniva illustrato alle donne come difendersi dai malintenzionati usando un ombrello o un parasole.\nNel marzo del 2011 il Presidente della Repubblica francese Nicolas Sarkozy ha rivelato di aver cominciato ad usare un ombrello rinforzato in Kevlar per proteggersi dagli attacchi. Questo ombrello, dal nome \"Para Pactum\", \u00e8 costato diecimila sterline, \u00e8 stato fatto da The Real Cherbourg ed \u00e8 stato portato dalla scorta di Sarkozy.\nArma di offesa.\nNel 1978 lo scrittore dissidente bulgaro Georgi Markov \u00e8 stato ucciso tramite una dose di ricina iniettata tramite un ombrello modificato. Si ritiene che il KGB abbia sviluppato un ombrello cos\u00ec modificato per iniettare sostanze letali."}
{"id": "279807", "revid": "339392", "url": "https://it.wikipedia.org/wiki?curid=279807", "title": "Buried Alive Match", "text": ""}
{"id": "279809", "revid": "297031", "url": "https://it.wikipedia.org/wiki?curid=279809", "title": "Semi Automatic Ground Environment", "text": "SAGE, \u00e8 l'acronimo di Semi Automatic Ground Environment \u00e8 un sistema automatico di rilevamento, inseguimento e intercettazione di aerei nemici del NORAD utilizzato tra gli anni cinquanta e gli anni ottanta. Nel momento che il sistema fu completamente operativo la minaccia degli aerei sovietici era oramai totalmente sostituita dalla minaccia dei missili balistici intercontinentali sovietici.\nTuttavia il SAGE fu un sistema molto innovativo, era un sistema on-line basato su computer, gestito in tempo reale che comunicava tramite modem. Generalmente il sistema viene considerato uno dei pi\u00f9 avanzati e estesi sistemi informatici mai sviluppati.\nIl lavoro di IBM per il progetto SAGE (il progetto e la realizzazione dei computer AN/FSQ-7, le valvole termoioniche e i nuclei di ferrite delle memorie alla base del computer Whirlwind II) fu un importante fattore di successo della societ\u00e0 e sicuramente rafforz\u00f2 il ruolo di leader di IBM nel settore dell'informatica."}
{"id": "279810", "revid": "30441", "url": "https://it.wikipedia.org/wiki?curid=279810", "title": "Brandola", "text": ""}
{"id": "279817", "revid": "2229014", "url": "https://it.wikipedia.org/wiki?curid=279817", "title": "Operazione Ranch Hand", "text": "L'operazione Ranch Hand fu una campagna militare svoltasi tra il 1962 ed il 1971 durante la guerra del Vietnam consistente nell'irrorazione di defolianti attuata mediante impiego di aeromobili da parte della US Air Force.\nFu una delle prime operazione belliche condotte in Vietnam dall'aviazione statunitense, sia tramite elicotteri, che mediante aerei ed il bersaglio specifico venne individuato nelle foreste pluviali della regione della foce del Mekong. L'aeronautica militare statunitense inizi\u00f2 lo spargimento di erbicidi e defolianti, scopo dell'operazione era la distruzione della giungla e dei campi coltivati che fornivano cibo ai viet cong. Tali attivit\u00e0 suscitarono reazioni varie nella comunit\u00e0 scientifica, e contaminarono diversi civili, causando malformazioni nella popolazione protratte per anni.\nDescrizione.\nL'operazione sort\u00ec una limitata efficacia, in quanto i \"vietcong\" disponevano di rifugi sotterranei organizzati su pi\u00f9 piani e su pi\u00f9 livelli (erano presenti anche infermerie sotterranee), inoltre per i rifornimenti si servivano di percorso, il cosiddetto \"sentiero di Ho Chi Minh\" che percorreva il Laos (per tutta la sua lunghezza) e la Cambogia (le regioni settentrionali), al di fuori del territorio vietnamita. \nPertanto, negli anni a seguire, l'aviazione americana inizi\u00f2 a bombardare anche Laos e Cambogia (nel 1970 vennero anche invasi, cosicch\u00e9 anche a questi paesi si estese il conflitto vietnamita, col risultato di far consolidare ed aumentare anche in Laos ed in Cambogia i preesistenti movimenti di guerriglia d'ispirazione comunista, rispettivamente il Pathet Lao che prender\u00e0 il potere in Laos nel novembre 1975 ed i \"Khmer rossi\" che presero il potere il 17 aprile 1975 in Cambogia) e sulle giungle vietnamite inizi\u00f2 a lanciare uno speciale prototipo di bombe ad elevato potenziale in grado di distruggere i bunker sotterranei su un vasto raggio, la bomba tellurica.\nLe sostanze utilizzate.\nGli elementi chimici utilizzati vennero prodotti da varie imprese per conto del Dipartimento della Difesa, tra cui la Dow Chemical e dalla Monsanto Company. I pi\u00f9 famosi di essi furono soprannominati:"}
{"id": "279818", "revid": "57342", "url": "https://it.wikipedia.org/wiki?curid=279818", "title": "Suzanne Schiffman", "text": "Biografia.\nDi origine ebrea, durante la guerra nascondeva con una sciarpa la stella gialla che era obbligata a portare sugli abiti per potersi recare agli spettacoli cinematografici e teatrali. Quarant'anni dopo riporter\u00e0 l'episodio nella sceneggiatura del film \"L'ultimo metr\u00f2\".\nGiovanissima, nel dopoguerra fa parte di un piccolo gruppo di cinefili parigini. La sua formazione cinematografica \u00e8 dovuta alle centinaia di pellicole viste nei cineclub e nella Cin\u00e9math\u00e8que, di cui \u00e8 frequentatrice assidua. Cos\u00ec conosce anche il giovane Fran\u00e7ois Truffaut con cui condivide una visione del cinema e l'apprezzamento per molti cineasti. Ne nasce un'amicizia e, in seguito, una collaborazione professionale che durer\u00e0 fino alla morte del regista.\nDopo un soggiorno negli Stati Uniti e in Messico, torna in Francia dove collabora ai dialoghi di \"Paris nous appartient\" di Jacques Rivette. \u00c8 l'inizio di una lunga carriera che la vedr\u00e0 ricoprire praticamente tutti i ruoli possibili dietro la macchina da presa compreso quello di regista (oltre ad una breve comparsa come attrice in \"L'uomo che amava le donne\").\nOltre che con Rivette, con cui lavorer\u00e0 in numerosi altri film, la Schiffman collabora con Jean-Luc Godard - \"Une femme est une femme\", \"Le m\u00e9pris\", \"Pierrot le fou\", \"Week-end\" e \"Le petit soldat\" -, con Pascal Thomas (\"Pleure pas la bouche pleine\"), G\u00e9rard Brach (\"La barca sull'erba\"), ma \u00e8 con Truffaut che stabilisce un sodalizio lungo e proficuo a partire da \"Tirate sul pianista\" (1960) per arrivare a \"Finalmente domenica!\" (1983), l'ultimo film del cineasta francese.\nSuo figlio Guillaume \u00e8 un direttore della fotografia. "}
{"id": "279820", "revid": "23629", "url": "https://it.wikipedia.org/wiki?curid=279820", "title": "Catcher in the sky", "text": ""}
{"id": "279823", "revid": "287204", "url": "https://it.wikipedia.org/wiki?curid=279823", "title": "Serlupi", "text": "La famiglia Serlupi \u00e8 un'antica famiglia romana, i cui discendenti attualmente risiedono a Roma (Serlupi Crescenzi con a capo il m.se Gregorio) ed a Firenze (Serlupi d'Ongran). Un ramo mut\u00f2 in seguito il cognome, per successioni famigliari, dapprima in Serlupi Crescenzi e poi in Serlupi Crescenzi Ottoboni.\nStoria.\nLe prime notizie di questa famiglia risalgono al XIII secolo. Fu imparentata con i papi Innocenzo X, Clemente X e Benedetto XV e rivest\u00ec varie cariche cittadine, tra cui quella di \"conservatore\" di Roma (per 35 volte, tra il 1398 e il 1844).\nFra i suoi membri pi\u00f9 famosi si ricordano:\nNel 1642 Francesco Serlupi, con bolla di papa Urbano VIII, fu autorizzato a continuare il nome e l'arma della storica famiglia romana dei Crescenzi.\nPer due secoli, dal 1771 fino alla riforma di papa Paolo VI del 1968, la famiglia ebbe la carica ereditaria di \"cavallerizzo maggiore di Sua Santit\u00e0\", il cui rango all'interno della corte pontificia era quello di \"cameriere segreto di spada e cappa partecipante\".\nNel 1912 la famiglia, in persona di Francesco, ebbe riconosciuto da papa Pio X il trattamento di don, prerogativa dei marchesi di baldacchino\n \nAlfonso Serlupi, con regio decreto del 1917, aggiunse il cognome dei conti d'Ongran de Saint Sauveur, mentre il nipote Domenico Serlupi Crescenzi nel 1977 ha assunto, come discendente da Giovanna Ottoboni, anche i diritti del casato, lo stemma e le prerogative araldiche dei principi Ottoboni, duchi di Fiano: \u00e8 iscritto nell'Almanach de Gotha, vol. 2\u00b0, col titolo di 13\u00ba duca di Fiano, ma il titolo, spettante \"de jure\", non \u00e8 riconosciuto ufficialmente.\nI Serlupi furono anche eredi delle estinte famiglie patrizie romane Annibaldi della Molara e Mellini. La famiglia \u00e8 iscritta nell'\"Elenco ufficiale della nobilt\u00e0 italiana\" con i titoli di marchese, nobile di Corneto, patrizio romano, coscritto.\nLa famiglia \u00e8 stata inoltre \"ricevuta per giustizia\" nell'Ordine di Malta, nell'Ordine di Santo Stefano papa e martire e nell'Ordine costantiniano di San Giorgio.\nDalla famiglia prende il nome il palazzo Serlupi-Crescenzi, situato a Roma nei pressi del Pantheon (via del Seminario), costruito da Ottaviano Crescenzi nel 1585 e attribuito nel progetto a Giacomo della Porta; altro coevo palazzo originariamente dei Serlupi \u00e8 in piazza Lovatelli (gi\u00e0 piazza Serlupi)."}
{"id": "279825", "revid": "729019", "url": "https://it.wikipedia.org/wiki?curid=279825", "title": "Operazione Starlite", "text": "L'operazione Starlite fu tra i primi combattimenti sostenuti dagli USA in Vietnam. L'operazione ebbe inizio il 17 agosto 1965 ed ebbe termine il 21 dopo la distruzione della roccaforte Viet Cong vicino alla penisola di Vantuong, 30 chilometri a sud della base aerea di Chu Lai. All'operazione presero parte circa 5.500 Marines appartenenti alla 3\u00aa Divisione, oltre al supporto fornito dagli aerei dei Marines, e al fuoco delle navi della marina.\nGli americani ebbero 45 morti mentre i Viet Cong, secondo le fonti americane, circa 600, la maggior parte di questi appartenenti al I Reggimento VC."}
{"id": "279830", "revid": "125449886", "url": "https://it.wikipedia.org/wiki?curid=279830", "title": "Carlo Emilio Gadda", "text": "Ingegnere di professione, svolse la sua attivit\u00e0 scrivendo al tempo stesso per la rivista Solaria. Dalla nativa Milano si trasfer\u00ec a Roma dove collabor\u00f2 a lungo con la Rai in programmi culturali.\nGadda ha segnato la narrativa del Novecento attraverso un impasto personalissimo di linguaggi diversi (dialetti, termini gergali e tecnici, neologismi) e un incessante stravolgimento delle strutture tradizionali del romanzo. \u00c8 stato uno degli scrittori pi\u00f9 originali di tutti i tempi anche per la satira della realt\u00e0 contemporanea e per l'umorismo con cui stempera la piet\u00e0 e la derisione per l'uomo moderno. Nella sua opera pi\u00f9 celebre \"Quer pasticciaccio brutto de via Merulana\", utilizzando il genere \"giallo\", in una fusione straordinaria di italiano, molisano e romanesco, descrive un ambiente affollato e concentrato di avvenimenti, cose, suoni, odori, un garbuglio che riflette la situazione oscura e feroce degli anni del fascismo in cui \u00e8 ambientata.\nBiografia.\nI primi anni e gli studi.\nPrimogenito di tre figli delle seconde nozze di Francesco Ippolito Gadda (1838-1909), rimasto vedovo quasi trent'anni prima e risposatosi nel 1893 con l'ungherese Adele Lehr (1861-1936), Carlo Emilio Gadda nacque a Milano il 14 novembre 1893. Il padre, industriale tessile, e la madre, insegnante di lettere e poi direttrice in alcune scuole lombarde, assicurarono alla famiglia notevoli agi, non immuni da alcuni vezzi esteriori della borghesia lombarda, come l'oneroso acquisto di una villa a Longone, in Brianza, contro la quale si indirizzarono subito l'odio e il sarcasmo di Gadda, che in essa vide l'origine di tutte le disgrazie familiari: infatti le spese sostenute in questa circostanza, nonch\u00e9 alcuni azzardati investimenti paterni nell'allevamento dei bachi da seta, uniti alla concorrenza dell'industria tessile giapponese, e, da ultimo, alla morte stessa del padre, che avvenne nel 1909, segnarono il passaggio, traumatico per il giovane, a una difficile condizione economica, a cui solo il lavoro e i sacrifici materni riuscirono a far fronte. Inoltre non riuscir\u00e0 mai a superare il complesso di Edipo che aveva nei confronti della madre per la quale prover\u00e0 sempre un costante odio ed amore, un amore per\u00f2 ossessivo.\nConseguita la maturit\u00e0 al Liceo Classico \"Giuseppe Parini\" (1912), contro la propria volont\u00e0 e in obbedienza alle aspirazioni materne, Gadda si iscrisse, come il fratello Enrico Gadda, al corso di laurea in Ingegneria Elettrotecnica presso il Regio Istituto Tecnico Superiore di Milano (il futuro Politecnico): la rinuncia alle proprie inclinazioni letterarie fu la nota costante e dolente del ritratto che il Gadda maturo diede di s\u00e9.\nVolontario nella prima guerra mondiale.\nDa convinto interventista qual era, nel maggio 1915 scese in piazza inneggiando all'entrata dell'Italia nel conflitto contro l'Austria-Ungheria nella prima guerra mondiale. Ardente patriota, egli part\u00ec volontario nei reparti territoriali delle truppe alpine, venendo dislocato nelle zone arretrate del fronte sull'Adamello e sulle alture vicentine. L'ufficiale Gadda venne fatto prigioniero nell'autunno 1917 dopo la sconfitta di Caporetto: deportato a Celle (Hannover, Germania) nella baracca 15c (soprannominata la \"baracca dei poeti\"), strinse amicizia con Bonaventura Tecchi, Camillo Corsanego e Ugo Betti. L'esperienza vissuta con questi intellettuali viene raccontata nel capitolo \"Compagni di prigionia\", un capitolo de \"Il castello di Udine\".\nTra il 24 agosto 1915 e il 31 dicembre 1919 Gadda tenne un minuzioso diario, in parte (quella del 1917) andato perduto. Col titolo \"Giornale di guerra e di prigionia\", fu parzialmente pubblicato solamente nel 1955, e, con alcune aggiunte, nel 1965. Solo dopo la sua morte, sar\u00e0 pubblicata anche la parte relativa a Caporetto e alla prigionia. \u00c8 una denuncia forte e amara dell'incompetenza con cui era stata condotta la guerra e del degrado fisico e morale della vita dei prigionieri di guerra. L'opera gaddiana riporta in differenti occasioni alcuni dei temi che diventeranno il fondamento delle maggiori: il disordine oggettivo del reale, l'affetto dell'autore nei confronti del fratello, l'orrore della guerra, il disprezzo delle gerarchie.\nIl rientro in Italia, a Milano, alla fine del gennaio 1919, \u00e8 funestato dalla notizia della morte in un incidente di guerra, il 23 aprile 1918, dell'amato fratello Enrico, aviatore, \"la parte migliore e pi\u00f9 cara di me stesso\", come annota nel \"Giornale\".\nIngegnere e collaboratore a \"Solaria\".\nTornato a Milano, il 14 luglio 1920 consegu\u00ec la laurea in Ingegneria Elettrotecnica, discutendo la tesi \"Turbine ad azione Pelton con due introduttori\".\nCome ingegnere lavor\u00f2 in Sardegna, in Lombardia, in Belgio e in Argentina, presso la Compa\u00f1\u00eda General de F\u00f3sforos, fondata dagli industriali italiani Dellach\u00e0 e Lavaggi.\nNel 1921 si iscrisse al Partito Nazionale Fascista. Fu docente di matematica e fisica al Liceo Parini di Milano, nel quale aveva studiato fra il 1924 e il 1925.\nNel 1924 decise di iscriversi al corso di laurea in filosofia e di dedicarsi alla passione a lungo rimandata: la letteratura e le arti umanistiche. Super\u00f2 tutti gli esami previsti dall'ordinamento didattico e concord\u00f2 la tesi col professor Piero Martinetti. La dissertazione di laurea riguardava i \"Nouveaux Essais sur l'entendement humain\" di Leibniz, ma per oscuri motivi Gadda non termin\u00f2 mai la sua stesura e rinunci\u00f2 cos\u00ec a laurearsi in Filosofia. \nNel 1926 inizi\u00f2 la sua collaborazione alla rivista fiorentina \"Solaria\", esordendo nel 1927 sulle pagine di critica con il saggio dal titolo \"Apologia manzoniana\".\nI primi scritti.\nNegli anni Venti inizi\u00f2 a scrivere ampi abbozzi di romanzo e trattati, come \"Racconto italiano di ignoto del Novecento\", nel 1924-25, contenente molte informazioni sulle caratteristiche che deve avere il romanzo moderno in rapporto alla tradizione (specie quella manzoniana).\nNel 1928-29 abbozz\u00f2 un trattato filosofico, la \"Meditazione milanese\" (di cui stese una prima versione e inizi\u00f2, senza concluderla, una seconda versione), che trattava di una gnoseologia, e nel quale si manifestava il suo interesse per Leibniz, ma anche per Kant e per Spinoza. Nello stesso anno si dedic\u00f2 al romanzo \"La meccanica\", che tuttavia, rimasto incompiuto, vedr\u00e0 la luce solamente nel 1970.\nNel 1931 inizi\u00f2 la sua collaborazione al quotidiano milanese \"L'Ambrosiano\", e pubblic\u00f2 presso le \"Edizioni di Solaria\" una raccolta di racconti e prose varie intitolata \"La Madonna dei filosofi\". Con \"Il castello di Udine\", sua seconda raccolta di racconti, che verr\u00e0 pubblicata tre anni dopo, lo scrittore otterr\u00e0 il premio Bagutta.\nNel 1936 mor\u00ec la madre, con la quale Gadda intratteneva un rapporto conflittuale. Fu anche per la morte di Adele Lehr, e in relazione alla scelta di vendere la casa paterna in Brianza, in cui la madre aveva vissuto, che lo scrittore cominci\u00f2 a stendere i primi abbozzi del romanzo \"La cognizione del dolore\", pubblicato successivamente tra il 1938 e il 1941 sulla rivista \"Letteratura\".\nL'abbandono della professione e l'attivit\u00e0 letteraria.\nNel 1940 lo scrittore, abbandonata ormai definitivamente la professione di ingegnere, si trasfer\u00ec a Firenze dove visse fino al 1950. Nel 1944 pubblic\u00f2 \"L'Adalgisa\", una raccolta di racconti di ambiente milanese, un quadro storico-satirico della borghesia milanese nel primo trentennio del Novecento, affiancato da note che danno un rimando saggistico all'opera: al suo interno, \"raccontando i Perego, i Maldifassi, i Lattuada, i Corbetta, i Rusconi, i Ghiringhelli, e in primo luogo le loro donne\", queste erano descritte come \"le vere custodi e interpreti dei sentimenti e delle istituzioni della trib\u00f9\".\nIl lavoro in RAI e la produzione letteraria matura.\nNel 1950 Gadda si trasfer\u00ec a Roma dove lavor\u00f2 presso la RAI per i servizi di cultura del Terzo programma fino al 1955. Sar\u00e0 di questi anni la produzione letteraria pi\u00f9 matura dello scrittore che lo imporr\u00e0 come una delle grandi personalit\u00e0 letterarie del Novecento. Nel 1952 pubblic\u00f2 \"Il primo libro delle favole\" e nel 1953 \"Novelle del ducato in fiamme\", un'ironica rappresentazione dell'ultimo periodo del fascismo, con il quale ottenne nel 1953 il premio Viareggio.\nNel 1957 venne pubblicato \"Quer pasticciaccio brutto de via Merulana\", uno sperimentale romanzo giallo ambientato nei primi anni del fascismo che era gi\u00e0 apparso in una prima versione nel 1946-47 sulla rivista \"Letteratura\". Da quest'opera nel 1959 fu tratto il film \"Un maledetto imbroglio\" del regista Pietro Germi.\nNel 1963 venne dato alle stampe \"La cognizione del dolore\". L'opera, gi\u00e0 apparsa in parte tra il 1938 e 1941 sempre su \"Letteratura\", ottenne il \"Prix International de la Litt\u00e9rature\" e usc\u00ec successivamente ai saggi e alle note autobiografiche raccolte nel 1958 con il titolo \"I viaggi la morte\". Sempre nel 1963 uscirono \"Le meraviglie d'Italia\" nella loro stesura definitiva, con modifiche sostanziali rispetto alla pubblicazione del 1938. Il Gadda di questa fase matura \u00e8 quello maggiormente ricordato come rappresentante della Linea Lombarda.\nGli ultimi anni.\nTra le ultime opere, il romanzo-saggio del 1967 \"Eros e Priapo: da furore a cenere\", un violento e grottesco \"pamphlet\" sui miti del ventennio fascista che dimostra ancora una volta il rapporto di sostanziale ostilit\u00e0 di Gadda col fascismo; proprio \"Eros e Priapo\" \u00e8 un divertente bench\u00e9 amarissimo scritto contro il regime e Benito Mussolini. Al riguardo Sergio Luzzatto ricord\u00f2 che comunque Gadda era stato iscritto al Partito Fascista fin dal 1921 e, a suo parere, le sue invettive sarebbero il frutto di un innamoramento deluso.\nBisogna altres\u00ec ricordare che l'originale inedito di \"Eros e Priapo\" risale al 1941, pur non essendo stato pubblicato prima del '67 (comunque fortemente rimaneggiato) anche per una notevole censura praticata dalle case editrici cui fu proposto.\nVennero poi pubblicati il primo romanzo di Gadda, \"La meccanica\", nel 1970, e altri scritti inediti che risalgono ai suoi primi anni di attivit\u00e0 letteraria, come \"Novella seconda\" del 1971.\nGadda mor\u00ec il 21 maggio 1973 a Roma. \u00c8 sepolto nel cimitero acattolico di Roma. Dopo la sua morte vennero pubblicati \"Meditazione milanese\" (1974) e \"Racconto italiano di ignoto del novecento\" (1983).\nAnalisi.\nNella quinta delle \"Lezioni americane\" Italo Calvino analizza l'opera di Gadda come esempio moderno di \u00ab\"romanzo contemporaneo come enciclopedia\"\u00bb (p.\u00a0103); secondo Calvino, Gadda \u00abcerc\u00f2 per tutta la vita di rappresentare il mondo come un garbuglio, o groviglio, o gomitolo, di rappresentarlo senza attenuarne affatto l'inestricabile complessit\u00e0, o per meglio dire la presenza simultanea degli elementi pi\u00f9 eterogenei che concorrono a determinare ogni evento\u00bb (pp. 103-4). Il critico letterario Guido Almansi ha sostenuto che questa definizione potrebbe applicarsi tanto a Gadda quanto a Thomas Pynchon.\nAlberto Arbasino ha analizzato la scrittura del Gadda nel saggio \"Genius Loci\" (1977):"}
{"id": "279831", "revid": "729019", "url": "https://it.wikipedia.org/wiki?curid=279831", "title": "Operazione Chopper", "text": "L'operazione Chopper (in inglese \"Operation Chopper\") fu la prima operazione di combattimento a coinvolgere in modo significativo le forze statunitensi durante la guerra del Vietnam. Ebbe luogo il 12 gennaio 1962. Il termine \"chopper\", nello slang, sta per elicottero.\nNel dicembre del 1961, la marina statunitense attracc\u00f2 a Saigon dove sbarc\u00f2 82 elicotteri da guerra CH-21 Shawnee con equipaggio americano che avrebbero dovuto supportare le forze armate sudvietnamite. L'operazione Chopper ebbe inizio poco pi\u00f9 di 10 giorni dopo.\nGli elicotteri trasportarono un migliaio di paracadutisti sudvietnamiti 10 km a ovest di Saigon, in una locazione in cui si sospettava la presenza di una roccaforte viet cong. La spedizione ebbe successo, e i paracadutisti catturarono anche un'importante trasmittente radio.\nCon l'operazione Chopper l'esercito americano speriment\u00f2 per la prima volta una tattica militare basata sulla mobilit\u00e0 aerea (la \"cavalleria dell'aria\"), che in seguito sarebbe diventata un elemento tipico del \"warfare\" statunitense in Vietnam. Il precedente pi\u00f9 importante era costituito dall'impiego di un battaglione di 12 elicotteri nel 1952, durante la guerra di Corea."}
{"id": "279832", "revid": "767487", "url": "https://it.wikipedia.org/wiki?curid=279832", "title": "LARC", "text": "L'UNIVAC LARC (\"Livermore Advanced Research Computer\") fu il primo tentativo del Remington Rand di costruire un supercomputer. Fu progettato per il multiprocessore con 2 CPU (chiamati \"Computer\") e un processore dedicato all'input/Output (chiamato \"processor\").\nSolo due LARC sono stati costruiti:\nIl LARC \u00e8 un computer con un'architettura con parole di 48 bit. Il sistema utilizzava una notazione bi-quinaria a codifica decimale con 4 bit per cifra con parole di 11 cifre (negative e positive). Il set di istruzione era di 48 bit, ogni cifra della macchina \u00e8 dotata di un bit di parit\u00e0 per la verifica degli errori. In sostanza ogni parola occupava 60 bit (48 per i dati e 12 per la parit\u00e0). La configurazione base prevede 26 registri generici che potevano essere espansi fino a 99. Il sistema accedeva ai registri in un microsecondo.\nLa configurazione base era dotata di un solo \"computer\" che poteva essere espanso con un secondo \"computer\".\nIl \"processor\" era una CPU indipendente (con un diverso set di istruzioni rispetto ai \"computer\") che provvedeva a gestire 12 o 24 unit\u00e0 a tamburo magnetico, tra quattro e quaranta unit\u00e0 a nastro UNISERVO II, due registratori elettronici, una stampante ad alta velocit\u00e0 e un lettore di carte ad alta velocit\u00e0.\nIl nucleo di memoria del LARC era formato da 2.500 parole per banco e alloggiava quattro banchi per ogni armadio di memoria. La configurazione base era composta da 8 banchi (due armadi), 20.000 parole. La memoria poteva essere espansa fino a un massimo di 39 banchi (10 armadi con un banco libero) 97.500 parole al massimo. Il sistema implementava un bit di parit\u00e0 per ogni cifra con parole formate in totale da 60 bit. La memoria aveva un tempo di accesso di 8 microsecondi e un tempo di ciclo di 4 microsecondi. Ogni banco operava in modo indipendente degli altri e impiegava 4 microsecondi ad accedere a un dato se non era occupato. Utilizzando un accesso sequenziale ai banchi di memoria si poteva ottenere un tempo di acceso di 4 microsecondi (per esempio ponendo i dati in un banco e le istruzioni in un altro banco).\nIl data transfer bus collegava i due \"computer\" e il \"processor\" alla memoria tramite una connessione con multiplexer per massimizzare il trasferimento. Ogni quattro microsecondi il bus era diviso in otto slot da 500 nanosecondi:\nIl nucleo della memoria utilizzava un sistema di gestione a priorit\u00e0 per impedire un accesso simultaneo allo stesso banco di memoria da parte dei due \"computer\" o da parete di un \"computer\" e del \"processor\" per impedire conflitti o deadlock. I banchi di memoria sono non disponibili per 4 microsecondi dopo un accesso a una cella di memoria del banco. Se un'altra sezione del banco deve essere letta o scritta questa rimane bloccata fino a quando l'operazione non pu\u00f2 essere svolta. Per prevenire deadlock e timeout dell'I/O il sistema era dotato di priorit\u00e0 come indicato:\nQuando un accesso ad alta priorit\u00e0 \u00e8 in esecuzione il nucleo di memoria \u00e8 bloccato per 4 microsecondi, nel secondo ciclo le operazioni a bassa priorit\u00e0 sono comunque non eseguite se esistono operazioni a priorit\u00e0 elevate. I cicli a bassa densit\u00e0 sono eseguiti solo se non vi sono cicli ad alta priorit\u00e0.\nIl LARC venne sviluppato con una tecnologia basata su transistor gi\u00e0 obsoleta quando la prima macchina venne presentata. Comunque il LARC era un computer molto veloce per i tempi.\nEseguiva addizioni in 4 microsecondi, moltiplicazioni in 8 microsecondi e divisioni in 28 microsecondi. Fu il pi\u00f9 veloce supercomputer del pianeta tra il 1960 e il 1961 fino a quando IBM present\u00f2 l'IBM 7030 Stretch."}
{"id": "279835", "revid": "228587", "url": "https://it.wikipedia.org/wiki?curid=279835", "title": "IBM 7030 Stretch", "text": "L'IBM 7030, conosciuto anche come Stretch, fu il primo supercomputer a transistor prodotto da IBM. Il primo 7030 venne installato a Los Alamos nel 1961.\nInizialmente venduto a 13.5 milioni di dollari statunitensi in seguito il prezzo venne ridotto a 7.78 milioni di dollari per via delle prestazioni non all'altezza delle aspettative e il prezzo con i clienti che avevano gi\u00e0 acquistato la macchina fu rinegoziato. Nonostante il 7030 fosse molto pi\u00f9 lento di quanto ci si aspettasse comunque il supercomputer fu la pi\u00f9 veloce macchina del pianeta tra il 1961 e il 1964, data di presentazione del CDC 6600.\nStoria dello sviluppo.\nIl Dr. Edward Teller del University of California Radiation Laboratory a Livermore California richiese un nuovo sistema di elaborazione per svolgere delle simuzioni tridimensionali di idrodinamica. Le proposte del nuovo sistema chiamato \"Livermore Automatic Reaction Calculator\" o LARC vennero richieste all'IBM e all'UNIVAC. Il sistema avrebbe dovuto avere un costo massimo di 2.5 milioni di dollari, avrebbe dovuto fornire uno o due milioni di istruzioni per secondo e sarebbe stato consegnato in due o tre anni al massimo dalla firma del contratto.\nL'IBM attiv\u00f2 un piccolo team presso Poughkeepsie che includeva John Griffith e Gene Amdahl per lavorare allo sviluppo del nuovo sistema. Quando la proposta era oramai completa e pronta per la presentazione Ralph Palmer blocc\u00f2 il team dicendo \"\u00c8 un errore\". La proposta era basata su transistor a punto di contatto o transistor a superficie di barriera ma i da poco inventati transistor a diffusione avrebbero rese obsolete le precedenti tecnologie e quindi anche i progetti basati su di esse. Il team mostr\u00f2 a Livermore la propria proposta ma disse \"Noi non vogliamo realizzare questo sistema per voi, noi vogliamo realizzare un sistema molto migliore. Non sappiamo di preciso quanto coster\u00e0 ma pensiamo che servir\u00e0 un altro milione e un altro anno e non sappiamo quanto sar\u00e0 veloce ma speriamo di arrivare a dieci milioni di istruzioni al secondo.\nNel maggio 1956 IBM perse la commessa per via del suo progetto troppo avveniristico. UNIVAC il leader dei supercomputer dell'epoca vinse il contratto per il sistema e realizz\u00f2 il LARC, che venne rinominato \"Livermore Automatic Research Computer\", un computer a base decimale.\nNel settembre del 1955 IBM essendo preoccupata che i laboratori di Los Alomos ordinassero un LARC propose la realizzazione di un sistema ad alte prestazioni in base binaria basato su una versione migliorata del progetto presentato ai laboratori di Livermore. I laboratori furono interessati alla proposta e nel gennaio del 1956 il progetto Stretch ebbe inizio.\nNel novembre del 1956 IBM firm\u00f2 il contratto per un computer binario con prestazioni molto elevate, l'obiettivo era consegnare un sistema 100 volte pi\u00f9 rapido dell'IBM 704 (circa 4 MIPS) entro il 1960.\nDurante lo sviluppo fu necessario ridurre la frequenza di clock del sistema e questo port\u00f2 a ridurre le prestazioni del sistema. I progettisti stimarono delle prestazioni di 60-100 volte l'IBM 704. Nel 1960 il prezzo fu fissato a 13.5 milioni di dollari e il sistema venne chiamato IBM 7030.\nNel 1961 i benchmark mostrarono che il sistema era circa 30 volte pi\u00f9 veloce del 704 (circa 1.2 MIPS). Le modeste prestazioni del sistema portarono molto imbarazzo all'interno di IBM e nel maggio dello stesso anno Tom Watson annunci\u00f2 la riduzione di prezzo del sistema che veniva portato a 7.78 milioni di dollari e la sua immediata dismissione. IBM avrebbe consegnato i sistemi gi\u00e0 venduti ma non avrebbe accettato ulteriori ordini.\nImpatto.\nSebbene dal punto di vista commerciale il sistema non fu un successo dal punto di vista tecnologico il sistema viene ricordato per le molte innovazioni che port\u00f2 e che vennero utilizzate dai sistemi che lo seguirono. La logica a transistor \"Standard Modular System\" venne utilizzata come base per la realizzazione della linea di computer scientifici IBM 7090, per le linee di computer commerciali IBM 7070 e IBM 7080, per la serie IBM 1400 e l'IBM 1620. L'IBM 7302 Core Storage (componente base dell'IBM 7030) venne utilizzata anche dai sistemi IBM 7070, IBM 7080 e IBM 7090. Il Multitasking, la protezione della memoria, gli interrupt ad uso generico, il byte (formato da 8 bit) sono tutti concetti che vennero incorporati nella linea di computer IBM System/360 e in seguito nella maggior parte dei microprocessori. La pipeline, il prefetch delle istruzioni e la loro decodifica e l'interleaving della memoria sono tecniche che vennero utilizzate dei successivi supercomputer come l'IBM System/360 Model 91, 95, l'IBM System/470 Model 195, l'IBM 3090 e i supercomputer di molti concorrenti. Queste tecniche in seguito vennero integrate nei microprocessori moderni come gli Intel Pentium e i Motorola/IBM PowerPC oltre che in molti microprocessori e microcontrollori di altri produttori.\nFormato delle istruzioni.\nLe istruzioni erano a 32 o 64 bit.\nRegistri.\nI registri occupavano le prime 32 celle di memoria e sono mostrati nella seguente tabella.\nL'accumulatore e il registro indice usavano il formato binario con segno.\nMemoria.\nLa memoria era formata da banchi di memoria di 16484 parole di 64 bit. Il sistema partiva da 16384 banchi e arrivava a 262144 banchi di memoria. La memoria era immersa in un bagno d'olio per raffreddarla e garantirne un funzionamento stabile."}
{"id": "279838", "revid": "124224682", "url": "https://it.wikipedia.org/wiki?curid=279838", "title": "CDC 6600", "text": "Il CDC 6600 fu il primo supercomputer costruito dalla Control Data Corporation nel 1963. In generale viene considerato il primo supercomputer con un ampio successo commerciale. Divenne il pi\u00f9 veloce supercomputer della sua era essendo tre volte pi\u00f9 rapido del precedente IBM 7030 Stretch. Rimase il pi\u00f9 potente computer del pianeta tra il 1964 e il 1969 quando venne sorpassato dal successore CDC 7600. Fu il primo sistema a implementare lo \"scoreboarding\".\nL'organizzazione del CDC 6600 venne utilizzata da CDC per lo sviluppo del pi\u00f9 semplice (e lento) CDC 6400 e in seguito per lo sviluppo di un sistema basato su due processori CDC 6400 che divenne il CDC 6500. Queste macchine sono compatibili a livello di codice con il 6600 ma per via del progetto pi\u00f9 semplice e sequenziale sono sistemi pi\u00f9 lenti. Il successore CDC 7600 inizialmente doveva essere compatibile con il codice del 6600 ma in seguito si abbandono la compatibilit\u00e0 per ottenere prestazioni migliori.\nStoria.\nI primi progetti CDC erano basati sull'architettura sviluppata da Seymour Cray all'ERA che Cray aveva migliorato per la CDC. Dopo lo sviluppo della macchina sperimentale Little Character venne messa in commercio la macchina CDC 1604 uno dei primi computer commerciali basati su transistor e una delle pi\u00f9 veloci macchine del mercato. I dirigenti pianificarono lo sviluppo di una nuova serie di macchine indirizzate al mercato commerciale e quindi con delle istruzioni appositamente progettare per i compiti commerciali. Cray non era interessato a questo progetto, lui voleva realizzare una macchina 50 volte pi\u00f9 rapida del 1604. Cray sotto la richiesta dei dirigenti complet\u00f2 un dettagliato piano quinquennale che prevedeva la realizzazione del pi\u00f9 veloce computer del pianeta.\nCon il suo team di sviluppo si spost\u00f2 nel nuovo laboratorio vicino alla sede della CDC e inizi\u00f2 a sperimentare delle versioni ad alta velocit\u00e0 dei transistor basati sul germanio che Cray aveva utilizzato per il 1604. Dopo molti esperimenti con il germanio concluse che quel semiconduttore non avrebbe permesso di realizzare dei transistor molto veloci in modo semplice. In effetti le macchine desiderate della dirigenza e sviluppate per compiti commerciali, cio\u00e8 la serie CDC 3000, si erano spinte fino al limite della loro tecnologia. Cray decise di puntare sui nuovi transistor basati sul silicio sviluppati dalla Fairchild Semiconductor che erano stati presentati da poco e fornivano frequenze di funzionamento molto elevate.\nNello stesso periodo la CDC stava diventando una grande societ\u00e0. Cray diventava sempre pi\u00f9 insofferente alle continue interferenze dei dirigenti che a suo dire creavano inutili complicazioni e avevano delle richieste inutili. Nel 1962 il CDC 3600 era in produzione e i rapporti tra Cray e la dirigenza erano diventati molto tesi. Cray parl\u00f2 con il CEO William Norris e gli disse che: o gli lasciava creare un laboratorio lontano della sede principale oppure lui avrebbe abbandonato la societ\u00e0. Norrir conosceva l'importanza di Cray nella progettazione dei sistemi e acconsent\u00ec alla realizzazione di un altro laboratorio.\nDopo una breve ricerca Cray decise di creare il laboratorio nella sua citt\u00e0 natale, Chippewa Falls dove acquist\u00f2 un ampio appezzamento di terreno. Nonostante la realizzazione del laboratorio abbia inizialmente rallentato lo sviluppo dei progetti, una volta che il laboratorio fu a regime i progetti progredirono rapidamente. Nello stesso periodo i nuovi transistor stavano raggiungendo la maturit\u00e0 necessaria per delle applicazioni complesse come quelle ideate da Cray. Cray lavor\u00f2 con Jim Thornton un progettista molto capace alla realizzazione dell'architettura della macchina.\nPi\u00f9 di cento CDC 6600 vennero vendute durante la vita operativa della macchina. Molti laboratori di ricerche nucleari, universit\u00e0 e multinazionali acquistarono la macchina. Dopo la realizzazione del 6600 Cray inizi\u00f2 a sviluppare il successore 7600, l'obiettivo del nuovo modello era di sviluppare una potenza di calcolo di 10 volte superiore a quella del 6600. I successivi prodotti CDC i CDC Cyber 70 e 170 erano molto simili al CDC 6600.\nNel 1966 L. J. Lander and T. R. Parkin usando un CDC 6600 trovarono un controesempio alla congettura di Eulero per k=5 : (275 + 845 + 1105 + 1335 = 1445) . \nDescrizione.\nUna tipica macchina utilizzava una singola CPU per gestire l'intero sistema. Un tipico programma inizialmente caricava i dati nella memoria (spesso utilizzando le librerie ottimizzate), processava i dati a poi li salvava in memoria: tutto ci\u00f2 implicava l'utilizzo di CPU complesse, estese e dunque soggette a forti penalit\u00e0 prestazionali per via delle latenze di comunicazione. Difatti i progettisti devono garantire che i segnali attraversino le unit\u00e0 funzionali prima della successiva elaborazione e quindi la frequenza massima \u00e8 limitata.\nCray segu\u00ec un altro approccio. In quel periodo una CPU era molto pi\u00f9 lenta della memoria, per esempio se la moltiplicazione tra due numeri richiedeva quindici cicli di clock per l'esecuzione l'accesso alla memoria richiedeva solo uno o due cicli e quindi era considerata trascurabile. Nel 6600 il tempo di accesso e il tempo di elaborazione era simile.\nInvece di delegare tutte le funzioni alla CPU nel 6600 questa gestiva solo le funzioni aritmetiche e logiche. Questo rendeva la CPU molto piccola e quindi questa poteva operare a frequenze molto elevate. Il nuovo progetto combinato con i veloci transistor da 100 ns (10\u00a0MHz) permise di realizzare un processore dieci volte pi\u00f9 rapido di quello prodotto dalla concorrenza. Inoltre il processore era anche molto efficiente, per esempio poteva eseguire una moltiplicazione in solo 10 cicli di \"clock\".\nOvviamente essendo semplice il processore non poteva svolgere tutte le operazioni necessarie al normale funzionamento di un computer. Le istruzioni di caricamento e salvataggio dei dati in memorie e le operazioni di I/O vennero rimosse dal processore. Cray affido queste mansioni a dei processori esterni che chiam\u00f2 PP o peripheral processing units. Per supportare il processore dieci PP lavoravano in parallelo, questa architettura migliorava significativamente le prestazioni del sistema.\nOvviamente questa architettura era anche molto pi\u00f9 costosa di un'architettura classica. Per mantenere il costo contenuto e le prestazioni adeguate i PP vennero realizzati per essere semplici. I PP vennero basati sui processori dei CDC 160A, questi processori erano a 12 bit ed erano molto lenti rispetto alla CPU e per questo Cray ne utilizz\u00f2 10 che venivano collegati alla memoria e alla CPU da dei canali dedicati ad alta velocit\u00e0.\nLe macchine funzionava in una modalit\u00e0 particolare. In ogni istante di tempo una PP controllava la CPU e le assegnava un compito da eseguire. La scrittura dei programmi era difficoltosa dato che bisognava sincronizzare correttamente l'esecuzione dei dati con il loro caricamento. La CPU era molto pi\u00f9 veloce della memoria e quindi i programmi dovevano sfruttare i tempi morti di elaborazione per caricare i dati. La CPU avrebbe dovuto attendere 10 cicli di clock per caricare i dati dalla memoria ma utilizzando le 10 PP in parallelo i tempi di accesso si riducevano a un ciclo di \"clock\".\nLe 10 PP erano implementate in modo \"virtuale\" dato che in realt\u00e0 in hardware esisteva una sola PP. La CPU accedeva a 10 insiemi di registri che simulavano lo stato dei 10 PP. I processori PP venivano gestiti in modo esclusivo permettendo al processore di accedere al singolo registro di competenza. Pi\u00f9 rotazioni delle PP erano necessarie per eseguire un'istruzione completa. Una rotazione completa dei registri richiedeva 1000 nanosecondi e un'istruzione poteva richiedere da 1 a 5 rotazioni dei registri, le rotazioni dei registri simulavano l'accesso alla memoria.\nL'architettura base della CPU del 6600 attualmente verrebbe classificata come architettura RISC dato che il processore era dotato di un set limitato di istruzioni e aveva limitate modalit\u00e0 di accesso alla memoria. Allora (e per molti anni a seguire) la filosofia imperante era quella di realizzare CPU in grado di eseguire operazioni molto specializzate e complesse in modo da poter coprire al meglio l'esigenza dei programmatori. Questi processori come gi\u00e0 indicato prima erano molto complessi e quindi lenti a differenza della CPU del 6600 che grazie alla sua semplicit\u00e0 era molto veloce.\nIl Central Processor (CP).\nIl Central Processor (CP) e la memoria dei 6400, 6500 e 6600 era formata da parole di 60 bit. la ragione di un'architettura a 60 bit era che questa permetteva di utilizzare parole di 2, 3,4,5,10,12 e 15 bit quindi la memoria poteva essere riempita con parole di diversa lunghezza per riempire al meglio la memoria (un componente molto costoso a quell'epoca).\nIl Central Processor aveva otto registri di uso generico a 60 bit indicati da X0 a X7, aveva otto registri a 18 bit per gli indirizzi da A0 a A7 e otto registri a 18 bit, da B0 a B7, utilizzati per la gestione degli indici. Dei registri addizionali erano utilizzati per lo scoreboarding e non erano visibili all'esterno del processore. Altri registri (RA e FL) erano utilizzati dal sistema operativo. Il CP non aveva istruzioni per caricare o salvare i dati dato che questo era svolto dai PP. In accordo alla filosofia RISC, il processore non poteva leggere o scrivere dati direttamente dalla memoria al processore ma doveva sempre passare dai registri. La lettura e la scrittura dei dati avveniva tramite registri. L'immissione di un indirizzo nei registri da A1 a A5 produceva la lettura dei dati dalla memoria e la loro immissione nei registri da X1 a X5. L'immissione di indirizzi nei registri A5, A6 e A7 invece produceva la scrittura dei registri X5, X6 e X7 nelle locazioni di memoria indicata. I registri X0 e A0 non erano coinvolti nelle operazioni di lettura e scrittura dei dati. La reale lettura e scrittura dei dati in memoria veniva svolta in modo indipendente dal funzionamento del processore, dato che veniva svolta in modo asincrono, e nelle condizioni ottimali veniva svolta in otto cicli di clock. In un moderno progetto le operazioni di lettura e scrittura della memoria sono svolte da unit\u00e0 load/store interne al processore ma asincrone rispetto alle altre unit\u00e0 interne di elaborazione. Le operazioni in virgola mobile erano il fiore all'occhiello del sistema: il CDC 6600 era in grado di eseguire una moltiplicazione a 60 bit in virgola mobile nello stesso tempo e con la stessa velocit\u00e0 di un salto condizionato.\nIl CP del 6600 includeva 10 unit\u00e0 funzionali che operavano in parallelo in modo da eseguire pi\u00f9 operazioni in parallelo. Attualmente questa architettura verrebbe definita superscalare, ma a quel tempo era una caratteristica unica. Il sistema eseguiva e decodificava le istruzioni pi\u00f9 velocemente di quante ne potesse caricare dalla memoria. Le unit\u00e0 erano:\nLe istruzioni prima di essere eseguite venivano immesse in un buffer a 8 stadi alimentato dai registri del processore. Le istruzioni lunghe 15 bit venivano raggruppate a blocchi di quattro, il sistema recuperava dalle 32 istruzioni immagazzinate un'istruzione libera da vincoli di esecuzione e la mandava all'unit\u00e0 di esecuzione adeguata. La pipeline veniva svuotata nel caso di salto incondizionato. Nel caso di salto condizionato poteva essere pi\u00f9 rapida. Il sistema utilizzava un clock di 10\u00a0MHz ed utilizzava un segnale con quattro fasi per sincronizzare le unit\u00e0 che tramite la presenza di 4 istruzioni per ogni accesso alla memoria permetteva al sistema di funzionare occasionalmente come un sistema a 40\u00a0MHz. La moltiplicazione in virgola mobile richiedeva 10 cicli di clock mentre la divisione in virgola mobile richiedeva 29 cicli. Tenendo conto degli accessi alla memoria il sistema poteva sviluppare circa 3 MegaFLOPS. Utilizzando i migliori compilatori fortran dell'epoca si potevano ottenere programmi che sviluppassero una potenza di calcolo di circa 0.5 MegaFLOPS.\nOrganizzazione della memoria.\nI programmi a livello utente erano limitati a poter utilizzare solo una porzione di memoria del sistema. Quella porzione di memoria era gestita dal registro RA e dal registro FL'. Quando un programma provava ad accedere alla memoria metteva l'indirizzo nei registro AX e il processore controllava se l'indirizzo era compreso tra 0 e FL-1, se il test era positivo il processore accedeva alla memoria alla locazione RA+AX. Questo procedimento \u00e8 conosciuto come logical address translation e permette ai programmi di vedere la memoria come un blocco contiguo (con lunghezza FL) senza conoscere il reale indirizzo fisico. Con questa tecnica il sistema operativo poteva spostare i programmi nella memoria fisica senza dover modificare i programmi ma dovendo solamente aggiornare il registro RA. I registri permettevano di evitare accessi illegali alla memoria, se un programma accedeva a una locazione non consentita il processore impediva l'accesso e il sistema operativo terminava il programma. Quando il programma veniva terminato il sistema operativo faceva una copia della memoria su file in modo da facilitare il debug al programmatore. Tuttavia a differenza della memoria virtuale l'intero programma doveva venir caricato in memoria.\nLa serie CDC 6000 inoltre poteva venir configurata con un sistema Extended Core Storage (ECS). ECS venne prodotto in diverse varianti per poter fornire molte configurazioni di memoria. Questa era economica ma non era molto veloce. Il primo motivo della lentezza dell'ECS era che questa era collegato al sistema tramite due canali a differenza della memoria principale che utilizzava quattro canali e che effettuava trasferimenti con parole molto ampie. La CPU 6000 poteva trasferire direttamente ampi blocchi di memoria tra la sua memoria principale e la memoria ECS. Per i trasferimenti veniva utilizzato l'ampio bus di collegamento e quindi il processo era relativamente rapido. La gestione a blocchi della memoria veniva mantenuto anche nella memoria ECL tramite l'utilizzo dei registri RA/FL. La memoria ECL veniva utilizzata per molti compiti come il contenere ampi insiemi di dati, swap di dati non usati e comunicazione con altri sistemi di calcolo.\nPeripheral Processors (PP).\nPer svolgere i campiti di I/O del sistema e per caricare i dati nella CPU Cray progetto dieci processori periferici che vennero basati sui processori del CDC 160A il primo sistema progettato e venduto da Cray per la CDC. Questi processori chiamati Peripheral Processors (PP) inizialmente erano computer completi ma Cray li modific\u00f2 e adatt\u00f2 per svolgere le funzioni di I/O del 6600 e per eseguire il sistema operativo. Un processore PP era coinvolto nella gestione della macchina e gestiva anche l'elaborazione del processore principale mentre gli altri eseguivano le operazioni di I/O. Quando un programma doveva caricare o salvare dei dati attivava uno dei PP e faceva eseguire il compito al processore periferico. Quando il PP aveva terminato il lavoro avvertiva il processore principale tramite un interrupt.\nOgni PP includeva una memoria di 4096 parole da 12 bit. La memoria era utilizzata per memorizzare i dati in transito mentre l'esecuzione vera e propria del programma era condivisa dai dieci processori. In ogni ciclo di clock un PP eseguiva un accesso alla memoria e poi il passava il controllo al PP successivo. Dato che un accesso alla memoria richiedeva 10 cicli di clock quando il PP riceveva nuovamente l'accesso alla memoria il dato era disponibile al PP. Questa modalit\u00e0 riduceva il costo del sistema e non penalizzava il sistema.\nSet di caratteri.\nL'unit\u00e0 di elaborazione centrale utilizzava parole di 60 bit mentre i processori periferici utilizzavano parole a 12 bit. La CDC utilizzava il termine byte per riferirsi alle parole da 12 bit, i caratteri erano a 6 bit mentre le istruzioni erano a 15 bit o a 30 bit con uno spazio di indirizzamento da 18 bit, che poteva gestire blocchi di 128.000 parole. La dimensione dei registri limitava la dimensione massima della memoria indirizzabile per programma. Le successive macchine CDC 6000 furono dotate di 256\u00a0000 parole o pi\u00f9 ma la dimensione del blocco di memoria rimase immutata per compatibilit\u00e0 con i programmi passati. Le istruzioni di salto erano seguire da una NOP per via della pipeline che eseguiva sempre l'istruzione dopo il salto indipendentemente dal risultato del salto.\nI caratteri a 6 bit erano utilizzati per immagazzinare 10 caratteri in una sola parola. Questi permettevano di gestire un set di caratteri limitato a soli 64 simboli, un numero sufficiente a contenere comunque le lettere minuscole, maiuscole e i segni di punteggiatura. Il set permetteva di programmare in Fortran o stampare rapporti finanziari. Esistevano due set di caratteri, uno con 64 simboli e uno con soli 63 simboli. Il set con 64 simboli aveva lo svantaggio che due ':' consecutivi venivano interpretati come fine della linea se erano posti alla fine di una parola di 10 caratteri. Una successiva serie di caratteri chiamata 6/12 venne utilizzata dal sistema operativo KRONOS e NOS. Questi permettevano di utilizzare il set completo ASCII sebbene in modo incompatibile con il vecchio set di caratteri.\nDato che non venivano utilizzati bit per specificare gli indirizzi di accesso ma erano specificati gli spiazzamenti di accesso all'interno delle istruzioni si potevano realizzare programmi molto compatti.. Le parole molto ampio inoltre permettevano di raccogliere pi\u00f9 istruzioni in una sola parola e quindi di ridurre l'occupazione della memoria, una risorsa molto costosa.\n\u00c8 interessante notare che le ampio parole che contenevano fino a 10 caratteri permettevano di gestire blocchi di parole molto rapidamente. Il, processore processava i dati contemporaneamente in modo molto rapido. Il processore impiegava pi\u00f9 tempo a trattare solo alcuni dati nella parola che a trattare tutti i dati contemporaneamente. Attualmente le istruzioni multimediali dei processori utilizzano una tecnica simile.\nProgetto a livello hardware.\nLa macchina \u00e8 stata costruita in una serie di cabinet con una pompa di calore da 18 pollici. Il raffreddamento era eseguito dal freon che circolando nella macchina e nel gruppo di raffreddamento asportava calore dei processori. Ogni sezione era composta da quattro chassis spessi 8 pollici. Ogni ch\u00e2ssis era numerato da 1 a 16 e contenevano i 10 PP, le memorie e i canali di I/O come sono almeno 12. La memoria principale era suddivisa nei vari ch\u00e2ssis.\nLa logica della macchina era racchiusa in moduli da 2.5 pollici spessi circa un pollice. Ogni modulo era collegato (circa 40 pin di collegamento su due file) e 6 pin di collegamento sul lato opposto che venivano utilizzati per il test dei moduli. I moduli erano racchiusi da due fogli di alluminio che servivano per rimuovere il calore in eccesso. Questa struttura a moduli forniva una elevata integrazione circuitale ma era difficile da riparare per via dei fogli di alluminio che racchiudevano i moduli.\nSistemi operativi e programmazione.\nIl solo punto dove il sistema CDC 6600 era carente era il sistema operativo.\nLa macchina inizialmente utilizzava un sistema operativo molto semplice basato sui processi da eseguire e chiamato COS, il Chippewa Operating System\", che venne sviluppato molto rapidamente dato che derivava dal sistema operativo utilizzato dai primi CDC 3000. Il COS era sviluppato per svolgere funzioni di test durante lo sviluppo della macchina. Per la versione definitiva della macchina era in sviluppo il SIPROS, SImultaneous PRocessing Operating System\", un sistema operativo molto innovativo che la societ\u00e0 System Sciences Division di Los Angeles stava sviluppando. Gli acquirenti erano impressionati dalle caratteristiche del SIPROS e molti prenotarono il SIPROS per le loro macchine.\nIl SIPROS si tramut\u00f2 in un enorme fiasco. Gli sviluppatori continuavano a ritardare la data di distribuzione e presto il costo delle penalit\u00e0 che la CDC doveva pagare agli acquirenti superarono i guadagni del sistema operativo. Dopo molti mesi passati con la macchina pronta per la spedizione ma senza sistema operativo il progetto venne annullato. Per fortuna i programmatori di COS avevano continuato lo sviluppo del loro sistema operativo dato che ritenevano gli sviluppatori di Los Angeles non in grado di sviluppare un sistema operativo cos\u00ec innovativo.\nIl sistema operativo si divise in due versioni. La prima versione venne realizzata dai laboratori di Sunnyvale (California) e venne chiamato SCOPE (Supervisory Control Of Program Execution), molti acquirenti accettarono i computer con questo sistema operativo. SCOPE 1 era in sostanza una versione di COS con poche modifiche. SCOPE versione 2 includeva nuovi moduli e il supporto del file system. SCOPE versione 3 includeva la gestione di file permanenti, la gestione del El/200 file bach e il supporto dell'INTERCOM, un sistema di time sharing. SCOPE ha sempre mostrato notevole affidabilit\u00e0 e facilit\u00e0 di manutenzione.\nLa seconda versione di COS venne svolta in modo semiclandestino a Arden Hills (Minnesota) e venne chiamata MACE (Mansfield And Cahlander Executive). Questo sistema operativo venne scritto in buona parte da un singolo programmatore che utilizzava il computer nelle ore libere del sistema. Le caratteristiche erano simili quelle di SCOPE 1 o di COS ma il sistema operativo era molto modulare e supporto prima la gestione dei dischi e dei nuovi dispositivi. Sebbene MACE non fosse un prodotto ufficiale CDC molto acquirenti ebbero una copia del sistema operativo da CDC.\nMACE venne utilizzato in seguito come base per KRONOS (significato dell'acronimo incerto). La principale motivazione dello sviluppo di questo nuovo sistema operativo fu lo sviluppo del TELEX, una componente che permetteva la condivisione della macchina tra pi\u00f9 programmi. Contestualmente venne rimossa la componente BATCHIO che si occupava della gestione batch dei processi. KRONOS utilizzava il file system di COS/SCOPER 1 con l'aggiunta di alcune innovazione.\nIl tentativo di unificare SCOPE e KRONOS produsse NOS, il Network Operation System. NOS doveva essere il sistema operativo per le macchine CDC, la quale lo promosse fortemente. Molti acquirenti che utilizzano SCOPE erano troppo legati a SCOPE per poterlo abbandonare solamente per una richiesta di CDC. CDC quindi cre\u00f2 NOS/BE (Batch Environment) in modo da poter dichiarare che tutte le macchine utilizzano NOS. In realt\u00e0 questo era una versione di KRONOS con leggere modifiche per permettere di gestire le caratteristiche di SCOPE che inizialmente non erano gestite.\nDurante lo sviluppo vennero prodotti altri sistemi operativi che non vennero resi pubblici tra gli acquirenti. Questi sistemi operativi includevano il tools SMM per il controllo dell'hardware e KALEIDOSCOPE per il test del software."}
{"id": "279839", "revid": "122983103", "url": "https://it.wikipedia.org/wiki?curid=279839", "title": "Porta Triumphalis", "text": "La Porta Triumphalis era una delle storiche porte di Roma, situata nel Foro Boario tra i templi della Fortuna e della Mater Matuta, oggi nei resti dell'area archeologica di Sant'Omobono.\nSi apriva nel breve tratto di mura compreso tra la Porta Carmentalis e la Porta Flumentana, quindi nella zona tra il Campidoglio ed il Tevere. Le notizie sulla Porta Triumphalis sono scarsissime e si limitano a sole 5 citazioni da parte degli autori classici. Fu aperta in epoca successiva alla costruzione delle mura serviane e veniva presumibilmente utilizzata solo in occasione di cortei trionfali, che partivano da qui, o, come nel caso dei funerali di Augusto, per cerimonie di particolare rilevanza."}
{"id": "279840", "revid": "1632387", "url": "https://it.wikipedia.org/wiki?curid=279840", "title": "Alberto Moravia", "text": "Considerato uno dei pi\u00f9 importanti romanzieri del XX secolo, ha esplorato nelle sue opere i temi della sessualit\u00e0, dell'alienazione sociale e dell'esistenzialismo.\nSal\u00ec alla ribalta nel 1929 con il romanzo \"Gli indifferenti\" e pubblic\u00f2 nella sua lunga carriera pi\u00f9 di trenta romanzi. I temi centrali dell'opera di Moravia sono l'aridit\u00e0 morale, l'ipocrisia della vita contemporanea e la sostanziale incapacit\u00e0 degli uomini di raggiungere la felicit\u00e0. La sua scrittura \u00e8 rinomata per lo stile semplice e austero, caratterizzato dall'uso di un vocabolario comune inserito in una sintassi elegante ed elaborata.\nBiografia.\nPrimi anni di vita.\nAlberto Pincherle (Moravia era il cognome della nonna paterna) nacque a Roma, nel quartiere Pinciano, in via Giovanni Sgambati, il 28 novembre del 1907, da un'abbiente famiglia borghese. Il padre, Carlo Pincherle, era un architetto e pittore veneziano d'origine ebraica, mentre la madre, Teresa Iginia De Marsanich, detta \"Gina\", era un'anconetana di origini dalmate e di religione cattolica. Interessanti sono gli intrecci familiari, che ben descrivono la temperie culturale nella quale si form\u00f2 il giovane Moravia:\nAlberto Moravia era ateo: cfr. il periodico Fermenti n. 203 del 1991.\nAlberto fu il secondo di quattro figli, nato dopo la sorella Adriana (1905-1996), pittrice, e prima dell'altra sorella, Elena (1909-2006), moglie dell'ambasciatore Carlo Cimino, e del pi\u00f9 piccolo Gastone (1914-1941), caduto in combattimento a Tobruk, in Libia. Trascorse, assieme alla famiglia, un'infanzia \"normale, bench\u00e9 grave e solitaria\" nel villino di via Gaetano Donizetti 6, progettato dal padre.\nMoravia non riusc\u00ec a compiere studi regolari perch\u00e9 nel 1916, all'et\u00e0 di nove anni, venne colpito da una seria forma di tubercolosi ossea che lo costrinse a letto per ben cinque anni, tre dei quali trascorsi a casa e due presso il sanatorio Codivilla di Cortina d'Ampezzo. Come i fratelli, frequenta per un anno il liceo Tasso conseguendo \"a mala pena\" la licenza ginnasiale, che costituir\u00e0 il suo unico titolo di studio. Dotato di viva intelligenza, non potendo condurre la vita dei ragazzi della sua et\u00e0, Alberto ebbe molto tempo per la lettura, alla quale si dedic\u00f2 con fervido impegno e profonda passione, formandosi cos\u00ec una solida base letteraria allargata alle pi\u00f9 significative tendenze della cultura europea. Tra i suoi autori preferiti vi furono Dostoevskij, Proust e molti altri. Impar\u00f2 con facilit\u00e0 il francese e il tedesco e inizi\u00f2 a scrivere versi in francese e in italiano.\nNel 1925, lasciato il sanatorio e recatosi a Bressanone per la convalescenza, cominci\u00f2 a scrivere \"Gli indifferenti\". Conobbe in quel periodo Corrado Alvaro e Massimo Bontempelli e nel 1927 inizi\u00f2 a collaborare alla rivista \"Novecento\" dove pubblic\u00f2 i suoi primi racconti tra i quali la \"Cortigiana stanca\", che usc\u00ec in francese (\"Lassitude de courtisane\") nel 1927, il \"Delitto al circolo del tennis\" del 1928, \"Il ladro curioso\" e \"Apparizione\" nel 1929.\nAttivit\u00e0 letteraria durante il regime fascista.\nNel 1929, dopo non poche difficolt\u00e0, riusc\u00ec a pubblicare a sue spese (5\u00a0000 lire dell'epoca) presso la casa editrice milanese Alpes, diretta dal fratello del duce Arnaldo Mussolini, il suo primo romanzo, \"Gli indifferenti\", che ottenne subito da parte della critica buoni consensi e venne considerato uno degli esperimenti pi\u00f9 interessanti di narrativa italiana di quel tempo. Al romanzo italiano, in crisi e in cerca di nuove soluzioni, si offriva un solido impianto romanzesco tradizionale. La struttura teatrale 'in blocchi' del romanzo era molto in linea con il gusto letterario francese dell'epoca; Moravia infatti puntava alla Tragedia, ma di fatto era impossibile trasportare le mediocri e meschine vicende dei personaggi della vicenda nel pi\u00f9 sublime ed elevato dei generi della tradizione. La decadenza e lo sfacelo della borghesia italiana, durante il regime fascista, vengono rappresentati senza un intenzionale presupposto di critica (come dir\u00e0 Moravia anni dopo) ma evidentemente ci\u00f2 era congeniale al suo spirito; di fatto per\u00f2 ci troviamo di fronte al primo romanzo esistenzialista italiano, che partecipa al nascente clima esistenzialista europeo in una vicenda concreta e radicata in un contesto storico reale e attuale.\nIl romanzo narra la storia di una famiglia i cui componenti, legati da una vicenda di corruzione e di vilt\u00e0, sono fondamentalmente dei vinti, vinti dalla loro apatia, dalla assenza totale di orgoglio e dignit\u00e0 morale. Il secondo romanzo, \"Le ambizioni sbagliate\", un misto di giallo poliziesco e romanzo introspettivo alla Dostoevskij, avr\u00e0 meno fortuna.\nDal 1930 inizi\u00f2 a collaborare con \"La Stampa\", allora diretta da Curzio Malaparte e nel 1933 fond\u00f2, insieme a Mario Pannunzio, la rivista \"Caratteri\", che vedr\u00e0 la luce per soli quattro numeri. Collabor\u00f2 poi alla rivista \"Oggi\" (sulle cui pagine uscir\u00e0, nel 1940, \"Cosma e i briganti\"). Sempre nel 1933 inizi\u00f2 a collaborare con la \"Gazzetta del Popolo\", diretta da Ermanno Amicucci, uno dei futuri firmatari del \"Manifesto per la difesa della razza\", ma il regime fascista avvers\u00f2 la sua opera vietando le recensioni a \"Le ambizioni sbagliate\", sequestrando \"La mascherata\" e vietando la pubblicazione di \"Agostino\".\nNel 1935 si rec\u00f2 negli Stati Uniti dove, invitato da Giuseppe Prezzolini, allora direttore della Casa Italiana della Columbia University di New York, tenne alcune conferenze sul romanzo italiano. Nel 1937, grazie a un finanziamento del Ministero della propaganda, part\u00ec per la Cina per articoli destinati alla \"Gazzetta del Popolo\".&lt;br&gt;Nel giugno 1937 vengono assassinati in Francia Nello e Carlo Rosselli, suoi cugini da parte di padre.\nRitornato in Italia scrisse un libro di racconti lunghi intitolato \"L'imbroglio\" che verr\u00e0 pubblicato da Bompiani nel 1937. Per evitare la censura del regime Moravia scriver\u00e0 negli anni del fascismo racconti allegorici e surreali, tra i quali \"I sogni del pigro\" pubblicato nel 1940 e nel 1941 il romanzo \"La mascherata\" che per\u00f2 verr\u00e0 sequestrato in occasione della seconda edizione. Da questo momento sar\u00e0 costretto a pubblicare i suoi articoli sui giornali e sulle riviste sotto pseudonimo. \"La mascherata\" \u00e8 una violenta satira che prende di mira il regime fascista indirettamente, parlando di un'inventata dittatura sudamericana.\nMatrimonio con Elsa Morante.\nNel 1941 si spos\u00f2 in chiesa con la scrittrice Elsa Morante che aveva conosciuto nel 1936 (e con cui aveva trascorso lunghi periodi ad Anacapri). Il rito religioso fu officiato dal gesuita padre Pietro Tacchi Venturi. Moravia visse con Morante per un lungo periodo a Capri, dove scriver\u00e0 il romanzo \"Agostino\". Si separarono poi nel 1962. Dal 1962 al 1983 Moravia ebbe un'intensa vita amorosa e di lavoro con la scrittrice Dacia Maraini.\n\"La ciociara\" e il dopoguerra.\nDopo gli avvenimenti dell'8 settembre del 1943 si rifugi\u00f2 con la moglie a Sant'Agata (nel territorio di Fondi, a nord della frazione San Magno), un villaggio montano di pastori provenienti da Vallecorsa (Valle Latina) presso la famiglia Marrocco-Mirabella, da questa esperienza e dal rapporto con questa famiglia nascer\u00e0 il romanzo \"La ciociara\". Il romanzo fu scritto in due epoche diverse: le prime pagine le scrisse nel 1944 sospinto dal nuovo incontro con il popolo, liberato della dominante retorica e dei falsi obiettivi del regime, mentre il corpo centrale dell'opera lo svilupp\u00f2 tredici anni dopo, in un momento di crisi della sua narrativa. \"La ciociara\" risulter\u00e0 opera alta e pietosa; attraverso la maturazione del personaggio di \"Cesira\" lo scrittore intese descrivere tutta la confusa e disperata realt\u00e0 italiana di quel periodo della seconda guerra mondiale. Nel 1944 vennero pubblicati i racconti de \"L'epidemia\" e il saggio \"La Speranza, ovvero Cristianesimo e Comunismo\".\nCon l'annuncio della Liberazione lo scrittore ritorn\u00f2 a Roma e riprese la sua attivit\u00e0 letteraria e giornalistica collaborando con Corrado Alvaro a \"Il Popolo di Roma\", a \"Il Mondo\", all\"Europeo\" e soprattutto al \"Corriere della Sera\" dove sar\u00e0 presente fino alla morte con i suoi \"r\u00e9portages\", le sue riflessioni critiche e i suoi racconti. Gli anni che seguono il dopoguerra vedranno aumentare la fortuna letteraria e cinematografica dello scrittore, che pubblic\u00f2 La romana (1947), i racconti \"La disubbidienza\" (1948), \"L'amore coniugale e altri racconti\" (1949) e il romanzo \"Il conformista\" (1951).\nAll'uscita de \"La romana\" il romanzo venne definito come uno dei migliori dell'ultima narrativa. Descrive impeccabilmente un ambiente corrotto, vacuo, frequentato da protagonisti che conducono un'esistenza priva di vere e integre ragioni morali. Al centro della vicenda emerge la figura di \"Adriana\", donna di malcostume, ma meno colpevole e squallida di coloro che la circondano.\nAnni '50: il Premio Strega e l'attivit\u00e0 cinematografica.\nNel 1952 gli venne assegnato il premio Strega per \"I racconti\" e iniziarono le traduzioni dei suoi romanzi all'estero e i film tratti dai suoi racconti e romanzi. Sar\u00e0 del 1953 il soggetto de \"La provinciale\" con la regia di Mario Soldati, \"La romana\" del 1954 con la regia di Luigi Zampa, nel 1955 collaborer\u00e0 alla sceneggiatura di \"Racconti romani\" di Gianni Franciolini.\nNel 1949 e 1950 cur\u00f2 una rubrica settimanale di cronache dal mondo del cinema (intitolata \"Cinema\") sulla Rete Rossa (programma nazionale a onda media) il venerd\u00ec alle ore 14:53.\nNel 1953 fond\u00f2 con Alberto Carocci la rivista \"Nuovi Argomenti\", della quale divenne redattore e collaboratore l'amico Pier Paolo Pasolini.\nNel 1954, in seguito alla pubblicazione dell'opera \"Racconti romani\", gli sar\u00e0 assegnato il Premio Marzotto, confermando la notoriet\u00e0 internazionale acquisita. Scriver\u00e0 intanto il romanzo \"Il disprezzo\" e sulla rivista \"Nuovi Argomenti\" il saggio \"L'uomo come fine.\" Scrisse inoltre alcune importanti prefazioni, come quella ai \"Cento sonetti\" del Belli, a \"Paolo il caldo\" di Brancati e a \"Passeggiate romane\" di Stendhal.\nNel 1955 inizi\u00f2 a collaborare a \"L'Espresso\" tenendo un'accurata rubrica di critica cinematografica, le cui recensioni verranno pubblicate nel 1975 in un volume intitolato \"Al cinema\".\nAnni '60: \"La noia\", il teatro, il Sessantotto.\nNel 1960 con il romanzo \"La noia\" gli verr\u00e0 assegnato il premio Viareggio e nello stesso anno Vittorio De Sica realizzer\u00e0 il film \"La ciociara\", tratto dall'omonimo libro.\nSeparatosi da Elsa Morante, nel 1962 and\u00f2 a vivere con la scrittrice Dacia Maraini, di circa trent'anni pi\u00f9 giovane, conosciuta nel 1959.\nNel 1962 verr\u00e0 anche realizzato il film diretto da Mauro Bolognini \"Agostino\" e nel 1963 \"Il disprezzo\" dal regista Jean-Luc Godard, \"La noia\" con la regia di Damiano Damiani a cui seguiranno nel 1964 \"Gli indifferenti\" di Francesco Maselli.\nMoravia, nel frattempo, si occup\u00f2 sempre pi\u00f9 di teatro e a partire dal 1966 fond\u00f2 con Dacia Maraini ed Enzo Siciliano una compagnia teatrale che porta il nome del \"Porcospino\". Con essa verr\u00e0 rappresentata \"L'intervista\" di Moravia, \"La famiglia normale\" della Maraini, \"Tazza\" di Enzo Siciliano e alcune opere di Carlo Emilio Gadda, Goffredo Parise a altri autori. A causa della mancanza di fondi, la compagnia dovette chiudere.\nNel 1967 si rec\u00f2 in Cina, in Giappone e in Corea, insieme alla compagna Maraini, come corrispondente del Corriere della Sera, e i suoi articoli verranno raccolti nel 1968 in un volume intitolato \"La rivoluzione culturale in Cina\". Nello stesso anno, scoppiata la Contestazione, fu uno dei pochi intellettuali a cercare di venire incontro ai giovani \"ribelli\"; proprio per questo motivo, tent\u00f2 di tenere una conferenza alla Sapienza di Roma, ma venne malamente respinto dagli studenti (\"Mao s\u00ec, Moravia no!\").\nAnni '70: viaggi, corrispondenze e racconti.\nNel 1971 vennero pubblicati il romanzo \"Io e lui\" e il saggio \"Poesia e romanzo\". Insieme a Dacia Maraini e a vari compagni di viaggio tra cui Pier Paolo Pasolini e Maria Callas, Moravia visit\u00f2 numerosi paesi dell'Africa, ogni anno per 18 anni consecutivi. Questi viaggi fecero da ispirazione all'opera \"A quale trib\u00f9 appartieni?\" che usc\u00ec nel 1972.\nNel 1973 raccolse in un libro alcuni dei racconti apparsi precedentemente sul \"Corriere della Sera\", pubblicazione, questa, seguita nel 1976 da un'altra raccolta. Uscir\u00e0, intanto, nel 1978 il romanzo al quale aveva lavorato per molti anni, \"La vita interiore\". Negli anni seguenti Moravia continu\u00f2 a scrivere e a pubblicare racconti e saggi e a collaborare attivamente con \"Il Corriere della Sera\".\nPresso la sede di Mosca della \"Pravda\" divise la stanza con lo scrittore Nikolaj Sanvelian che verso la met\u00e0 degli anni ottanta, con l'avvio della glasnost e della perestrojka gorbaceviane, assieme a Giancarlo Pallavicini, consulente per la perestrojka del Governo sovietico e russo, e a Mario Rigoni Stern, che ha partecipato alla campagna di Russia, lo coinvolger\u00e0 nella creazione dell'Associazione internazionale degli intellettuali e creativi Myr Cultura, voluta a Mosca per riunire l\"intellighenzia\" ufficiale a quella emarginata e aprirsi all'Europa e al mondo. Vi parteciperanno, tra gli altri, Dmitrij Licha\u010d\u00ebv e Sergej Averincev, filologi, gli scrittori pi\u00f9 noti dell'area russa e altri esponenti della cultura sovietica e di numerosi Paesi occidentali.\nIl viaggio compiuto nel 1982 in Giappone e la sosta a Hiroshima gli faranno scrivere tre inchieste, che pubblicher\u00e0 per l\"Espresso\", sulla bomba atomica. Questo tema sar\u00e0 poi al centro del saggio \"L'inverno nucleare\", strutturato lungo interviste che l'autore pone a studiosi e politici del tempo, e dalle cui pagine traspaiono anche la precariet\u00e0 e l'aridit\u00e0 umana che il periodo successivo alla bomba atomica inevitabilmente ha lasciato.\nLe candidature al Nobel.\nAlberto Moravia ricevette 15 candidature al premio Nobel per la letteratura dal 1949 al 1966, senza mai vincerlo. A candidarlo, fra gli altri, furono anche il futuro vincitore del Nobel Eyvind Johnson nel 1960 e la scrittrice italiana Maria Bellonci nel 1966.\nGli ultimi anni di vita.\nLo scrittore dedic\u00f2 la raccolta di racconti dal titolo \"La cosa\" alla sua nuova compagna Carmen Llera, che sposer\u00e0 in Campidoglio nel 1986. La notizia suscit\u00f2 un certo scandalo per il fatto che Carmen Llera aveva quarantacinque anni meno di Moravia.\nNel 1984 fu eletto Europarlamentare come indipendente nelle liste del PCI, mandato che coprir\u00e0 per cinque anni. Nel 1985 gli venne conferito il titolo di \"Personalit\u00e0 europea\".\nDa Strasburgo dove fu attivo anche come inviato del \"Corriere della Sera\" lo scrittore inizier\u00e0 nel 1984 la corrispondenza \"Il Diario europeo\" (raccolta in volume nel 1993 a cura di Enzo Siciliano), mentre nel 1986 verranno pubblicati \"L'angelo dell'informazione e altri scritti teatrali\" curato da Renzo Paris e il primo volume delle \"Opere (1927-1947)\" curato da Geno Pampaloni. Il secondo volume delle \"Opere (1948-1968)\" uscir\u00e0 nel 1989 a cura di Enzo Siciliano.\nLa mattina del 26 settembre 1990 Moravia venne trovato morto nel bagno del suo appartamento in Lungotevere della Vittoria, sempre a Roma. Nello stesso anno uscir\u00e0 la sua autobiografia, scritta insieme ad Alain Elkann, ed edita da Bompiani: \"Vita di Moravia\". \u00c8 sepolto nel cimitero del Verano.\nAltri riconoscimenti.\nOltre ai premi Strega e Viareggio, Alberto Moravia ebbe tra l'altro:\nOpere.\nOpera omnia.\nLa nuova edizione delle opere complete di Alberto Moravia, in corso di pubblicazione, \u00e8 iniziata nel 2000 sotto la direzione e il piano stabilito da Enzo Siciliano. Dopo la morte di Siciliano nel 2006, la pubblicazione dell'opera omnia si era interrotta. \u00c8 ripresa finalmente nel 2020, a cura di Simone Casini, prevedendo l'uscita di un totale di 19 volumi.\nTelevisione.\nAlberto Moravia nel 1957 ha partecipato con Mike Bongiorno, Renato Guttuso, Liala, Virna Lisi, Rossana Rossanigo, May e Lazzarini a una serie di \"sketch\" della rubrica pubblicitaria televisiva di Rai1, \"Carosello\", pubblicizzando lo shampoo Plix e la Valigetta Or\u00e9al dell'Or\u00e9al."}
{"id": "279841", "revid": "399", "url": "https://it.wikipedia.org/wiki?curid=279841", "title": "Lotto", "text": "Il gioco del lotto (o semplicemente lotto) \u00e8 un gioco d'azzardo che consiste nell'estrazione di cinque numeri tra 1 e 90, con premio per coloro che ne indovinano almeno uno.\nDal punto di vista statistico il gioco del lotto \u00e8 fortemente non equo poich\u00e9 in caso di vincita non viene corrisposta una somma rapportata alla probabilit\u00e0 di vincita.\nIl gioco \u00e8 disciplinato dalla e dal . La sua gestione \u00e8 affidata all'Ispettorato Generale per il Lotto e le Lotterie presso il Ministero dell'economia e delle finanze. La gestione della raccolta delle giocate e dei pagamenti delle vincite \u00e8 affidata in concessione a Lottomatica.\nStoria.\nSulla genesi del lotto in Italia non ci sono elementi certi e molti sono i \"progenitori\" di questo gioco, tuttavia senza dubbio esso deriva dalla pratica delle lotterie. Si ha notizia che a Milano nel 1448 esistevano le cosiddette \"borse di ventura\", che in sostanza possono ritenersi un primo abbozzo delle scommesse caratterizzanti il vero lotto. Il primo banco del Lotto risale al 1528 nella citt\u00e0 di Firenze. Di certo l'abitudine a scommettere si diffuse largamente in ogni angolo del Paese ed ogni avvenimento pubblico diede vita a grande attivit\u00e0 di gioco.\nA Genova l'ammiraglio Andrea Doria convinse le autorit\u00e0 cittadine a legiferare sulla nomina, a rotazione semestrale, di cinque membri dei Serenissimi Collegi da scegliersi con sorteggio fra 120 esponenti della nobilt\u00e0 cittadina. Il sorteggio divenne oggetto di scommesse, gioco che assunse la denominazione di \"gioco del seminario\" in quanto i nomi venivano imbussolati in un'urna detta appunto \"seminario.\" Tali scommesse venivano organizzate raccogliendo le poste degli scommettitori, met\u00e0 del ricavato veniva distribuito fra gli scommettitori che avevano indovinato i cinque nomi, l'altra met\u00e0 agli organizzatori. Poco tempo dopo i nomi divennero solo novanta e successivamente il gioco si evolse con la sostituzione dei nomi con altrettanti numeri. Da allora il gioco assunse le caratteristiche che ha ancor oggi: un gruppo di cinque numeri estratti su 90 possibili. Tuttavia fu nella stessa Genova che nel 1588 uno Statuto lo proib\u00ec totalmente, decretando che non si poteva far gioco sulla vita del Pontefice, dell'imperatore, dei re, dei cardinali, sulla riuscita degli eserciti, sull'esito delle guerre, sui matrimoni, sulle elezioni dei magistrati o dei dogi e addirittura sulla peste. Le prime notizie certe intorno al gioco del Lotto vengono fatte risalire al 1620: da quell'anno in poi, proprio a Genova, il lotto trov\u00f2 una precisa regolamentazione. Invece negli altri Stati italiani e nello Stato Pontificio il gioco del lotto era osteggiato per motivazioni di ordine morale.\nPraticato ancora sotto papa Alessandro VII, fu successivamente soppresso; venne ripristinato da papa Clemente XI e di nuovo abolito da Innocenzo XI (1676 e 1685). Nel 1728 Benedetto XIII rinnov\u00f2 la soppressione, arrivando addirittura a minacciare la scomunica per chiunque vi avesse partecipato, ma tre anni dopo il gioco fu riammesso dal suo successore. Il 9 dicembre 1731, infatti, papa Clemente XII eman\u00f2 il moto proprio che permetteva il gioco nello Stato ecclesiastico \u201ccon nuovo metodo, e diverso da quello che si pratic\u00f2 in passato\u201d.\nA Venezia i cinque numeri del gioco del lotto vengono estratti per la prima volta il 5 aprile 1734 sotto l'egida del Governo della Repubblica. Nel resto d'Italia la liceit\u00e0 del gioco del lotto viene ammessa gradualmente e trova via via una regolamentazione ufficiale: considerati i notevoli introiti derivanti dalle giocate, le Autorit\u00e0 pubbliche pongono il gioco sotto il proprio monopolio.\nUno strumento di grande diffusione del gioco tra XVIII e XIX secolo sono gli almanacchi, libretti a vastissima diffusione che riportano le serie dei numeri estratti e l'indicazione dei numeri da giocare. Tra i titoli pi\u00f9 popolari che introducono inserti dedicati al lotto, sul modello del cinquecentesco \"Almanacco perpetuo\" di Rutilio Benincasa, c'\u00e8 il \"Nuovo dilucidario della buona fortuna\" di Napoli e il \"Barbanera\" di Foligno.\nIn breve gli \"specchietti\" o \"cabalette\", piccole composizioni poetiche, giochi di parole e indovinelli pronosticanti sui numeri fortunati, diventano presenza costante negli almanacchi e preludono a pubblicazioni monografiche interamente dedicate al lotto, pubblicazioni che iniziano a comparire alla fine dell'Ottocento.\nAnche altre pubblicazioni di carattere popolare, come i pianeti della fortuna in voga dalla met\u00e0 del XIX secolo alla met\u00e0 del XX, contribuirono alla conoscenza del gioco: distribuiti per fiere e mercati da un pittoresco venditore ambulante che attirava la clientela esibendo un pappagallo dai colori sgargianti che pescava da un bussolotto, su richiesta, un foglietto con pronostici e le serie dei numeri fortunati per il gioco, furono uno strumento di rapida veicolazione dei principi del lotto.\nNel 1863 ormai il gioco del lotto \u00e8 diffuso in tutta l'Italia e da quell'anno viene giocato su 6 differenti ruote (Firenze, Milano, Napoli, Palermo, Torino e Venezia) che arriveranno a 7 nel 1871, dopo l'annessione di Roma all'Italia e a 8 nel 1874 con l'introduzione della ruota di Bari. La struttura a 10 ruote viene inaugurata l'8 luglio 1939 con l'introduzione delle ruote di Cagliari e Genova, mentre l'introduzione della ruota Nazionale (11\u00aa ruota) risale al 4 maggio 2005.\nLe estrazioni, un tempo limitate a due o tre all'anno, si fanno pi\u00f9 frequenti diventando quindicinali nel 1807, settimanali nel 1871, bisettimanali nel 1997 e trisettimanali nel 2005.\nLa parola \"l\u00f2tto\" deriverebbe dal Proto-Germanico \"khlutom\", mutato successivamente nel francese \"lot\", vocabolo inteso come eredit\u00e0 nel XVI secolo, e che poi significher\u00e0 \"porzione\" o anche \"sorte\". Il termine, giunto nella penisola iberica, \u00e8 documentato come \"lote\" in spagnolo e \"loto\" in portoghese. Il verbo francese \"lotir\", inoltre, significa \"dividere la sorte\" o \"assegnare la sorte\". Analogo lemma si ritrova nell'antico inglese \"hlot\" (\"cosa toccata in sorte\"), cui corrispondono \"Los\" nel tedesco moderno e \"lot\" nel danese. \u00c8 prevalente la teoria secondo cui il termine arriva in Francia dal mondo germanico e, pi\u00f9 specificamente, dalla lingua gotica (in epoca visigotica), diffondendosi poi negli altri paesi dell'area romanza.\nLa prima estrazione, avvenuta il 7 gennaio 1871, \u00e8 la seguente:\nEstrazioni statali.\nConsiste in tre estrazioni settimanali (marted\u00ec, gioved\u00ec e sabato) che vengono effettuate a partire dalle ore 20:00 per undici ruote: Bari, Cagliari, Firenze, Genova, Milano, Napoli, Palermo, Roma, Torino, Venezia e Nazionale. Precedentemente al 16 giugno 2009 le estrazioni avvenivano contemporaneamente nelle dieci citt\u00e0 italiane, una per ogni ruota, tranne Roma in cui si estraeva l'omonima ruota e quella Nazionale. Da allora le estrazioni avvengono a Roma (per le ruote Roma, Cagliari, Firenze e Nazionale), Milano (per le ruote di Milano, Genova, Torino e Venezia) e Napoli (per le ruote di Napoli, Bari e Palermo).\nPer ogni ruota vengono estratti 5 numeri tra l'1 e il 90 senza reimmissione nell'urna. L'estrazione \u00e8 effettuata su tutte le ruote attraverso un'urna meccanica che mischia le palline con un getto di aria compressa e le cattura con una nicchia rotante ai bordi dell'urna. Le estrazioni avvengono secondo le modalit\u00e0 descritte nel \"Decreto direttoriale prot. n. 2010/4500/Giochi/LTT dell'8/2/2010 - Procedura per estrazioni del gioco del lotto con urne elettroniche\" In passato si utilizzava un'urna fatta girare a mano con una manovella da cui un bambino bendato pescava i bussolotti con i numeri.\nCombinazioni vincenti.\nIl gioco consiste nello scommettere sui numeri estratti sulle varie ruote.\nSi pu\u00f2 scommettere su una ruota, su pi\u00f9 ruote o su tutte le ruote:\nSi possono giocare fino a 10 numeri sulla stessa scheda. La vincita \u00e8 pagata a quota fissa e dipende da quanti numeri sono stati indovinati, da cosa si \u00e8 giocato e da quanti numeri sono stati messi in gioco.\nVincite e probabilit\u00e0.\nLa probabilit\u00e0 che esca un numero su una determinata ruota \u00e8 di 1 su 18. La vincita pagata da Lottomatica, unica concessionaria ufficiale del gioco del Lotto, ammonta a 11,232 volte la posta. Da questa vincita deve essere sottratta la trattenuta fiscale. In particolare nel testo del Decreto Legge 50/2017 all\u2019articolo 6 \u00e8 previsto che la tassazione applicata alle vincite al lotto a partire dal 1\u00ba ottobre 2017 passa dal 6% all\u20198%.\nNella seguente tabella viene indicata la vincita di una giocata (estrazione di cinque numeri) che si ottiene giocando 1 euro su 1 ruota e vedendo estratti tutti i numeri giocati, nonch\u00e9 i valori del rapporto fra vincita equa e vincita reale.\nLa tabella evidenzia che il gioco del lotto \u00e8 un gioco \"non equo\", laddove per gioco equo si intende un gioco che paga al vincitore una vincita pari alla posta moltiplicata per l'inverso della probabilit\u00e0 di vincita; in questo caso, per 1 euro di posta giocato, 18 \u20ac per un'\"ambata\" (estratto semplice). Si pu\u00f2 notare che l'\"iniquit\u00e0\" del gioco cresce al crescere della \"difficolt\u00e0\" del gioco in quanto il rapporto vincita equa/vincita reale cresce con il crescere della \"difficolt\u00e0\". Se si considera che sulla vincita vi \u00e8 una trattenuta, i valori di questi rapporti sono ancora pi\u00f9 alti.\nIn generale giocando su N ruote (1 \u2264 N \u2264 10) la vincita lorda risultante \u00e8 quella indicata in tabella divisa per N. Giocando M numeri (1 \u2264 M \u2264 10) la vincita risultante \u00e8 quella indicata in tabella divisa per il numero delle combinazioni che si ottengono combinando tra loro X elementi (dove X vale 1, 2, 3, 4, 5 a seconda che si giochi per ambata, ambo, terno, quaterna, cinquina) su M posizioni; in formula:\ndove formula_2 \u00e8 il coefficiente binomiale.\nNel caso pi\u00f9 generale, giocando \"M\" numeri su \"N\" ruote la vincita risultante \u00e8\nCon una sola schedina la vincita massima lorda consentita \u00e8 6 milioni di euro.\nVincite record.\nOtto sono state le vincite che finora in Italia hanno superato il milione di euro al gioco del Lotto:\nNumeri ritardatari.\nIn presenza di un'estrazione non truccata su una data ruota ogni numero ha una probabilit\u00e0 fissata di uscire, pari a 1 su 90 per il primo, 1 su 89 per il secondo e cos\u00ec via fino all'1 su 86 del quinto numero estratto (ci\u00f2 poich\u00e9 ogni numero viene estratto singolarmente e non c'\u00e8 la reimmissione nell'urna dei numeri gi\u00e0 estratti). Una certa cinquina ha quindi probabilit\u00e0 data dalla combinazione di queste singole probabilit\u00e0, ed \u00e8 pari ad 1 su 90\u00b789\u00b788\u00b787\u00b786 ovvero 1 su 5 273 912 160.\nSulla base di questa premessa \u00e8 evidente che giocare sui ritardatari \u00e8 privo di senso: il fatto che un numero non sia uscito per molte estrazioni precedenti non aumenta in nessun modo la probabilit\u00e0 che venga estratto alla successiva estrazione. Nonostante la persistente popolarit\u00e0 della \"teoria dei ritardatari\", nessuno \u00e8 in grado di prevedere numeri estratti con maggiore probabilit\u00e0 di successo di un giocatore completamente \"casuale\".\nGli appassionati al gioco sui numeri \"ritardatari\" si basano sui precedenti della storia del lotto. La probabilit\u00e0 che un dato numero esca almeno una volta nell'arco di 18 estrazioni \u00e8 all'incirca del 64%. La serie storica dice che un ritardo medio-massimo per un estratto arriva alle 90 estrazioni, raramente oltre le 140 estrazioni, dieci volte soltanto ha superato le 190 e di queste solo quattro volte ha superato le 200 nei 135 anni di storia del lotto moderno. Dal 1871 ad oggi un numero \u00e8 uscito con un ritardo di 202 estrazioni il 23 agosto 1941, un altro con un ritardo di 202 estrazioni il 25 luglio 2017, un altro con un ritardo di 204 il 1\u00ba aprile 2006 e un altro ancora, il 53 sulla ruota Nazionale uscito nell'estrazione del 24 gennaio 2017, ha raggiunto la quota record di 257 estrazioni. Queste osservazioni e questi fatti non contraddicono le conclusioni precedenti. Il fatto che l'evento \"ritardo per 200 estrazioni del numero x\" sia molto improbabile non implica che, una volta avvenuti 199 ritardi di x, esso abbia probabilit\u00e0 maggiore di 1/18 di uscire nell'estrazione successiva. L'evento \"il numero scelto non viene estratto in una successione fissata di 200 estrazioni\", per quanto improbabile, ha probabilit\u00e0 17 volte maggiore dell'evento \"il numero scelto non esce per 199 volte e viene estratto alla duecentesima\". Indipendentemente da quale strategia venga adottata, la probabilit\u00e0 di andare in perdita aumenta esponenzialmente in funzione delle giocate effettuate: la stragrande maggioranza dei giocatori \u00e8 destinata ad andare in perdita ed \u00e8 su questo presupposto che si basano tutti coloro che propongono dei giochi d'azzardo, societ\u00e0 pubblica o privata che lo organizzi. In altri termini per ogni singolo turno d'estrazione, il monte complessivo delle puntate \u00e8 di norma superiore alle vincite pagate e non potrebbe essere altrimenti data l'iniquit\u00e0 nel pagare le vincite in rapporto alla probabilit\u00e0 e quindi, come si dice, \"il banco vince sempre\": per poter affermare che il banco \"salta\" in occasione dell'uscita di un \"centenario\" occorre dimostrare che l'ammontare complessivo delle giocate su quel numero in quel concorso e in tutti i concorsi precedenti l'uscita sia inferiore alle vincite.\nTrucchi e brogli.\nCertamente l'unica possibilit\u00e0 per vincere a colpo sicuro consiste nel truccare le estrazioni. Voci e sospetti su trucchi o brogli in tutti i giochi d'azzardo e in particolare nel lotto non sono mai mancati, a torto o a ragione. Una truffa venne ideata alla fine degli anni ottanta, quando esisteva ancora il vecchio sistema delle palline: il bambino incaricato dell'estrazione veniva addestrato a riconoscere alcune palline che erano state lucidate di pi\u00f9 rispetto alle altre. Il piano venne scoperto alla fine degli anni novanta. Si sospetta che estrazioni 'pilotate' siano avvenute in Lombardia, soprattutto nella zona di Milano dove si sono registrate con insospettata frequenza plurivincite di ambi ed estratti semplici. Oggi la sicurezza delle operazioni di estrazione \u00e8 garantita da sistemi di controllo e notifica dell'Amministrazione Autonoma dei Monopoli di Stato.\nNuovo \"10eLotto\".\n\u00c8 un nuovo gioco legato al Lotto, nato il 28 luglio 2009; su una schedina si scelgono da 1 a 10 numeri dall'1 al 90 e si pu\u00f2 anche scegliere tra \"estrazione immediata\", \"estrazione del Lotto\" ed \"estrazione ogni 5 minuti.\"\nNell'estrazione immediata, contestualmente alla convalida della giocata il terminale estrarr\u00e0 casualmente 20 numeri. Invece nell'estrazione del Lotto la combinazione vincente viene determinata dai primi due numeri delle ruote del Lotto, esclusa la ruota Nazionale; in caso di numeri ripetuti si partir\u00e0 dalla terza colonna iniziando dalla ruota di Bari e proseguendo in ordine alfabetico.\nDal 15 dicembre 2009 si pu\u00f2 anche giocare con la modalit\u00e0 \"estrazione ogni 5 minuti\" dove dalle 0.00 alle 24:00 di ogni giorno ogni 5 minuti vengono estratti 20 numeri. L'estrazione \u00e8 verificabile sul \"monitor\" all'interno delle ricevitorie abilitate che ad oggi sono circa 30.000 su tutto il territorio nazionale oppure dall'applicazione ufficiale My Lotteries (scaricabile su www.mylotteries.it).\nIn questo gioco si possono giocare da 1 \u20ac a 200 \u20ac.\nNumero Oro.\nCon decreto del 19 giugno 2014 l'AAMS ha introdotto il \"Numero Oro\", che nella modalit\u00e0 connessa alle estrazioni del Lotto coincide con il primo estratto della ruota di Bari. La probabilit\u00e0 di indovinare 10 numeri estratti al 10eLotto e fra questi anche il Numero Oro \u00e8 di 1 su 61.926.492,04; se ci\u00f2 si verificasse, ed ipotizzando di aver effettuato la giocata minima di 2 euro (aggiungendo l'opzione Numero Oro il costo delle giocate raddoppia), si otterrebbe una vincita di 2.500.000 Euro.\nLotto Pi\u00f9.\n\"Lotto Pi\u00f9\" \u00e8 una nuova modalit\u00e0 di gioco del lotto lanciata ufficialmente il 23 maggio 2012.\nIl giocatore del Lotto Pi\u00f9 deve scegliere i suoi numeri e la ruota su cui puntare compilando un'apposita schedina dalla grafica semplice, disponibile in tagli predefiniti negli importi (3, 4 e 5 \u20ac) e nelle sorti che si possono giocare (dall'ambo fino alla cinquina a seconda dell'importo giocato).\nI tre tipi di giocata offrono moltiplicatori di vincita pi\u00f9 elevati rispetto alle stesse giocate effettuate al Lotto fino ad oggi; non \u00e8 per\u00f2 possibile specificare la ripartizione dell'importo giocato fra le varie sorti: questa ripartizione \u00e8 indicata fra le avvertenze sul retro delle schedine.\nNello specifico con la schedina da 3 \u20ac il giocatore sceglie solo 3 numeri puntando su ambo e terno ove il primo rende 270 volte la posta (anzich\u00e9 250), mentre il secondo 5.000 volte la posta (anzich\u00e9 4.500). In tal caso la vincita \u00e8 superiore di circa 800 euro rispetto a quella realizzabile con una giocata tradizionale.\nCon la schedina da 4 \u20ac il giocatore sceglie solo quattro numeri giocando su ambo, terno e quaterna. L'ambo rende 300 volte la posta (anzich\u00e9 250), il terno 6.000 volte la posta (anzich\u00e9 4.500) e la quaterna 210.000 volte la posta (anzich\u00e9 120.000). I moltiplicatori in questo caso aumentano fino al 75% e la vincita massima \u00e8 superiore di 119.000 \u20ac rispetto al Lotto tradizionale.\nInfine, con la schedina da 5 \u20ac si possono giocare solo cinque numeri puntando anche sulla cinquina ove l'ambo rende 330 volte la posta (anzich\u00e9 250), il terno 7.000 volte la posta (anzich\u00e9 4.500), la quaterna 230.000 volte la posta (anzich\u00e9 120.000) e la cinquina 8 milioni di volte la posta (anzich\u00e9 6 milioni). In questo caso i moltiplicatori di vincita aumentano fino al 90% in pi\u00f9.\nPer usufruire dei moltiplicatori speciali Lotto Pi\u00f9 \u00e8 necessario giocare solo con le schedine dedicate o richiedere espressamente al ricevitore una giocata Lotto Pi\u00f9.\nAmbetto.\nUna nuova sorte di gioco denominata \"Ambetto\" \u00e8 stata introdotta a partire dal concorso del 5 settembre 2013. Si gioca scegliendo da 2 a 10 numeri compresi tra 1 e 90, e si vince se si centra uno dei numeri pronosticati in abbinamento con un numero precedente e/o successivo a uno degli altri numeri giocati."}
{"id": "279844", "revid": "767487", "url": "https://it.wikipedia.org/wiki?curid=279844", "title": "CDC 7600", "text": "Il CDC 7600 era un supercomputer sviluppato da Seymour Cray come successore della CDC 6600 e prodotto dalla Control Data Corporation. Il sistema permise alla CDC di rafforzare la propria dominazione nel settore dei supercomputer per buona parte degli anni settanta. Era circa 10 volte pi\u00f9 rapido del precedente CDC 6600 e era in grado di sviluppare fino a 36 MegaFLOPS con codice compilato appositamente per la macchina. Sebbene il 7600 condividesse con il 6600 molte caratteristiche come la dimensione delle istruzioni da 60 bit per parola il codice non era compatibile con il CDC 6600. In aggiunta il codice sorgente assembler COMPASS non era compatibile, alcune istruzioni del 7600 non erano presenti sul CDC 6600 e viceversa.\nQuando il 6600 raggiunse una qualit\u00e0 di produzione quasi ottimale Cray perse interesse per il progetto e inizi\u00f2 a pensare al successore del 6600. Produrre una macchina pi\u00f9 veloce del 6600 non sembrava un'impresa difficile, negli anni sessanta furono introdotti i circuiti integrati, questi avrebbero permesso di incrementare la densit\u00e0 dei componenti e quindi di progettare sistemi pi\u00f9 prestanti, inoltre migliori tecniche di produzione permisero di innalzare la frequenza di funzionamento dei transistor. Questi miglioramenti avrebbero permesso di raddoppiare facilmente la velocit\u00e0 di funzionamento della macchina, forse di quintuplicarla ma non di portarla al decuplicamento richiesto da Cray. Inoltre il 6600 aveva gi\u00e0 10 unit\u00e0 funzionali che potevano lavorare in parallelo e quindi aggiungere altre unit\u00e0 funzionali non avrebbe migliorato molto le prestazioni.\nPer risolvere i problemi Cray implement\u00f2 nella macchina una pipeline. Il 6600 aveva pi\u00f9 unit\u00e0 funzionali ma se per esempio incontrava due somme tra interi avendo una sola unit\u00e0 per le somme la seconda istruzione di somma doveva attendere il completamento della prima. In una struttura a pipeline le istruzioni vengono trattate come in una catena di montaggio, a ogni ciclo di clock un'unit\u00e0 entrava nella pipeline e un'unit\u00e0 usciva dall'altra estremit\u00e0 della pipeline (se tutti gli stadi della pipeline completano il loro lavoro in un ciclo di clock e se non ci sono salti o stalli per i dati). L'incremento portato dalla pipeline dipende da quanti cicli necessitava un'unit\u00e0 funzionale per terminare il lavoro ma considerando un tempo medio di 10 cicli di clock per istruzioni una pipeline in teoria poteva decuplicare le prestazioni.\nQuello che in teoria sembra semplice in pratica spesso \u00e8 complicato da realizzare. Per funzionare correttamente la pipeline deve essere composta da stadi funzionali praticamente indipendenti, ma questo era molto difficile da ottenere nelle applicazioni reali. Tuttavia la pipeline forniva un incremento delle prestazioni di circa tre volte rispetto al 6600.\nCome sempre Cray rivolse le sue attenzioni al package dei componenti in modo da ridurre la dimensione dei collegamenti e quindi innalzarne la frequenza di funzionamento. Per il 7600 progett\u00f2 dei moduli formati da 6 strati di circuiti stampati sovrapposti. Ogni circuito era pieno di transistor, resistenze miniaturizzate e diodi. I sei circuiti erano impilati e collegati da connettori disposti sui bordi. I moduli erano molto compatti ma sostanzialmente non riparabili.\nTuttavia l'elevata densit\u00e0 produceva il principale problema della macchina, la dissipazione termica. Per il 7600 Cray affid\u00f2 il problema a Dean Roush. Rouch aggiunse una piastra di alluminio ad ogni modulo per favorire il passaggio di calore dal modulo al sistema di refrigerazione. Il sistema di refrigerazione era basato sul freon e funzionava nel centro della macchina. Dato che il sistema era soggetto a frequenti guasti il case della macchina venne riprogettato in un'ampia C in modo da favorire l'accesso ai moduli al sistema di raffreddamento che percorreva l'intera C, inoltre il nuovo progetto favoriva la manutenzione della macchina.\nDal punto di vista dell'architettura il 7600 e il 6600 erano quasi uguali. Cray anche nel 7600 previde l'utilizzo di processori periferici per scaricare alcuni compiti secondari al processore. I processori periferici (PP) provvedevano alle operazioni di I/O lasciando al processore principale solo l'incombenza di elaborare dati. Questo era vantaggioso anche perch\u00e9 per la maggior parte del tempo il processore non utilizzava la memoria e quindi i PP potevano fare operazioni di I/O in modo asincrono senza rallentare il processore, che anzi aveva sempre dati pronti in memoria per l'elaborazione. I processori periferici erano dei derivati del processore principale della macchina CDC 160A. Cray se poteva riutilizzava sempre architetture consolidate, questo riduceva il tempo di progettazione del sistema e ne innalzava l'affidabilit\u00e0 dato che i componenti erano gi\u00e0 testati e stabili.\nCome il 6600 anche il 7600 utilizzava parole di 60 bit e le istruzioni erano da 15 bit sebbene esistessero versioni pi\u00f9 lunghe. Tuttavia una diversa disposizione della memoria interna rendeva le istruzioni incompatibili con quelle del 6600. Comunque le macchine erano simili e quindi il porting dei programmi da 6600 a 7600 era un'operazione relativamente semplice. La macchina inizialmente era venduta senza sistema operativo, quindi gli acquirenti dovevano sviluppare il proprio sistema operativo. Livermore, NCAROS e altri laboratori furono i primi a sviluppare propri sistemi operativi per la macchina. Livermore sviluppo anche un compilatore Fortran con delle estensioni proprietarie per la macchina.\nTra il 1969 e il 1975 il CDC 7600 fu la macchina pi\u00f9 veloce del pianeta per applicazioni generiche. Tuttavia l'avanzato sistema di raffreddamento del 7600 non era in grado di dissipare tutto il calore prodotto dai moduli e quindi la macchina si guastava spesso. Il LLNL e l'NCAR segnalarono che la macchina si guastava almeno una volta al giorno ma non erano infrequenti giorni dove si verificavano quattro o cinque guasti. Tramite una continua opera di assistenza e di correzione del progetto, alla fine la macchina \u00e8 diventata abbastanza affidabile anche se questo ha richiesto anni. La macchina ha venduto abbastanza bene ma a causa delle continue operazioni di manutenzione sulla macchina \u00e8 improbabile che la CDC ne abbia ricavato consistenti guadagni. "}
{"id": "279845", "revid": "842", "url": "https://it.wikipedia.org/wiki?curid=279845", "title": "Megaflops", "text": ""}
{"id": "279850", "revid": "124687648", "url": "https://it.wikipedia.org/wiki?curid=279850", "title": "Efedrina", "text": "L'efedrina (formula bruta: C10H15NO) \u00e8 un alcaloide presente nelle piante del genere \"Ephedra\". Come la feniletilamina, l'efedrina ha una struttura chimica simile alle anfetamine.\nUso.\nLe piante del genere Ephedra sono usate nella medicina tradizionale dei per scopi medicinali; l'Ephedra potrebbe essere la pianta del soma della religione indo-iraniana. I suoi principi attivi sono gli alcaloidi efedrina e pseudoefedrina.\nNella medicina tradizionale cinese, l'efedra \u00e8 stata usata per secoli nel trattamento di asma e bronchite. L'efedrina fu scoperta ed isolata dal farmacista giapponese Nagai Nagayoshi nel 1885.\nL'efedrina \u00e8 contenuta in molti prodotti ad \"azione dimagrante\". Una delle caratteristiche pi\u00f9 interessanti di questa sostanza, simile ma pi\u00f9 potente di quella esercitata dalla caffeina, riguarda la capacit\u00e0 di accelerare il metabolismo stimolando la secrezione di catecolamine. Questo effetto, associato al potere inibente sull'appetito, non \u00e8 quantificabile e varia da soggetto a soggetto. L'assunzione di prodotti a base di efedrina a scopo dimagrante pu\u00f2 comunque risultare impropria e potenzialmente pericolosa.\nChimica.\nL'efedrina \u00e8 un simpaticomimetico ad azione mista. La sua stereochimica ne caratterizza l'uso. Ha due centri stereogenici sulla catena bicarboniosa che creano quattro possibili stereoisomeri tutti pi\u00f9 o meno attivi. L'efedrina racemica (\u00b1) \u00e8 una miscela degli enantiomeri \"eritro\" (1R,2S e 1S,2R), mentre la coppia di enantiomeri \"treo\" (1R,2R e 1S,2S) \u00e8 nota come pseudoefedrina racemica (\u03c8-efedrina). La (-)-efedrina \u00e8 l'isomero presente in natura e ha configurazione assoluta 1R,2S con un'attivit\u00e0 mista su entrambi i recettori \u03b1 e \u03b2 ed una modesta attivit\u00e0 indiretta. Il suo enantiomero (+) 1S,2R possiede principalmente attivit\u00e0 indiretta.\nUso in medicina accademica.\nL'efedrina continua ad essere usata per via endovenosa nell'inversione di ipotensione dovuta all'anestesia spinale/epidurale. \u00c8 anche usata per altri stati ipotensivi, ad esempio quelli causati da dosi eccessive di farmaci di bloccaggio ganglionico, agenti antiadrenergici, o altri farmaci che abbassano la pressione sanguigna.\nL'efedrina \u00e8 stata ampiamente usata nel passato come:\nContinua ad essere usata per queste indicazioni in naturopatia, medicina popolare e fitomedicina, bench\u00e9 la popolarit\u00e0 stia diminuendo in seguito alla disponibilit\u00e0 di agenti pi\u00f9 selettivi per queste indicazioni. \nAbuso.\n\u00c8 noto che l'efedrina accelera alcuni processi cognitivi con meccanismi similari a quelli prodotti dalla caffeina. Studenti ed impiegati hanno usato l'efedrina (assimilandola spesso attraverso il t\u00e8 di efedra) per questo scopo.\nL'abuso di efedrina determina importanti effetti a livello del sistema nervoso centrale, causando irrequietezza, nervosismo, allucinazioni, insonnia e psicosi. Pu\u00f2 inoltre determinare dipendenza.\nUso illecito.\nL'efedrina pu\u00f2 essere usata nella sintesi della metanfetamina tramite riduzione chimica; ci\u00f2 ha fatto diventare l'efedrina il precursore chimico nella fabbricazione illecita di metanfetamina. Con un processo chimico ancora pi\u00f9 facile, l'efedrina pu\u00f2 essere usata come precursore diretto per la sintesi di metcatinone. In ambito sportivo, \u00e8 considerata sostanza dopante dalla WADA (World Anti Doping Agency) a causa dei suoi effetti stimolanti.\nRischi.\nL'efedrina \u00e8 presente in molti prodotti comunemente usati nel \u00abcontrollo del peso\u00bb. La Food and Drug Administration statunitense ritiene che alcuni di questi prodotti possano essere pericolosi, e recentemente ha vietato la vendita (anche se non il possesso) di tutti i \"supplementi dietetici\" contenenti efedrina. Gli effetti collaterali pi\u00f9 gravi che sono stati associati all'efedrina sono dovuti all'aumento della pressione sanguigna, che pu\u00f2 causare un ictus cerebrale o un infarto cardiaco.\nStatus giuridico in Italia.\nIl ministero della Salute Italiana aveva seguito la scia della Food and Drug Administration mettendo al bando l'efedrina nel 2 dicembre 2015, vietandone cos\u00ec la vendita. Decisive nella decisione furono le conclusioni dell'AIFA che attribuiva alla sostanza diverse e sospette reazioni avverse. Il 10 gennaio 2017 il Tar del Lazio, accogliendo un ricorso, ha per\u00f2 annullato tale provvedimento e reso legale la vendita dei preparazioni galeniche a base di efedrina a fini dimagranti, causa un difetto di istruttoria riscontrato nel decreto ministeriale."}
{"id": "279860", "revid": "5456", "url": "https://it.wikipedia.org/wiki?curid=279860", "title": "Luigi Capeto", "text": ""}
{"id": "279862", "revid": "889336", "url": "https://it.wikipedia.org/wiki?curid=279862", "title": "Impresa", "text": "L'impresa \u00e8 un'attivit\u00e0 economica professionalmente organizzata al fine della produzione o dello scambio di beni o servizi. Il concetto di \"impresa\" non va confuso con quello di \"azienda\", che identifica invece il complesso dei beni organizzati per l'esercizio dell'attivit\u00e0 di impresa, n\u00e9 con quello di \"societ\u00e0\", che rappresenta invece uno specifico soggetto giuridico esercente attivit\u00e0 di impresa.\nDescrizione ed attivit\u00e0.\nSi pu\u00f2 dire che l'impresa sia l\"'attivit\u00e0\" esercitata dall'imprenditore. L'azienda \u00e8 il complesso di beni strumentali, il \"mezzo\" concreto (immobili, sedi, attrezzature, impianti, personale, metodi, procedure, risorse) con cui si esercita l'impresa. La ditta \u00e8 la denominazione commerciale dell'impresa. Da notare che non tutte le imprese sono esercitate mediante un'azienda (tipico caso dell'impresa individuale) e non sempre l'imprenditore \u00e8 anche il proprietario dell'azienda. Vi sono alcune aziende che non sono imprese (ad esempio l'ASL in Italia) o, anche se solo formalmente, gli studi professionali.\nL'impresa \u00e8 caratterizzata da un determinato scopo (produzione o scambio di beni o servizi) e dalle conseguenti modalit\u00e0 adottate per il suo raggiungimento (organizzazione, economicit\u00e0 e professionalit\u00e0) attraverso l'impiego di fattori produttivi (capitale, mezzi di produzione, materie prime e forza lavoro) e relativi investimenti. \u00c8 fondamentale inoltre che l'impresa procuri capitale sufficiente a coprire e superare il costo delle spese di produzione, ossia produca un guadagno o profitto o utile: se questa non \u00e8 pi\u00f9 in grado di sopportare la spesa finisce inevitabilmente col fallire.\nL'impresa pu\u00f2 essere inoltre definita come un sistema sociale-tecnico aperto. Per sistema si intende un complesso di parti interdipendenti rispetto a un comune obiettivo. Nello specifico, trattandosi di un sistema tecnico-sociale le parti sono costituite da beni quali attrezzature e conoscenze alle quali si affiancano le risorse umane, legate da rapporti sociali.\nUn sistema aperto \u00e8 un metodo di gestione delle risorse che consiste nello scambio con l'esterno di conoscenza e produzione. Pertanto l'impresa pu\u00f2 essere considerata come un complesso di interdipendenze tra beni e persone che operano scambiando con l'esterno conoscenze e produzione perseguendo lo stesso obiettivo, ossia la produzione di valore.\nTipicamente l'impresa, nell'ambito della sua attivit\u00e0 economico-produttiva, opera nel mercato che la spinge continuamente a migliorarsi per restare competitiva. Le attivit\u00e1 di ricerca e sviluppo, finanziate da pi\u00fa possibili forme di investimento, sono fondamentali per mantenere un elevato livello di innovazione.\nCon il termine \"core business\" si intende l'insieme delle attivit\u00e0 principali che contribuiscono maggiormente alla produzione del fatturato. Ad esempio il \"core business\" di un'azienda automobilistica \u00e8 produrre automobili, mentre il \"core business\" di un'azienda sanitaria \u00e8 assistere e curare i pazienti. Per un'impresa manifatturiera l'eventuale ricavo da affitto di un immobile non \u00e8 attivit\u00e0 di business. Con riferimento ad un'azienda, i processi di business sono quelli, operativi, che realizzano concretamente il prodotto e conseguono la soddisfazione del cliente (l'amministrazione e finanza, ad esempio, non \u00e8 un processo di business).\nL'impresa nell'ordinamento giuridico italiano.\nIn base al diritto alla concorrenza nazionale e comunitario, esiste attivit\u00e0 di impresa ogni volta che un soggetto svolge un'attivit\u00e0 di natura economica volta alla produzione o allo scambio di beni e servizi tali da poter accrescere anche solo potenzialmente il grado di concorrenza nel mercato. La nozione di impresa nel diritto antitrust dell'Unione Europea \u00e8 molto pi\u00f9 ampia della disciplina civilistica, che all'articolo 2082 c.c. fissa i requisiti minimi necessari e sufficienti per definire come impresa un'attivit\u00e0 caratterizzata da uno \"specifico scopo\" e da \"specifiche modalit\u00e0 di svolgimento\" (organizzazione, economicit\u00e0 e professionalit\u00e0). Le modalit\u00e0 di svolgimento riguardano:\nTipologia.\nC'\u00e8 differenza tra \"impresa\" (denominazione, ragione sociale, legale rappresentante, iscrizione al Registro delle Imprese) e \"attivit\u00e0 d'impresa esercitata da persona fisica\" (nome e cognome della persona, nessuna iscrizione al Registro delle Imprese). Di seguito la spiegazione della diversa situazione.\nImprese che producono merci\nImprese che erogano servizi"}
{"id": "279863", "revid": "122521166", "url": "https://it.wikipedia.org/wiki?curid=279863", "title": "Agostino", "text": "Origine e diffusione.\nDeriva dal \"cognomen\" romano \"Augustinus\", derivato dal nome \"Augustus\"; si tratta per la precisione di un patronimico, avente quindi il significato di \"relativo ad Augusto\", \"della famiglia di Augusto\".\nLa diffusione in ambienti cristiani \u00e8 dovuto al culto di vari santi, principalmente quello di sant'Agostino d'Ippona, un filosofo considerato Dottore della Chiesa; a un altro santo, Agostino di Canterbury, si deve un'ulteriore notevole popolarizzazione del nome in Inghilterra durante il Medioevo.\nLa forma inglese \"Austin\", originatasi da una contrazione medio-inglese dell'originale \"Augustine\", riprende in parte anche l'omonimo cognome (che peraltro \u00e8 derivato dal nome).\nOnomastico.\nL'onomastico viene festeggiato il 28 agosto in memoria di sant'Agostino d'Ippona, filosofo, teologo, vescovo e Dottore della Chiesa. Sono comunque numerosi i santi con questo nome, fra i quali si ricordano, alle date seguenti:"}
{"id": "279864", "revid": "31886", "url": "https://it.wikipedia.org/wiki?curid=279864", "title": "Agatocle (nome)", "text": "Origine e diffusione.\nDeriva dal nome \u1f08\u03b3\u03b1\u03b8\u03bf\u03ba\u03bb\u1fc6\u03c2 (\"Agathokles\"), composto dalle radici \u1f00\u03b3\u03b1\u03b8\u1f74 (\"agathe\", \"bene\", da cui anche Agata, Agazio, Agatone, Agatodoro e Agatangelo) e \u03ba\u03bb\u03ad\u03bf\u03c2 (\"kleos\", \"gloria\", presente anche in Clio e Cleopatra). Pu\u00f2 quindi significare \"persona gloriosa\", \"noto per bont\u00e0\" o \"il bene \u00e8 glorioso\". \u00c8 un nome molto raro, la cui forma femminile \u00e8 ormai scomparsa.\nOnomastico.\nL'onomastico viene festeggiato il 17 settembre in ricordo di santa Agatoclia, martire."}
{"id": "279865", "revid": "1318658", "url": "https://it.wikipedia.org/wiki?curid=279865", "title": "Tecnico di anestesia", "text": "L'infermiere anestesista, che non \u00e8 un tecnico, \u00e8 una figura oggi equiparata all'infermiere di sala operatoria, che lavora non al tavolo operatorio come strumentista, ma al di fuori del campo sterile.\nCostui ha responsabilit\u00e0 che vanno dall'affiancamento all'anestesista nelle manovre riguardanti le varie forme di anestesia, in aiuto del chirurgo per quelle manovre sempre al di fuori dei campi sterili, collabora con lo strumentista per gestire ed allestire il materiale che va portato all'interno del campo sterile.\nLa figura che fino a qualche anno fa si pensava dovesse essere formata all'interno prima delle vecchie scuole per infermieri professionali, e successivamente a livello universitario ed ospedaliero, doveva essere in realt\u00e0 ben pi\u00f9 specialistica, e dotare il tecnico di sala operatoria di una specializzazione in anestesia. Tutto questo non \u00e8 avvenuto e solo in alcune realt\u00e0 ospedaliere si \u00e8 preso in considerazione di formare personale infermieristico specializzato da affiancare agli anestesisti avendo preso coscienza che spesso durante un'urgenza l'anestesista \u00e8 solo o mal supportato.\nQuesta figura non \u00e8 stata mai riconosciuta n\u00e9 da enti locali n\u00e9 a livello nazionale, anche se il vecchio \"mansionario\", o DPR 225 del 1974 prevedeva, nel percorso post formazione dell'allora \"Infermiere professionale\", una figura specializzata, che assumeva il nome di \"Infermiere professionale specializzato in anestesia, rianimazione e terapia intensiva\", e poneva questo operatore alle dirette dipendenze del primario e non del capo sala come gli altri Infermieri professionali dell'epoca.\nAlcune scuole per Infermieri professionali, come quella di San Giovanni in Laterano, a Roma, produssero corsi di formazione, della durata di un anno scolastico circa, che rilasciava diploma con questa qualifica, cos\u00ec come indicata dall'art 4 del DPR citato.\nLa definizione corretta ai fini contrattuali e di livello retributivo oggi \u00e8 comunque \"Infermiere\", (nel gruppo delle categorie professionali inserite al livello 'D' o 'DS' del contratto nazionale della sanit\u00e0 pubblica) in quanto questo personale \u00e8 assunto con questa qualifica.\nIn altri paesi, come in Svizzera, vi \u00e8 la netta separazione tra il \"tecnico di anestesia\" e linfermiere anestesista\". Quest'ultimo, affronta un percorso formativo di specializzazione post diploma o laurea breve e diventa Infermiere esperto in cure di anestesia (dipl. SPD SSS) o Infermiera esperta in cure di anestesia\"' (dipl. SPD SSS).\nGli infermieri (e le infermiere) esperti in cure anestesia (dipl. SPD SSS) sono formati specificamente per lavorare in un'\u00e9quipe d'anestesia. Lavorano sotto la sorveglianza e la responsabilit\u00e0 del medico anestesista. Nella sala operatoria sono incaricati in modo particolare della preparazione e del controllo del carrello d'anestesia e dei medicinali, dell'esecuzione e della sorveglianza della narcosi per tutta la durata dell'intervento.\nPossono trattare e mantenere autonomamente pazienti di classe \"ASA I\" e \"II\", mentre in collaborazione o sotto supervisione del medico anestesista responsabile le classi pi\u00f9 gravi.\nNella loro attivit\u00e0 rientrano le cure infermieristiche al malato che eseguono invece in modo totalmente autonomo.\nI compiti principali dell'infermiere e dell'infermiera anestesista si possono cos\u00ec riassumere:\npresa a carico globale del paziente al suo arrivo in sala operatoria;\nassistenza al medico nella preparazione del paziente alla narcosi; \nsorveglianza ed esecuzione dell'anestesia sotto il controllo del medico competente; \nmessa in atto delle misure di urgenza in caso di rianimazione cardiopolmonare o complicazioni gravi del paziente, sorveglianza post-operatoria dei pazienti con disturbi dell'equilibrio vitale;\nmanutenzione, preparazione ed uso del materiale, degli strumenti e degli apparecchi necessari per l'anestesia generale, l'anestesia loco-regionale e la rianimazione; inoltre preparazione dei medicamenti e degli agenti anestetici.\nIn alcuni ospedali l'infermiere e l'infermiera anestesista sono chiamati a intervenire quando un paziente subisce repentine complicazioni."}
{"id": "279866", "revid": "767487", "url": "https://it.wikipedia.org/wiki?curid=279866", "title": "Canzio (nome)", "text": "Origine e diffusione.\nDeriva da \"Cantius\", un nome dall'origine non del tutto certa; viene talvolta ricollegato al latino \"cantus\" (\"canzone\"), ma potrebbe anche essere un adattamento latino di un etnonimo di origine gallica o celtiberica riferito alla citt\u00e0 di Cantium (quindi, \"abitante di Cantium\", \"proveniente da Cantium\").\nRiguardo alla forma Canziano e ai suoi derivati femminili Canziana e Canzianilla, alcune fonti la considerano una semplice variante di Canzio, mentre altre la trattano separatamente, considerandola un patronimico riferito a tale nome (quindi \"appartenente a Canzio\", \"discendente di Canzio\").\nLa forma \"Canzio\" riflette talvolta il culto verso san Giovanni da K\u0119ty, il cui nome anagrafico era \"Giovanni Canzio\" o, almeno in Italia, \u00e8 stata usata anche con ispirazioni patriottiche, in onore del garibaldino Stefano Canzio. Il suo uso nel Bel Paese, comunque, \u00e8 piuttosto raro.\nOnomastico.\nL'onomastico si festeggia il 31 maggio in memoria di tre santi fratelli, Canzio, Canziano e Canzianilla, martiri ad Aquileia sotto Diocleziano o Massimiano e patroni di San Canzian d'Isonzo (che da loro prende il nome)."}
{"id": "279867", "revid": "547034", "url": "https://it.wikipedia.org/wiki?curid=279867", "title": "Casimiro", "text": "Origine e diffusione.\nDerivante dal polacco \"Kazimierz\", questo nome gode di ampia popolarit\u00e0 nella sua zona nativa (venne portato da quattro re e un santo tutti polacchi); giunse in Europa occidentale tramite i matrimoni della nobilt\u00e0 tedesca e, latinizzato nella forma \"Casimirus\", si espanse in tutte le regioni circostanti in epoca medievale; in Italia arriv\u00f2 attraverso il francese \"Casimir\", ed \u00e8 sostenuto dal culto verso il santo principe cos\u00ec chiamato.\nEtimologicamente, \u00e8 composto da due elementi slavi: il primo viene indicato come \"kazac\" (o \"kasac\", \"comandare\"), \"kaza\u0107\" (\"proclamare\", \"predicare\") o \"kazic\" (\"distruggere\"), mentre il secondo potrebbe essere \"mierz\" (o \"mer\", \"grande\", \"famoso\", \"illustre\") oppure \"mir\" (\"pace\"). Tra le varie interpretazioni conseguenti, vi sono \"illustre comandante\", \"che impone la pace\" e \"proclamatore di pace\".\nOnomastico.\nL'onomastico si festeggia il 4 marzo in ricordo di san Casimiro, figlio del re Casimiro IV, patrono di Polonia e Lituania. Con questo nome si ricordano anche alcuni beati:"}
{"id": "279868", "revid": "767487", "url": "https://it.wikipedia.org/wiki?curid=279868", "title": "Catello (nome)", "text": "Origine e diffusione.\nDeriva dal soprannome e poi \"praenomen\" tardo latino \"Catellus\", diminutivo di \"catulus\", che vuol dire \"cucciolo\", \"cagnolino\"; il significato, che pone Catello nella gamma dei nomi affettivi, \u00e8 analogo a quello di altri nomi quali Catullo, Guelfo, Scilla e Colin.\nIl nome \u00e8 esclusivo della Campania dove, grazie al culto verso il santo vescovo cos\u00ec chiamato, \u00e8 accentrato lungo l'arco del Golfo di Napoli, in particolar modo nella citt\u00e0 di Castellammare di Stabia.\nOnomastico.\nL'onomastico si celebra il 19 gennaio in onore di san Catello, vescovo di Stabia nel VI secolo e santo patrono di Castellammare."}
{"id": "279869", "revid": "290948", "url": "https://it.wikipedia.org/wiki?curid=279869", "title": "Pubblicit\u00e0 ingannevole", "text": "La pubblicit\u00e0 ingannevole \u00e8 una forma di pubblicit\u00e0 che, con un messaggio falsato e distorto, esalta qualit\u00e0 che il prodotto non possiede, ingannando il consumatore.\nSecondo l'ordinamento giuridico italiano la pubblicit\u00e0 ingannevole \u00e8 \"qualsiasi pubblicit\u00e0 che in qualunque modo, compresa la sua presentazione, sia idonea ad indurre in errore le persone fisiche o giuridiche alle quali \u00e8 rivolta o che essa raggiunge e che, a causa del suo carattere ingannevole, possa pregiudicare il loro comportamento economico ovvero che, per questo motivo, sia idonea a ledere un concorrente\", come definito dall'articolo 2 del decreto legislativo 145/2007.\nDescrizione.\nLa pubblicit\u00e0 ingannevole \u00e8 disciplinata dai D.lgs. 145/2007 (disciplina relativa alla tutela del professionista) e 146/2007 (che aggiorna il Codice di Consumo negli artt. da 18 a 27 inserendo il concetto di pratiche commerciali scorrette a danno dei consumatori e delle micro-imprese).. La competenza \u00e8 dell'Autorit\u00e0 Garante della Concorrenza e del Mercato (Antitrust).\nDal canto suo il Codice di autodisciplina della comunicazione commerciale, accettato dalla quasi totalit\u00e0 degli operatori pubblicitari italiani e dai loro clienti, all'art.2 (\"Pubblicit\u00e0 ingannevole\") dispone che \"la pubblicit\u00e0 deve evitare ogni dichiarazione o rappresentazione che sia tale da indurre in errore i consumatori, anche per mezzo di omissioni, ambiguit\u00e0 o esagerazioni palesemente non iperboliche\". In questo caso la competenza \u00e8 del Comitato di Controllo e del Giur\u00ec, che possono essere interpellati da chiunque vi abbia interesse e decidono della questione in tempi rapidissimi (in media venti giorni per il Giur\u00ec, che ha il potere di ordinare la cessazione della campagna pubblicitaria). Contro le decisioni del Giur\u00ec non \u00e8 previsto appello.\nIn caso di pendenza della controversia di fronte all'Antitrust, l'art.27 del Codice del Consumo dispone che ogni interessato possa chiedere all'Autorit\u00e0 stessa la sospensione del procedimento in attesa della pronuncia dell'organismo di autodisciplina (Giur\u00ec). L'Autorit\u00e0 Garante pu\u00f2 disporre la sospensione per un periodo non superiore ai trenta giorni. Questo favor per l'autodisciplina \u00e8 conforme agli orientamenti comunitari.\nLa pubblicit\u00e0 ingannevole \u00e8 dunque un atto contrario alla correttezza professionale. Essa \u00e8 tale quando induce in errore il consumatore, influenzandone le decisioni mediante informazioni false o il mancato apporto di informazioni rilevanti. In caso di pubblicit\u00e0 ingannevole \u00e8 necessario decidere se essa abbia causato un danno al consumatore. La tutela \u00e8 prevista anche per la concorrenza tra imprese.\nL'ente che controlla i casi di pubblicit\u00e0 ingannevole \u00e8 l'Autorit\u00e0 Garante della Concorrenza e del Mercato (AGCM) che, oltre a definire quali sono i casi di pubblicit\u00e0 ingannevole, deve intervenire per la cessazione di questa. In seguito alla legge numero 49 del 6 aprile 2005 si pu\u00f2 arrivare anche alla sospensione dell'attivit\u00e0 di impresa fino a 30 giorni, in caso di rifiuto a correggere la pubblicit\u00e0 ritenuta ingannevole.\nPubblicit\u00e0 ingannevole da parte di aziende di rilievo nazionale o locale che inducano ad esempio il consumatore medio ad assumere decisioni che altrimenti non avrebbe preso (informazioni inesatte od omissioni relativamente a prezzo di vendita, sconto promozionale, servizio offerto, costi accessori, eccetera) appartengono ad uno dei possibili casi di applicabilit\u00e0 della class action, infatti in molti casi l'ingannevolezza della pratica \u00e8 gi\u00e0 stata accertata dall'Autorit\u00e0 Garante della Concorrenza e del Mercato.\nTipi di inganno.\nFotoritocco.\nSpesso utilizzati in cosmetici e di perdita di peso spot, questi annunci ritraggono risultati falsi e introvabili per il consumatore e dare una falsa impressione di reali capacit\u00e0 del prodotto. Se il ritocco non viene scoperto o risolto, un'azienda pu\u00f2 avere un vantaggio competitivo con i consumatori che acquistano il loro prodotto apparentemente pi\u00f9 efficace, lasciando cos\u00ec i concorrenti in perdita.\nCommissioni e supplementi nascosti.\nLe tariffe nascoste possono essere un modo per le aziende di ingannare il consumatore incauto facendogli pagare commissioni in eccesso (ad esempio tasse, spese di spedizione, assicurazione, ecc.). Su un prodotto che \u00e8 stato pubblicizzato a un prezzo specifico come un modo per aumentare il profitto senza aumentare il prezzo sull'oggetto reale.\nUna forma comune di costi e supplementi nascosti \u00e8 la \"fine print\" nella pubblicit\u00e0. Un altro modo per nascondere le tariffe comunemente utilizzate \u00e8 quello di non includere le \"spese di spedizione\" nel prezzo delle merci online. Questo fa sembrare un articolo pi\u00f9 economico di quanto non sia una volta aggiunto il costo di spedizione. Molti hotel addebitano \"tariffe di soggiorno\" obbligatorie che di solito non sono incluse nel prezzo base pubblicizzato della camera.\nRiempitrici e \"Oversized Packaging\".\nAlcuni prodotti sono venduti con riempitivi, che aumentano il peso legale del prodotto con qualcosa che costa al produttore molto poco rispetto a ci\u00f2 che il consumatore pensa di acquistare. Il cibo \u00e8 un esempio di questo, dove la carne viene iniettata con brodo o anche salamoia (fino al 15%), o i pasti preconfezionati sono piene di salsa o altra salsa al posto della carne. Il malto e il prosciutto sono stati usati come riempitivo nel burro di arachidi. Ci sono anche riempitivi non fatti di carne che possono sembrare amidacei nel loro trucco; hanno un alto contenuto di carboidrati e un basso valore nutritivo. Un esempio \u00e8 noto come legante per cereali e di solito contiene una combinazione di farine e farina d'avena.\nAlcuni prodotti possono avere un grande contenitore in cui la maggior parte dello spazio \u00e8 vuoto, portando il consumatore a credere che la quantit\u00e0 totale di cibo sia maggiore di quanto non sia in realt\u00e0 (\"oversized packaging\").\nRitrarre falsamente la qualit\u00e0 e l'origine.\nUn'altra forma di pubblicit\u00e0 ingannevole \u00e8 quando la pubblicit\u00e0 ritrae falsamente la qualit\u00e0 e l'origine del prodotto. Se la pubblicit\u00e0 mostra un determinato prodotto con una certa qualit\u00e0 ma sa che il prodotto ha dei difetti o non \u00e8 della stessa qualit\u00e0, si tratta di una falsa pubblicit\u00e0 del prodotto. Molte volte il produttore mentir\u00e0 sul luogo di fabbricazione del prodotto, a volte dir\u00e0 che \u00e8 stato prodotto negli Stati Uniti, ma in realt\u00e0 \u00e8 stato prodotto in un paese diverso.\nAffermazioni fuorvianti sulla salute.\nFrasi come \"la perfetta virilit\u00e0. Il fallimento \u00e8 impossibile con il nostro metodo\". Oppure \"ti curer\u00e0 rapidamente da tutte le malattie nervose o degli organi genitali, come la virilit\u00e0 perduta, l'insonnia, i dolori alla schiena, le emissioni seminali, la debolezza nervosa, i brufoli, l'incapacit\u00e0 di sposarsi, i drenaggi estenuanti, il varicocele e la stitichezza\".\nLe parole \"dieta, basso contenuto di grassi, senza zucchero, sano e buono per te\" sono etichette che un consumatore pu\u00f2 vedere spesso sulla confezione e quindi associare queste etichette a prodotti che aiuteranno in uno stile di vita sano. Sembra che gli inserzionisti siano consapevoli della necessit\u00e0 di vivere pi\u00f9 sani e pi\u00f9 a lungo, quindi adattano i loro prodotti di conseguenza. Si suggerisce che la pubblicit\u00e0 alimentare influenzi le preferenze dei consumatori e le abitudini di acquisto. Pertanto, evidenziare determinati contenuti o ingredienti induce i consumatori a pensare di acquistare in modo sano mentre in realt\u00e0 non lo sono. Lo yogurt Activia di Danone \u00e8 stato pubblicizzato come dimostrato clinicamente e scientificamente per rafforzare il sistema immunitario ed \u00e8 stato venduto a un prezzo molto pi\u00f9 alto a causa del reclamo. Alla societ\u00e0 \u00e8 stato chiesto di pagare 45 milioni di dollari di danni ai consumatori dopo che \u00e8 stata intentata una causa contro di essa.\nMolte grandi aziende alimentari stanno andando in tribunale dopo aver utilizzato tattiche fuorvianti come queste:\nMolte pubblicit\u00e0 di integratori o medicinali includono \"Questo prodotto non \u00e8 destinato a diagnosticare, trattare, curare o prevenire alcuna malattia.\", poich\u00e9 qualsiasi prodotto inteso a diagnosticare, trattare, curare o prevenire qualsiasi malattia deve essere sottoposto a FDA test e approvazione, che di solito sono molto costosi. La pubblicit\u00e0 di farmaci falsi pu\u00f2 influire sulla salute delle persone. Poche pubblicit\u00e0 di farmaci menzionano il danno del prodotto, ma sottolineano solo l'efficacia del farmaco.\nPubblicit\u00e0 comparativa.\nNel mondo della pubblicit\u00e0, le aziende utilizzano una gamma di tecniche di marketing per affermare i propri prodotti come i migliori disponibili sul mercato. Una delle tattiche di marketing pi\u00f9 comuni in questo spazio \u00e8 nota come \"pubblicit\u00e0 comparativa\" in cui \"il marchio pubblicizzato viene esplicitamente confrontato con uno o pi\u00f9 marchi concorrenti e il confronto \u00e8 ovvio per il pubblico\". Le leggi che circondano la pubblicit\u00e0 comparativa sono cambiate immensamente nel corso della storia del diritto negli Stati Uniti, con forse il cambiamento pi\u00f9 drastico che si \u00e8 verificato con la creazione del Lanham Act nel 1946. Il Lanham Act \u00e8 servito da spina dorsale e canone ufficiale per tutti i casi che fare riferimento o comportare una falsa pubblicit\u00e0. Nel corso degli anni, le strategie di marketing sono diventate progressivamente pi\u00f9 aggressive e i limiti del Lanham Act sono diventati obsoleti.\nNel 2012 USCA \u00a71125 \u00e8 stata approvata come aggiunta al Lanham Act e ha chiarito le domande sulla pubblicit\u00e0 comparativa. Ai sensi del \u00a71125, chiunque, nel commercio, utilizzi parole, simboli o descrizioni fuorvianti di fatti che potrebbero creare confusione tra i consumatori sul proprio prodotto, o nella pubblicit\u00e0 commerciale travisano la natura, le caratteristiche o le qualit\u00e0 del proprio o il prodotto di un altro \u00e8 responsabile in virt\u00f9 di un'azione civile da parte di chiunque sia danneggiato dall'atto. USCA \u00a71125 risolve alcune delle lacune nel Lanham Act, ma non \u00e8 ancora sufficiente come rimedio perfetto per ogni caso che pu\u00f2 sorgere. Per ora, gli annunci che presentano false descrizioni di fatti sono considerati ingannevoli senza ulteriori prove richieste. Quando una pubblicit\u00e0 fa un'affermazione fattuale ma fuorviante, sono necessarie ulteriori prove dell'effettiva confusione di un consumatore medio.\nPuffing.\nPuffing o \"puffery\" \u00e8 l'atto di esagerare il valore di un prodotto attraverso l'uso di termini privi di significato e non comprovati, basati sull'opinione piuttosto che sui fatti e in alcuni casi attraverso la manipolazione dei dati. Esempi di ci\u00f2 includono molti superlativi e affermazioni come \"il migliore di tutti i tempi\", \"il migliore in citt\u00e0\" e \"fuori dal mondo\" o un ristorante che afferma di avere \"il cibo pi\u00f9 gustoso del mondo\".\nIn genere il puffing non \u00e8 una forma illegale di falsa pubblicit\u00e0 e pu\u00f2 essere visto come un modo divertente per catturare e attirare l'attenzione del consumatore. Il puffing pu\u00f2 essere utilizzato come difesa contro le accuse di pubblicit\u00e0 ingannevole quando \u00e8 formattato come un'opinione piuttosto che come un fatto. Esempi di puffery sono quando il prodotto dice \"alta qualit\u00e0\", \"prodotto perfetto\" o \"migliore\". Omettere le informazioni \u00e8 una parte importante del puffery, quando un annuncio mostrer\u00e0 informazioni incomplete, o semplicemente far\u00e0 sembrare il prodotto molto migliore di quello che \u00e8. Le informazioni sul prodotto non saranno effettivamente errate n\u00e9 nascondono informazioni che potrebbero essere fuorvianti.\nManipolazione dei termini.\nMolti termini hanno significati imprecisi. A seconda della giurisdizione, il cibo \"biologico\" potrebbe non avere una chiara definizione legale e il cibo \"leggero\" \u00e8 stato variamente utilizzato per indicare un basso contenuto di calorie, zuccheri, carboidrati, sale, consistenza, viscosit\u00e0 o anche di colore chiaro. Etichette come \"tutto naturale\" sono usate frequentemente ma sono essenzialmente prive di significato in senso legale.\nPrima della storica causa contro il \"grande tabacco\" e del conseguente accordo, le aziende del tabacco usavano regolarmente termini come a \"basso tenore di catrame\", \"leggero\", \"ultraleggero\" e \"delicato\" per implicare che i prodotti con tali etichette avevano effetti meno dannosi sulla salute, ma nel 2009 gli Stati Uniti hanno vietato ai produttori di etichettare i prodotti del tabacco con questi termini.\nQuando la United Egg Producers degli Stati Uniti ha utilizzato un logo \"Animal Care Certified\" sui cartoni delle uova, il Better Business Bureau ha sostenuto di aver fuorviato i consumatori trasmettendo un senso di cura degli animali pi\u00f9 elevato di quanto non fosse in realt\u00e0 il caso.\nNel 2010 il cereale Kellogg's Rice Krispies ha affermato che il cereale pu\u00f2 migliorare l'immunit\u00e0 di un bambino. L'azienda \u00e8 stata costretta a sospendere tutte le pubblicit\u00e0 che affermavano tali affermazioni. Nel 2015 la stessa azienda ha pubblicizzato il proprio prodotto Kashi come \"tutto naturale\", quando conteneva una variet\u00e0 di ingredienti sintetici e artificiali; Kellogg's ha pagato 5 milioni di dollari per risolvere il problema.\nConfronto incompleto.\n\"Migliore di...\" (\"better\") significa che un elemento \u00e8 superiore a un altro in qualche modo, mentre \"Il migliore\" (\"best\") significa che \u00e8 superiore a tutti gli altri in qualche modo. Tuttavia, gli inserzionisti spesso non elencano il modo in cui vengono confrontati (prezzo, dimensioni, qualit\u00e0, ecc.) E, nel caso di \"better\", con ci\u00f2 che stanno confrontando (il prodotto di un concorrente, una versione precedente del loro proprio prodotto o niente). Quindi, senza definire come stanno usando i termini \"better\" e \"best\", i termini diventano privi di significato. Un annuncio che afferma \"La nostra medicina del raffreddore \u00e8 migliore\" potrebbe semplicemente dire che \u00e8 un miglioramento rispetto al non prendere nulla. Un altro esempio spesso visto di questo stratagemma \u00e8 \"migliore del marchio leader\" spesso con alcune statistiche allegate, mentre il marchio leader \u00e8 spesso lasciato indefinito.\nConfronto incoerente.\nIn un confronto incoerente, un articolo viene confrontato con molti altri, ma solo confrontato con ciascuno sugli attributi in cui vince, lasciando la falsa impressione che sia il migliore di tutti i prodotti, in tutti i modi. Una variazione su questo tema sono i siti web che elencano anche alcuni prezzi della concorrenza per una determinata ricerca, ma non elencano quei concorrenti che hanno battuto il loro prezzo (o il sito web potrebbe confrontare i propri prezzi di vendita con i prezzi normali offerti dai concorrenti).\nIllustrazioni fuorvianti.\nUn esempio comune \u00e8 quello di servire immagini di suggerimenti su scatole di prodotti alimentari, che mostrano ingredienti aggiuntivi oltre a quelli inclusi nella confezione. Sebbene l'esclusione di responsabilit\u00e0 per \"suggerimento di servizio\" sia un requisito legale di un'illustrazione che include articoli non inclusi nell'acquisto, se un cliente non nota o non capisce questa didascalia, potrebbe presumere erroneamente che tutti gli articoli raffigurati siano tutti inclusi.\nIn alcune immagini pubblicizzate di hamburger, ogni ingrediente \u00e8 visibile dal lato mostrato nell'annuncio, dando l'impressione che siano pi\u00f9 grandi di quanto non siano in realt\u00e0. I prodotti venduti non assemblati o non finiti possono anche avere un'immagine del prodotto finito, senza un'immagine corrispondente di ci\u00f2 che il cliente sta effettivamente acquistando.\nGli spot di alcuni videogiochi includono trailer che sono essenzialmente cortometraggi in CGI, con una grafica di un calibro molto pi\u00f9 elevato rispetto al gioco reale. Questa pratica \u00e8 stata utilizzata di pi\u00f9 negli ultimi anni e ha portato a una forte reazione da parte delle comunit\u00e0 di videogiochi.\nFalsa colorazione.\n\"Il colore degli imballaggi alimentari \u00e8 considerato estremamente importante nel mondo del marketing\" (Blackbird, Fox &amp; Tornetta, 2013) poich\u00e9 le persone vedono il colore prima di assorbire qualsiasi altra cosa. I consumatori acquistano gli articoli in base al colore che hanno visto nell'annuncio e hanno una percezione di come dovrebbero apparire anche i colori della confezione. Quando si tratta di acquistare cibo, di solito i consumatori possono giudicare il prodotto solo in base alla confezione e di solito i consumatori giudicano i prodotti in base al colore.\nQuando viene utilizzato per far pensare alle persone che il cibo \u00e8 pi\u00f9 maturo, pi\u00f9 fresco o comunque pi\u00f9 sano di quanto non sia in realt\u00e0, il colorante alimentare pu\u00f2 essere una forma di inganno. Se combinati con l'aggiunta di zucchero o sciroppo di mais, i colori vivaci danno l'impressione inconscia di frutta sana e matura, ricca di antiossidanti e sostanze fitochimiche.\nUna variazione \u00e8 l'imballaggio che oscura il vero colore degli alimenti contenuti all'interno, come i sacchetti a rete rossa contenenti arance gialle o pompelmi, che poi sembrano essere un'arancia o un rosso maturo. Mescolare regolarmente la carne macinata in vendita in una gastronomia pu\u00f2 anche far s\u00ec che la carne in superficie rimanga rossa, facendola apparire fresca, mentre si ossiderebbe rapidamente e diventerebbe marrone, mostrando la sua vera et\u00e0, se non mescolata. Alcune bibite vengono vendute anche in bottiglie colorate, quando il prodotto reale \u00e8 chiaro.\nAngel Dusting.\nAngel Dusting \u00e8 un processo in cui un ingrediente che sarebbe utile, in una quantit\u00e0 ragionevole, viene invece aggiunto in una quantit\u00e0 insignificante che non avr\u00e0 alcun vantaggio per il consumatore, in modo che possano affermare che contiene quell'ingrediente e indurre il consumatore ad aspettarsi che ne trarranno vantaggio. Ad esempio, un cereale pu\u00f2 affermare di contenere \"12 vitamine e minerali essenziali\", ma la quantit\u00e0 di ciascuno pu\u00f2 essere solo l'1% o meno della dose giornaliera di riferimento, non fornendo virtualmente alcun beneficio alla nutrizione.\n\"Chemical Free\".\nMolti prodotti vengono forniti con una qualche forma della dicitura \"senza sostanze chimiche!\" o \"niente prodotti chimici!\". Poich\u00e9 ogni cosa sulla Terra, salvo poche particelle elementari formate dal decadimento radioattivo o presenti in quantit\u00e0 minime dal vento solare e dalla luce solare, \u00e8 composta da sostanze chimiche, \u00e8 impossibile avere un prodotto privo di sostanze chimiche. L'intento di questo messaggio \u00e8 spesso quello di indicare che il prodotto non contiene sostanze chimiche sintetiche o eccezionalmente dannose, ma poich\u00e9 la parola chimica stessa ha uno stigma, viene spesso utilizzata senza chiarimenti.\nBait-and-Switch.\nBait-and-switch \u00e8 una forma ingannevole di pubblicit\u00e0 o tattica di marketing generalmente utilizzata per attirare i clienti nel negozio. Un'azienda pubblicizzer\u00e0 il proprio prodotto a un prezzo molto conveniente e allettante che attirer\u00e0 i clienti (esca). Tuttavia, il prodotto che il cliente cerca non \u00e8 disponibile per vari motivi, ad esempio la societ\u00e0 ha solo una quantit\u00e0 limitata di prodotto disponibile per la vendita che \u00e8 stata rapidamente esaurita (switch). Dopodich\u00e9, il negozio/azienda prover\u00e0 a vendere qualcosa che \u00e8 pi\u00f9 costoso e di valore di quello che avevano inizialmente pubblicizzato (upsell). Indipendentemente dal fatto che solo una piccola percentuale degli acquirenti acquister\u00e0 effettivamente il prodotto pi\u00f9 costoso, l'inserzionista che utilizza l'esca rimane per ottenere un profitto.\nLa pubblicit\u00e0 esca \u00e8 anche comunemente utilizzata in altri contesti, ad esempio negli annunci di lavoro online, ingannando il potenziale candidato sulle condizioni di lavoro, sulla retribuzione o su diverse variabili. Le compagnie aeree possono essere colpevoli di \"adescare\" i loro potenziali clienti con un affare, quindi aumentare il costo o modificare l'avviso per essere quello di un volo notevolmente pi\u00f9 costoso.\nAlle aziende viene chiesto di ricordare alcune linee guida per evitare accuse di condotta fuorviante o ingannevole:\nIn alcuni paesi questa pratica pu\u00f2 comportare gravi sanzioni.\nGaranzia senza un rimedio specificato.\nSe un'azienda non dice cosa far\u00e0 se il prodotto non soddisfa le aspettative, allora \u00e8 libera di fare ben poco. Ci\u00f2 \u00e8 dovuto a un tecnicismo legale che afferma che un contratto non pu\u00f2 essere eseguito a meno che non fornisca una base non solo per determinare una violazione, ma anche per fornire un rimedio in caso di violazione.\nQuesta \u00e8 una pratica comune utilizzata nelle comunit\u00e0 di crowdfunding come Indiegogo e Kickstarter.\n\"Nessun rischio\".\nGli inserzionisti affermano spesso che non c'\u00e8 alcun rischio nel provare il loro prodotto, quando chiaramente c'\u00e8. Ad esempio, possono addebitare il prodotto sulla carta di credito del cliente, offrendo un rimborso completo se non soddisfatti. Tuttavia, i rischi di una simile offerta sono numerosi. I clienti potrebbero non ricevere affatto il prodotto, potrebbero essere fatturati per cose che non volevano, potrebbero dover chiamare l'azienda per autorizzare un reso e non essere in grado di farlo, potrebbero non essere rimborsati i costi di spedizione e gestione, o possono essere responsabili della spedizione di ritorno.\nAllo stesso modo, una \"prova gratuita\" \u00e8 una manovra pubblicitaria per fare in modo che i consumatori acquisiscano familiarit\u00e0 con i prodotti o i servizi prima dell'acquisto, senza spendere denaro, ma una prova gratuita in cambio dei dettagli della carta di credito non pu\u00f2 essere dichiarata come prova gratuita, poich\u00e9 \u00e8 una componente della spesa.\nAccettazione predefinita.\nSi riferisce a un contratto o accordo in cui nessuna risposta viene interpretata come una risposta positiva a favore dell'azienda. Un esempio \u00e8 il caso in cui un cliente deve \"rinunciare\" esplicitamente a una particolare funzione o servizio, oppure deve essere addebitato per tale funzione o servizio. Un altro esempio \u00e8 dove un abbonamento si rinnova automaticamente a meno che il cliente non ne richieda esplicitamente l'interruzione.\nProdotti inesistenti.\nAlcune pubblicit\u00e0 sponsorizzano prodotti o servizi inesistenti, ossia truffe in cui gli acquirenti pagano in anticipo e successivamente la merce non viene consegnata, oppure chiedono dati personali per poi usarli per fare email-spam, molto spesso online.\nAziende che si spacciano per altre.\nAlcuni servizi o prodotti online si spacciano per altre aziende o servizi o prodotti. L'utente clicca sull'annuncio pensando sia una determinata azienda (o servizio) e si trova in una pagina estranea rispetto a ci\u00f2 che sponsorizzava l'annuncio.\nEsempi comuni:\nRegolamento e applicazione.\nStati Uniti.\nNegli Stati Uniti, il governo federale regola la pubblicit\u00e0 attraverso la Federal Trade Commission (FTC) con leggi sulla pubblicit\u00e0 della verit\u00e0 e consente inoltre il contenzioso privato attraverso vari statuti, in particolare il Lanham Act (marchio commerciale e ingiusto concorrenza).\nL'obiettivo \u00e8 la prevenzione piuttosto che la punizione, riflettendo lo scopo del diritto civile nel mettere le cose a posto piuttosto che quello del diritto penale. La sanzione tipica \u00e8 quella di ordinare all'inserzionista di interrompere i suoi atti illegali o di includere la divulgazione di informazioni aggiuntive che servono a evitare la possibilit\u00e0 di inganno. La pubblicit\u00e0 correttiva pu\u00f2 essere obbligatoria, ma non ci sono multe o tempi di reclusione tranne nei rari casi in cui un inserzionista si rifiuta di fermarsi nonostante gli sia stato ordinato di farlo.\nNel 1905 Samuel Hopkins Adams pubblic\u00f2 una serie di documenti che dettagliavano le affermazioni fuorvianti dell'industria della medicina brevettuale. La protesta pubblica scatenata dagli articoli port\u00f2 alla creazione della Food and Drug Administration nel 1906.\nNel 1941 la Corte Suprema degli Stati Uniti esamin\u00f2 la Federal Trade Commission contro Bunte Bros LLC, ai sensi della Sezione 5 in merito ad atti o pratiche sleali o ingannevoli.\nNel 2013 e nel 2014 la Corte Suprema degli Stati Uniti ha esaminato tre casi di falsa pubblicit\u00e0: \"Static Control v. Lexmark\" (riguardante chi \u00e8 \"legittimato\" a citare in giudizio ai sensi del Lanham Act per falsa pubblicit\u00e0), \"ONY, Inc. vs Cornerstone Therapeutics, Inc.\", e \"POM Wonderful LLC c. Coca-Cola Co.\"\nI governi statali hanno una serie di leggi sulla concorrenza sleale, che regolano la pubblicit\u00e0 falsa, i marchi e le questioni correlate. Molti sono molto simili a quello della FTC e in molti casi copiati cos\u00ec strettamente da essere conosciuti come \"Little FTC Acts\". Queste leggi vanno anche dalla terminologia \"Leggi e pratiche sleali, ingannevoli o abusive\" (leggi UDAAP o UDAP) e possono variare ampiamente nel grado di protezione che forniscono ai consumatori, secondo il Consumatore nazionale Law Center.\nIn California, uno di questi statuti \u00e8 la legge sulla concorrenza sleale (UCL). L'UCL \"prende in prestito pesantemente dalla sezione 5 del Federal Trade Commission Act\" ma ha sviluppato un proprio corpus giurisprudenziale.\nLe regole per gli inserzionisti sono che l'annuncio deve essere veritiero e non ingannevole, avere la prova per dimostrare che cosa stanno pubblicizzando \u00e8 vero e per assicurarsi che l'annuncio non sia ingiusto. Un annuncio \u00e8 fuorviante quando probabilmente stanno cercando di ingannare il consumatore Queste sono alcune delle sanzioni se un'azienda decide di pubblicizzare falsamente un prodotto. Cessare e desistere, questi ordini legalmente vincolanti richiedono alle aziende di interrompere la pubblicazione di annunci fuorvianti o di dedicarsi all'attivit\u00e0 ingannevole, per fornire prove di reclami in annunci futuri. Devono inoltre riferire annualmente ai dipendenti di FTC sulla giustificazione che hanno per i reclami in nuovi annunci pubblicitari e pagare una multa di 43.280 dollari al giorno per annuncio se in futuro l'azienda viola la legge. Successivamente, dovrebbero occuparsi di sanzioni civili, risarcimento dei consumatori e altri rimedi monetari. A seconda dell'entit\u00e0 della violazione, le sanzioni civili variano da migliaia di dollari a milioni di dollari. A volte agli inserzionisti \u00e8 stato ordinato di fornire a tutti i clienti che hanno acquistato il prodotto rimborsi parziali o completi. Un'altra sanzione della FTC \u00e8 la pubblicit\u00e0 correttiva, le divulgazioni e altri rimedi informativi. Al fine di correggere la disinformazione espressa nell'annuncio originale, gli inserzionisti sono stati costretti a pubblicare nuova pubblicit\u00e0, ad avvertire gli acquirenti di false dichiarazioni negli annunci, a rendere chiare rivelazioni in annunci futuri o a fornire ai clienti qualsiasi altra informazione. A volte agli inserzionisti \u00e8 stato ordinato di fornire a tutti i clienti che hanno acquistato il prodotto rimborsi parziali o completi. Un'altra sanzione della FTC \u00e8 la pubblicit\u00e0 correttiva, le divulgazioni e altri rimedi informativi. Al fine di correggere la disinformazione espressa nell'annuncio originale, gli inserzionisti sono stati costretti a pubblicare nuova pubblicit\u00e0, ad avvertire gli acquirenti di false dichiarazioni negli annunci, a rendere chiare rivelazioni in annunci futuri o a fornire ai clienti qualsiasi altra informazione. A volte agli inserzionisti \u00e8 stato ordinato di fornire a tutti i clienti che hanno acquistato il prodotto rimborsi parziali o completi. Un'altra sanzione della FTC \u00e8 la pubblicit\u00e0 correttiva, le divulgazioni e altri rimedi informativi. Al fine di correggere la disinformazione espressa nell'annuncio originale, gli inserzionisti sono stati costretti a pubblicare nuova pubblicit\u00e0, ad avvertire gli acquirenti di false dichiarazioni negli annunci, a rendere chiare rivelazioni in annunci futuri o a fornire ai clienti qualsiasi altra informazione.\nLa FTC si concentra principalmente su false affermazioni pubblicitarie che hanno a che fare con la salute. Se le aziende fanno false affermazioni sui loro prodotti come dire che la lacca per capelli fa bene all'ambiente e non influir\u00e0 sull'ozono, o la loro crema solare ridurr\u00e0 il rischio di crema solare. Se la societ\u00e0 fa un reclamo dicendo che qualcosa come il loro prodotto \u00e8 eccezionale, allora non si concentrerebbero su di esso e probabilmente direbbero che \u00e8 sbuffante e non falsa pubblicit\u00e0. Determinano se un annuncio \u00e8 ingannevole guardando affermazioni espresse e implicite, un'affermazione espressa \u00e8 un'affermazione diretta che afferma che il prodotto far\u00e0 qualcosa, mentre un'affermazione implicita \u00e8 indiretta e fa giungere il consumatore a una conclusione. La FTC esamina anche quali prove sufficienti ha l'inserzionista per le affermazioni che sta facendo.\nRegno Unito.\nLa pubblicit\u00e0 nel Regno Unito \u00e8 gestita ai sensi del Consumer Protection from Unfair Trading Regulations 2008 (CPR), di fatto il successore del Trade Descriptions Act 1968. \u00c8 progettato per attuare la direttiva sulle pratiche commerciali sleali, parte di un insieme comune di standard minimi europei per la protezione dei consumatori e per vincolare legalmente gli inserzionisti in Inghilterra, Scozia, Galles e parti dell'Irlanda. Questi regolamenti si concentrano sulle interazioni tra \"imprese e consumatori\". Questi sono modellati da una tabella utilizzata per valutare l'ingiustizia, valutazioni effettuate a fronte di quattro test espressi nella normativa che indicano pubblicit\u00e0 ingannevole:\nQuesti fattori di pubblicit\u00e0 ingannevole vengono analizzati criticamente in quanto possono compromettere in modo cruciale la capacit\u00e0 di un consumatore di prendere una decisione informata, limitando cos\u00ec la sua libert\u00e0 di scelta.\nQuesto sistema assomiglia alla pratica americana come riflesso dalla FTC in termini di divieto di messaggi falsi e ingannevoli, divieto di pratiche commerciali sleali e non etiche e omissione di informazioni importanti, ma differisce nel \"monitoraggio delle pratiche di vendita aggressive\" (regolamento sette) che includevano pratiche di vendita ad alta pressione che vanno oltre la persuasione. Molestie e coercizione non sono definite ma piuttosto interpretate come qualsiasi indebita pressione fisica e psicologica (nella pubblicit\u00e0).\nAnche se casi comprovati di falsa pubblicit\u00e0 non si traducono inevitabilmente in ripercussioni civili o penali: l'Office of Fair Trading afferma che \"in caso di falsa pubblicit\u00e0, le aziende non devono sempre affrontare ripercussioni civili e penali, si basa sulla gravit\u00e0 della violazione\" e ogni caso viene analizzato individualmente, consentendo all'autorit\u00e0 per gli standard di promuovere la conformit\u00e0 per quanto riguarda le politiche di applicazione, le priorit\u00e0 e le risorse disponibili. Un altro ambito di allontanamento dalla prassi americana riguarda un \"divieto generale di utilizzare loghi, marchi o copie simili di concorrenti a quelli utilizzati da un altro nella pubblicit\u00e0 di un concorrente, in particolare quando si effettua un confronto\".\nIn base alla legislazione sulla RCP, esistono diverse autorit\u00e0 per gli standard per ogni paese:\nAustralia.\nIn Australia, australiano Concorrenza e Consumatori della Commissione noto anche come l'ACCC, sono responsabili di garantire tutte le imprese ed i consumatori agiscono in accordo con l'Australian Competition &amp; Consumer Act del 2010, cos\u00ec come\",\" fiera e le leggi di tutela dei consumatori (ACCC, 2016).\nOgni stato e territorio ha la propria agenzia per la protezione dei consumatori o agenzia per gli affari dei consumatori (ACCC 2016).\nL'ACCC \u00e8 progettato per assistere sia i consumatori, le imprese, le industrie e le infrastrutture all'interno del paese. L'ACCC assiste il consumatore mettendo a disposizione i diritti, i regolamenti, gli obblighi e le procedure; per rimborsi e resi, reclami, prodotti difettosi e garanzie di prodotti e servizi. Aiutano anche le aziende e i settori sviluppando leggi e linee guida chiare in relazione a pratiche sleali e comportamenti fuorvianti o ingannevoli.\nCi sono molte somiglianze nelle leggi e nei regolamenti tra l'ACCC australiano, l'FTA della Nuova Zelanda, l'FCT americano e il CPR del Regno Unito. La struttura di queste politiche \u00e8 di supportare il commercio equo e la concorrenza oltre a offrire ai consumatori esattamente ci\u00f2 che stanno vendendo, al fine di ridurre pratiche ingannevoli e false. Tuttavia, non \u00e8 limitato a questi paesi, poich\u00e9 la maggior parte dei paesi ha accordi con l'International Consumer Protection and Enforcement Network o ICPEN.\nNuova Zelanda.\nIn Nuova Zelanda, il Fair Trading Act 1986 mira a promuovere la concorrenza leale e il commercio nel paese. La legge vieta determinate condotte commerciali, prevede la divulgazione di informazioni a disposizione del consumatore relative alla fornitura di beni e servizi e promuove la sicurezza dei prodotti. Sebbene la legge non richieda alle aziende di fornire tutte le informazioni ai consumatori in ogni circostanza, le aziende sono obbligate a garantire che le informazioni fornite siano accurate e che le informazioni importanti non siano tenute ai consumatori.\nUna serie di metodi di vendita che intendono fuorviare il consumatore sono illegali ai sensi del Fair Trading Act: La legge si applica anche a determinate attivit\u00e0 indipendentemente dal fatto che le parti siano o meno \"in commercio\" - come la pubblicit\u00e0 di lavoro, la vendita piramidale e la fornitura di prodotti coperti da norme sulla sicurezza dei prodotti e sull'informazione dei consumatori.\nSia i consumatori che le aziende possono fare affidamento e intraprendere le proprie azioni legali ai sensi della legge. I consumatori possono contattare il commerciante e utilizzare i loro diritti che sono stati dichiarati nella legge per fare progressi con il commerciante. Se i problemi non vengono risolti, il consumatore o chiunque altro pu\u00f2 intraprendere azioni ai sensi della legge. La Commissione per il commercio ha anche il potere di intraprendere azioni di contrasto e lo far\u00e0 quando le accuse saranno sufficientemente gravi da soddisfare i suoi criteri di applicazione.\nInoltre, esistono cinque standard di informazione dei consumatori:\nIndia.\nIn India non esiste un'agenzia o una legislazione effettiva che regoli la falsa pubblicit\u00e0 o solo l'industria della pubblicit\u00e0 in generale. Il tutto \u00e8 monitorato da un gruppo chiamato Advertising Standards Council of India. Sono stati istituiti nel 1985, il loro obiettivo \u00e8 garantire la veridicit\u00e0 e la correttezza degli annunci pubblicitari. Vogliono anche garantire che gli annunci siano rispettosi dei principi di decenza pubblica ampiamente accettati. ASCI si assicura di difendersi dall'uso indiscriminato di annunci che promuovono beni dannosi per la societ\u00e0. L'ASCI ha un codice che si applica agli annunci pubblicitari in tutta l'India che vengono letti, ascoltati e visualizzati nel paese. Alcuni esempi di leggi in India contro il governo dei media, la protezione della societ\u00e0 e dei consumatori e le leggi specifiche del settore sono: The Press Council Act del 1978 e il Codice di condotta della News Broadcasters Association."}
{"id": "279870", "revid": "2128848", "url": "https://it.wikipedia.org/wiki?curid=279870", "title": "Caterina", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nNelle varie lingue in cui si \u00e8 diffuso, il nome ha sviluppato un'ampia serie di forme alterate e ipocoristiche (queste ultime in particolare). Alcune di queste forme sono ormai considerate nomi a s\u00e9 stanti, che hanno a loro volta sviluppato diverse varianti e sono presenti in molte lingue; esempi simili sono Katia, Kate, Rina, Tina, Ina, Karen e Karin. Fra le altre varianti oltre a quelle gi\u00e0 citate si ricordano:\nOrigine e diffusione.\nLa prima attestazione di questo nome si ha nel VII secolo, con i primi documenti che parlano di santa Caterina d'Alessandria, una martire cristiana vissuta nel IV secolo (sebbene la sua reale esistenza non sia affatto certa); il suo culto, originatosi in Egitto e giunto in Siria, venne di l\u00ec portato in Europa occidentale dai crociati nel X secolo dove grazie alla santa, particolarmente amata, il nome conobbe un'eccezionale diffusione.\nSebbene il nome venga spesso correlato al termine greco \u03ba\u03b1\u03b8\u03b1\u03c1\u03bf\u03c2 (\"katharos\"), \"puro\", \"sincero\", \"netto\", questa \u00e8 una paretimologia che risale al tardo latino, e la sua forma originaria greca \u00e8 in realt\u00e0 \u0391\u1f30\u03ba\u03b1\u03c4\u03b5\u03c1\u03af\u03bd\u03b7 (\"Aikaterin\u0113\"), la cui etimologia \u00e8 fortemente dubbia; le ipotesi sulla sua origine sono:\nLa sua diffusione in Italia \u00e8 ampia in tutte le regioni, ma \u00e8 particolarmente popolare in Calabria. Si calcola che nel XX secolo sia stato il tredicesimo nome per diffusione nella penisola, anche se dal XXI secolo la popolarit\u00e0 tra le nuove nate \u00e8 scesa oltre la trentesima posizione. La forma maschile Caterino predomina in Veneto.\nIn Inghilterra il nome \u00e8 usato dal XII secolo, attestandosi gi\u00e0 nel tardo Medioevo soprattutto nelle forme \"Katherine\" e \"Catherine\".\nOnomastico.\nL'onomastico viene festeggiato solitamente il 29 aprile in onore di santa Caterina da Siena, dottore della Chiesa e patrona d'Italia, o il 25 novembre in ricordo di santa Caterina d'Alessandria, martire. Sono tuttavia numerose le sante e le beate che hanno portato questo nome, fra le quali si ricordano, alle date seguenti:"}
{"id": "279873", "revid": "125203691", "url": "https://it.wikipedia.org/wiki?curid=279873", "title": "Pier della Vigna", "text": "Biografia.\nNasce a Capua, intorno al 1190, da una famiglia piuttosto disagiata. Seppur l'astrologo Guido Bonatti ed Enrico d'Isernia lo descrissero come un giovane costretto a mendicare per pagarsi gli studi, \u00e8 pi\u00f9 sicuro dire che suo padre fosse un certo Angelus de Vinea, magister (quindi giudice) nella citt\u00e0 di Capua, carica spettabile nella consuetudine del tempo al membro di una famiglia benestante, come nel possibile caso della famiglia di Pietro, ma che alla nascita di questi essi si trovassero in ristrettezze economiche. \u00c8 anche probabile che frequent\u00f2 lo \"Studium\" di Bologna, dove potrebbe essere stato allievo di Bene da Firenze, come potrebbe forse dedursi da una lettera in cui Terrisio d'Atina esprimeva a studenti e professori dell'Universit\u00e0 di Bologna il cordoglio per la morte del maestro Bene.\nInizi\u00f2 la sua carriera nel 1220 come notaio (tabellione) al servizio dell'imperatore Federico II di Svevia (ma \u00e8 dal 1224 che \u00e8 menzionato per la prima volta giudice della \"Magna Curia \"imperiale). In questa veste, Pier della Vigna faceva parte di quella \"\u00e9quipe \"di notai, letterati e calligrafi, ovvero di \"dictatores\", che redigevano documenti, ma soprattutto lettere e circolari dell'imperatore. Tali lettere risultano tra le testimonianze pi\u00f9 rilevanti dello \"stilus supremus (salvatorstil)\", quello stile elegante e solenne sorto in Francia nel XII secolo e poi fatto proprio dalla Curia pontificia e da quella federiciana, e che sar\u00e0 ripreso nel tardo-medioevo. Fu impegnato anche attivamente nella vita culturale del cenacolo federiciano. Fu infatti in contatto con il medico e filosofo Teodoro d'Antiochia e con altri scienziati, e nelle sue lettere si ritrovano osservazioni di contenuto filosofico e teologico. Si spese anche per lo sviluppo e poi per la protezione dell'Universit\u00e0 di Napoli, e probabilmente nel 1224 realizz\u00f2 la lettera circolare che sanciva la fondazione dell'istituzione.\nNel 1224-25 fu quindi giudice imperiale, una carica per la quale si vedr\u00e0 affidare diverse missioni diplomatiche. Dal 1239 ricopr\u00ec la carica di logoteta (anche se vi compare a capo dell'ufficio nei \"Regesta Imperii\" solo dal 1243), ovvero di superiore di tutti i notai e custode dei sigilli dell'Impero (protonotario). Aveva inoltre il compito di annunciare ai regnicoli i proclami emessi dall'imperatore. Tenne l'incarico di \"gran giudice della corte imperiale\" fino al 1246, ricoprendo un ruolo di rilievo presso il supremo tribunale. In questo ruolo fece parte della commissione che presiedette alla realizzazione delle Costituzioni di Melfi (1231), codice legislativo emanato da Federico II nel castello della citt\u00e0 lucana, considerata tra le pi\u00f9 importanti codificazioni della storia del diritto.\nDal 1230 fino alla fine della sua carriera fu attivo nel campo diplomatico come ambasciatore imperiale presso la corte papale e i comuni del nord Italia. L'acme della sua carriera diplomatica coincise con il suo soggiorno in Inghilterra nel febbraio-maggio del 1235, durante il quale registr\u00f2 nella veste di procuratore il matrimonio fra l'imperatore e Isabella, sorella di re Enrico III (per ringraziarlo il re, nominandolo suo vassallo, gli assegn\u00f2 una rendita annuale di 40 lire d'argento). Nel corso della sua carriera di alto funzionario di corte accumul\u00f2 un vasto patrimonio (terreni e residenze a Capua, Napoli, Aversa, Foggia e in Terra di Lavoro) e tent\u00f2 di rafforzare la posizione della propria famiglia.\nFu arrestato a Cremona all'inizio del 1249 come traditore (\"proditor\"). I motivi dell'arresto non sono mai stati chiariti: si \u00e8 ipotizzata una congiura o un'accusa di corruzione. Fu fatto accecare per mezzo di un ferro ardente da Federico II a Pontremoli nella Piazzetta di San Geminiano. Secondo il pisano Francesco da Buti, commentatore della Commedia, fu portato in prigionia a Pisa, dove si suicid\u00f2 sbattendo volontariamente la testa contro la parete della cella. Fu sepolto nella chiesa alfea di Sant'Andrea in Kinzica.\nOpere.\nPier della Vigna \u00e8 considerato uno dei massimi esponenti della prosa latina medievale; la sua opera pi\u00f9 nota \u00e8 l\"Epistolario latino,\" nel quale applica i precetti della retorica delle \"artes dictandi\". L'opera costitu\u00ec un nuovo modello retorico per le cancellerie, in sostituzione di quello costituito dalle \"Variae\" di Cassiodoro (VI secolo).\nHa dato un contributo anche allo sviluppo del volgare di scuola siciliana con alcune canzoni, anche se solamente due sono a lui attribuibili con certezza, ed un sonetto di corrispondenza con Jacopo da Lentini e Jacopo Mostacci sulla natura dell'amore.\nNella letteratura.\nPier della Vigna \u00e8 noto per essere citato nella \"Divina Commedia,\" precisamente nel XIII canto dell\"'Inferno\". Dante Alighieri, ponendolo nella selva dei suicidi, lo assolve dall'accusa di aver tradito l'imperatore. Egli, insieme ai suicidi, \u00e8 condannato ad essere un arbusto secco per l'eternit\u00e0 e anche durante il giorno del giudizio non potr\u00e0 tornare nel suo corpo."}
{"id": "279875", "revid": "110157", "url": "https://it.wikipedia.org/wiki?curid=279875", "title": "Catone (nome)", "text": "Origine e diffusione.\nRiprende il \"cognomen\" romano \"Cato\", basato sul latino \"catus\" (\"acuto\", \"perspicace\", \"saggio\", un termine dalle probabili radici osche). \nVenne portato per primo da Marco Porcio Catone, detto il censore, e successivamente da i suoi discendenti, fra i quali si ricorda in particolare il suo bisnipote, Marco Porcio Catone Uticense, citato fra l'altro anche da Dante Alighieri nella \"Divina Commedia\". L'uso del nome, diffuso soprattutto in Toscana (per quanto raro), \u00e8 spesso in onore di una di queste due figure.\nVa notato che in olandese il nome \"Cato\" \u00e8 utilizzato come ipocoristico di Caterina.\nOnomastico.\nL'onomastico si pu\u00f2 festeggiare il 19 gennaio in memoria di san Cato, martire in Numidia con altri compagni."}
{"id": "279876", "revid": "380654", "url": "https://it.wikipedia.org/wiki?curid=279876", "title": "Christopher Walken", "text": "Walken \u00e8 diventato celebre per le interpretazioni di personaggi eccentrici, instabili e pericolosi e in diverse occasioni ha sfruttato la sua immagine anche per ottenere un effetto comico.\nNella sua carriera ha vinto un Premio Oscar, un Golden Globe e un BAFTA.\nBiografia.\nNato nel Queens, New York, nel 1943 da una coppia di fornai, il tedesco Richard Walken (5 ottobre 1903 \u2013 23 febbraio 2001), emigrato nel 1928, e la scozzese Rosalie Russell (16 maggio 1907 \u2013 26 marzo 2010), Walken inizi\u00f2 la sua carriera come ballerino; infatti la madre sognava per lui e per i suoi due fratelli un futuro nel mondo dello spettacolo e li iscrisse a diversi corsi di danza, in particolare di tip-tap, per prepararli ai provini per dei musical. Dunque il suo esordio nel mondo dello spettacolo risale alla fine degli anni cinquanta, grazie a partecipazioni a diverse produzioni televisive e teatrali in veste di ballerino con il nome di \"Ronnie Walken\", che tramuter\u00e0 in \"Christopher Walken\" solo negli anni sessanta. Un certo numero di suoi film contengono anche dei passi di danza, ricordando la sua formazione ed i suoi inizi nel mondo dello spettacolo.\nSempre negli anni sessanta si iscrisse alla Hofstra University di Hempstead, New York, da cui si ritir\u00f2 nel 1963 per dedicarsi al teatro. Infatti Walken ha avuto anche una ricca carriera teatrale, oltre a quella pi\u00f9 celebre cinematografica, con pi\u00f9 di 100 spettacoli al suo attivo. Ha vinto il Clarence Derwent Award per la sua \"performance\" in \"The Lion in Winter\" nel 1966, un Theatre World Award per la sua interpretazione nella \"pi\u00e8ce\" teatrale \"The Rose Tattoo\", sempre nel 1966, e un Obie Award per \"Kid Champion\" nel 1975. Ha recitato nei ruoli principali di un gran numero di opere di Shakespeare, tra cui \"Amleto\", \"Macbeth\", \"Romeo e Giulietta\" e \"Coriolano\".\nSul grande schermo il film del debutto fu \"Me and My Brother\" (1969) diretto dal regista Robert Frank. Nello stesso anno spos\u00f2 Georgianne Thon, che aveva conosciuto durante le rappresentazioni del musical \"West Side Story\". Negli anni settanta la sua carriera decoll\u00f2 grazie a partecipazioni a pellicole importanti come \"Io e Annie\" (1977), diretta da Woody Allen, in cui interpretava il fratello aspirante suicida della protagonista. Tuttavia il suo anno d'oro fu il 1978, quando fu tra i protagonisti de \"Il cacciatore\", diretto da Michael Cimino, nella parte di un veterano del Vietnam disturbato mentalmente. L\u00ec recit\u00f2 a fianco di Robert De Niro e grazie alla sua interpretazione si aggiudic\u00f2 l'Oscar al miglior attore non protagonista. Durante le riprese Walken sput\u00f2 in faccia a De Niro durante una scena, ci\u00f2 non era previsto dalla sceneggiatura e De Niro non la prese bene. Sempre verso la fine degli anni settanta scrisse una pi\u00e8ce teatrale sulla vita di Elvis Presley intitolata \"Him\".\nDopo che nel 1980 era gi\u00e0 stato protagonista di un'aggressione, il 29 novembre 1981 fu protagonista di un misterioso altro fatto di cronaca: infatti quel giorno era a bordo dello yacht dell'amico e attore Robert Wagner e di sua moglie Natalie Wood; quest'ultima, secondo quanto accertato dalle indagini, a seguito di una serata passata tra alcool e litigi, aveva lasciato lo yacht da sola a bordo di un gommone, venendo poi ritrovata annegata a testa in gi\u00f9 al largo dell'isola di Santa Catalina. Il fatto diede vita a diverse illazioni, mai confermate, circa una presunta storia d'amore tra lui e la donna.\nLa sua carriera non ebbe a risentirne, continuando con grandi successi e riconoscimenti; Walken nel 1983 partecip\u00f2 a \"La zona morta\", tratto da un romanzo di Stephen King e diretto da David Cronenberg, a \"007 - Bersaglio mobile\", diretto da John Glenn del 1985, e \"Milagro\", diretto da Robert Redford del 1988. Nel 1986 era stato scelto da Woody Allen per il ruolo di David in \"Hannah e le sue sorelle\", ma dopo pochi giorni di riprese abbandon\u00f2 il set per non meglio chiarite divergenze col regista statunitense: al suo posto Allen chiam\u00f2 Sam Waterston. Il regista dichiar\u00f2 in seguito che Walken era un grande attore e attribu\u00ec a s\u00e9 stesso la responsabilit\u00e0 di non essere riuscito a entrare in sintonia con lui durante la lavorazione del film.\nNegli anni novanta partecip\u00f2 nuovamente a film di successo, quali ad esempio \"Batman - Il ritorno\" (1992), diretto da Tim Burton, nel quale ha interpretato il \"villain\" Max Shreck, \"Una vita al massimo\" di Tony Scott e al film \"cult\" di Quentin Tarantino \"Pulp Fiction\" del 1994. Nel 1996 \u00e8 stato protagonista del videogioco fatto a film \"Ripper\" prodotto da Take2, in cui interpretava un investigatore di polizia chiamato Vince Magnotta. Nel 1999 fu al fianco di Johnny Depp e Christina Ricci in \"Il mistero di Sleepy Hollow\", di Tim Burton nei panni del Cavaliere senza testa. \nNel 1993 e nel 2001 ha partecipato a due videoclip musicali: il suo primo ruolo fu quello di angelo della morte nel video \"Bad Girl\" di Madonna e la seconda apparizione \u00e8 stata in \"Weapon of Choice\" di Fatboy Slim, video di cui ha curato anche le coreografie, per le quali ha vinto l'MTV Video Music Award. Nel 2002 ha ricevuto una seconda candidatura agli Oscar per \"Prova a prendermi\" di Steven Spielberg. Nello stesso anno ricevette la candidatura ai Razzie Awards nella categoria peggior attore non protagonista dell'anno per \"The Country Bears - I favolorsi\", riottenendo nel 2003 la candidatura nella stessa categoria per \"Amore estremo - Tough Love\".\nNel 2007 torn\u00f2 a recitare a fianco di Michelle Pfeiffer nel \"musical\" di successo \"Hairspray - Grasso \u00e8 bello\", in cui recitavano anche John Travolta, Queen Latifah, Zac Efron e Amanda Bynes. Nel 2011 partecip\u00f2 alla commedia nera \"7 psicopatici\". Nel 2014 interpret\u00f2 il boss Angelo \"Gyp\" DeCarlo nel film \"Jersey Boys\", diretto da Clint Eastwood. Nel 2016 Walken partecip\u00f2 in veste di doppiatore al \"remake\" Disney \"Il libro della giungla\", diretto da Jon Favreau, dove prest\u00f2 la sua voce al celeberrimo personaggio di Luigi, il capo delle scimmie della giungla bramoso di scoprire il segreto del fuoco per essere pi\u00f9 simile all'uomo.\nVita privata.\nDal 1969 \u00e8 sposato con Georgianne Thon. Non ha figli.\nPremi e candidature.\nPremi Oscar\nGolden Globe\nPremio Emmy\nPremio BAFTA\nScreen Actors Guild Award\nMTV Movie Awards\nSatellite Award\nHollywood Film Festival\nSpike Video Game Awards\nRazzie Awards\nDoppiatori italiani.\nNelle versioni in italiano delle opere in cui ha recitato, Christopher Walken \u00e8 stato doppiato da:\nDa doppiatore \u00e8 sostituito da:"}
{"id": "279877", "revid": "144796", "url": "https://it.wikipedia.org/wiki?curid=279877", "title": "Ottoboni", "text": "Gli Ottoboni furono una famiglia veneziana, ascritta al patriziato dal 1646 ed estinta in linea diretta mascolina nel 1740, ma tuttora rappresentata per discendenza femminile.\nDocumenti esistenti nell'archivio di famiglia al Vicariato di Roma e ripresi dal Cardinal Pietro di Antonio dicono esistenti a Firenze nel XIII secolo Aldobrandino e Bonaccio Ottoboni, ma non \u00e8 provata la loro appartenenza a questa famiglia.\nDiedero il pontefice Alessandro VIII, grazie al quale si trapiantarono a Roma.\nStoria.\nOrigini.\nOriginari, secondo la tradizione, di Padova o della Dalmazia, gli Ottoboni entrarono nel ceto aristocratico solo in epoca tarda. Prima del patriziato appartenevano al gruppo dei cittadini originari, vale a dire l'alta borghesia solitamente impiegata nel sistema burocratico della Serenissima. Tre suoi membri ricoprirono la prestigiosa carica di cancelliere grande.\nAscesa.\nPrimo esponente in vista della famiglia fu Antonio, il quale combatt\u00e9 l'impero Ottomano partecipando alla guerra di Negroponte come capitano di nave (1470). Segu\u00ec le sue orme il figlio Stefano che mor\u00ec in battaglia nella guerra turco-veneziana del 1499. Nello stesso anno il governo veneziano, per sostenere i suoi nove figli rimasti orfani, assegn\u00f2 a uno di loro, Ettore, l'ufficio della Deposisteria del sale. \u00c8 da questo momento che gli Ottoboni cominciarono a distinguersi nell'ambito della burocrazia.\nXVI secolo.\nIl figlio di Ettore, Giovan Francesco, divenne nel 1533 segretario del Senato, nel 1544 del Consiglio dei Dieci e nel 1559 cancelliere grande. Un altro figlio di Ettore, Giacomo, ebbe Leonardo che eguagli\u00f2 la carriera dello zio divenendo pure segretario del Senato (1570), dei Dieci (1588) e cancelliere grande (1610). Quest'ultima carica fu ricoperta anche da Marco di Marcantonio (1639).\nAltri esponenti furono impegnati nella diplomazia; nel 1588 i loro meriti vennero riconosciuti dall'imperatore Rodolfo II che concesse agli Ottoboni di inserire l'aquila imperiale nello stemma.\nNel frattempo la famiglia aveva acquisito un patrimonio non indifferente. La gestione dei beni avveniva sul modello della \"fraterna\" in cui tutto veniva condiviso, comprese le strategie matrimoniali che ne garantivano l'indivisibilit\u00e0 e la crescita.\nXVII secolo.\nNel 1646 la casata entr\u00f2 nel ceto patrizio grazie alla consueta offerta di centomila ducati da impiegare nella guerra di Candia e dai proventi dei dazi delle Isole Ionie sotto l'attenzione del vassallo Grigor Hitais. Questa scelta, voluta dal gi\u00e0 citato Marco e dai figli Marcantonio, Giovan Battista, Agostino e Pietro, si rivel\u00f2 disastrosa dal punto di vista finanziario e i suoi effetti vennero acuiti dall'emergere di dissapori familiari. Solo le rendite di Pietro, creato cardinale da Innocenzo X, riuscirono in parte a risanare gli ingenti debiti.\nFu proprio Pietro a divenire il membro pi\u00f9 illustre della casata, venendo eletto papa con il nome di Alessandro VIII (1689). Questo evento fu assolutamente favorevole alla famiglia: dei suoi pronipoti, Pietro di Antonio (quest'ultimo principe, Assistente al Soglio e Generale di S.R.C.) venne fatto cardinale, mentre Marco di Agostino fu nominato prima generale delle galere e della marina pontificia, quindi castellano di Castel Sant'Angelo e infine il 6 marzo 1690 duca di Fiano.\nMarco ebbe solo due figlie. Di queste, Maria Francesca spos\u00f2 Pietro Gregorio Boncompagni Ludovisi e trasmise alla sua discendenza titoli, stemma e cognome.\nOttoboni Boncompagni Ludovisi.\nGli Ottoboni Boncompagni Ludovisi amministrarono il ducato di Fiano per circa duecento anni. Con la morte (1909), senza figli maschi, di Marco anche questa linea si estinse e l'eredit\u00e0 pass\u00f2 dapprima al genero Augusto Ruspoli della casata dei principi di Cerveteri. Morto anche quest'ultimo senza discendenza, titoli, nome e stemma vennero trasmessi con R.D. all'altro genero Cesare Rasponi che ebbe l'autorizzazione a sostituire il proprio cognome con quello di Ottoboni. Con R.D. 15 lug. 1923 furono riconosciuti i titoli: principe, duca, duca di Fiano, nobile romano coscritto, patrizio veneto, genovese, napolitano e di Pisa.\nDeceduto anche questo senza figli (1957), in conformit\u00e0 all'istituto della \"surrogazione romana\" e alle norme successorie previste nel \"fedecommesso familiare perpetuo Ottoboni\" comprendente il ducato di Fiano, istituito direttamente da Alessandro VIII il 6 marzo 1690, un discendente della famiglia per via femminile (da Giovanna Ottoboni moglie di Gerolamo Serlupi Crescenzi), \"Domenico Serlupi Crescenzi\" (1939-2020), ha assunto il cognome (D.P.R. 22 novembre 1977), lo stemma (inquarta lo stemma Ottoboni con R. Assenso di S.M. Umberto II del gen. 1980, previo parere favorevole del C.N.I.) e l'eredit\u00e0 araldica degli Ottoboni, venendo iscritto nell'Almanach de Gotha, vol. 2\u00b0, come XIII duca di Fiano, titolo spettante \"de jure\" ma non riconosciuto ufficialmente.\nAlbero genealogico della famiglia Ottoboni.\nSono riportati i membri titolati della famiglia."}
{"id": "279878", "revid": "1386670", "url": "https://it.wikipedia.org/wiki?curid=279878", "title": "Internet Group Management Protocol", "text": "L'Internet Group Management Protocol \u00e8 un protocollo per la gestione dei gruppi multicast.\nCostituisce il mezzo per un host di informare il router ad esso collegato che un'applicazione che funziona nell'host vuole unirsi a uno specifico gruppo multicast. IGMP opera fra un host e il router ad esso collegato direttamente, per coordinare i router multicast invece \u00e8 richiesto un altro protocollo, affinch\u00e9 i datagrammi multicast possano essere instradati alle loro destinazioni finali. Questa funzionalit\u00e0 \u00e8 svolta da algoritmi di instradamento multicast dello strato della rete: PIM, DVMRP, MOSPF.\nIl protocollo attualmente \u00e8 alla terza versione (IGMPv3) che ha introdotto un sostanziale cambiamento rispetto alle versioni precedenti per quanto riguarda il modello del multicast in Internet: infatti ora IGMP \u00e8 compatibile col modello Source Specific Multicast (SSM), cio\u00e8 gli host non sono pi\u00f9 obbligati a ricevere dall'intero gruppo ma possono selezionare un sottoinsieme di sorgenti da cui ricevere. Il protocollo nella sua versione pi\u00f9 recente \u00e8 definito nell'RFC 3376.\nIndirizzi di gruppo.\nUn indirizzo di gruppo o multicast \u00e8 un indirizzo IP di classe D di 32 bit (Ipv4) o multicast di 128 bit (Ipv6). Nel caso Ipv4 i primi 4 bit del primo ottetto sono fissati e corrispondono al pattern 1110 mentre i restanti 28 bit costituiscono il Multicast Group ID, quindi tutti questi indirizzi sono nel range 224.0.0.0\u00a0\u2013 239.255.255.255. Il corrispondente Ethernet/MAC Address (48 bit) usa una parte dell'indirizzo multicast IP e si ottiene in questo modo:\nPer permettere ad un host di configurare la propria architettura per riconoscere come locale un indirizzo multicast i linguaggi di programmazione mettono a disposizione delle primitive, come la SetSockOpt() in C, che quando invocate scatenano nell'architettura la configurazione su un'interfaccia di livello 2 dell'indirizzo Ethernet costruito. \nDel range di indirizzi quelli realmente disponibili per applicazioni multicast sono in realt\u00e0 un sottoinsieme:\nChi vuole annunciare l'inizio di una sessione multicast lo fa tramite Session Directory (SDR) su opportuni server, specificando la data e l'ora d'inizio e il contenuto della trasmissione. Gli host interessati a ricevere la trasmissione multicast attraverso opportuni tool SDR possono ricavare l'indirizzo al quale la/le sorgente/i invieranno il proprio traffico e provvedono a configurarsi per accettare il traffico da quell'indirizzo.\nOverview protocollo.\nIl funzionamento del IGMP si basa su un modulo presente negli host e su un modulo presente nei router. Il primo svolge tutte le attivit\u00e0 richieste ad un host che partecipa alla sessione multicast: gestione del proprio stato di ricezione, risposta alle query inviate dal Designated Router (DR) per quella LAN, invio triggered di report al DR quando lo stato di ricezione di un'interfaccia cambia per informarlo del nuovo stato di ricezione. Il secondo a bordo di un router IGMP svolge, per ogni gruppo desiderato, funzionalit\u00e0 di gestione e tracciamento dello stato di ricezione degli host della LAN di cui \u00e8 DR e regola l'inoltro dei pacchetti provenienti dalla struttura di instradamento sulla LAN, se \u00e8 contemporaneamente DR IGMP e DR per il protocollo di routing usato, altrimenti suggerisce le regole di inoltro al router che \u00e8 il DR per il protocollo di routing (in genere quindi un router deve avere a bordo sia il modulo per la membership che per il routing).\nProtocollo lato Host.\nQuando un'applicazione in un host desidera ricevere da un indirizzo multicast, provvede a configurare un'interfaccia di livello 2 che accetter\u00e0 ed eseguir\u00e0 la delivery del traffico ricevuto da quell'indirizzo. A questo scopo, lo standard definisce una primitiva indipendente dal linguaggio (che dovr\u00e0 essere implementata nei specifici linguaggi di programmazione) di nome IPMulticastListen. I suoi parametri sono:\nQuesta quintupla va a definire un socket record.\nLa Source list pu\u00f2 essere anche vuota: se il filtro associato \u00e8 include, include{} significa leave (uscita) dal gruppo; se \u00e8 exclude, exclude{} significa join (aggancio) all'intero gruppo. Prima di IGMPv3 data l'assenza del modello SSM (e quindi della Source list) queste due espressioni erano le uniche ammesse. Non \u00e8 ammesso specificare per uno stesso record i due filtri contemporaneamente perch\u00e9 l'interfaccia di rete fa filtering e gestisce al massimo un record per ogni indirizzo multicast.\nUno degli scopi di IGMP \u00e8 sintetizzare il pi\u00f9 possibile le informazioni di stato associate ad un gruppo, perci\u00f2 mentre a livello 4 si usa il socket record a livello 2 si fa uso dell'interface record, che \u00e8 una quartupla ottenuta dal socket record al quale si toglie il socket id. In questo modo i livelli bassi della rete hanno associato meno informazione di stato e possono lavorare pi\u00f9 velocemente, lasciando il lavoro di demultiplexing del traffico ricevuto ai livelli superiori. \nUn problema di avere un solo record per ogni gruppo \u00e8 che l'host deve fare merge delle direttive che arrivano dalle (possibili) diverse applicazioni, nel momento in cui queste applicazioni desiderano ricevere dalla stessa interfaccia. Come esempio, si supponga di avere due applicazioni che sono in ascolto sulla stessa interfaccia per lo stesso gruppo con questi record:\nA1: &lt;s1, ifc_i, group_address, include, {a,b,c} &gt;\nA2: &lt;s2, ifc_i, group_address, include, {b,c,d} &gt;\nL'interfaccia ifc_i sintetizza tenendo conto che se tutti i record hanno filtro include per l'additivit\u00e0 di quest'ultimo (e per soddisfare tutte le richieste) il filtro risultante sar\u00e0 include e la Source list sar\u00e0 l'unione delle Source list:\n&lt; group_address, include, {a,b,c,d} &gt;\nSe invece almeno uno dei filtri \u00e8 exclude, lo standard suggerisce che il filtro risultante dovr\u00e0 essere exclude e la Source list sar\u00e0 data dall'intersezione delle liste exclude meno le sorgenti che compaiono nelle liste include. Ad esempio se 3 applicazioni hanno associato i seguenti record:\nA1: &lt;s1, ifc_i, group_address, exclude, {a,b,c,d} &gt;\nA2: &lt;s2, ifc_i, group_address, exclude, {b,c,d,e} &gt;\nA2: &lt;s3, ifc_i, group_address, include, {d,e,f} &gt;\nl'interfaccia ifc_i ricorda come filtro exclude e la lista di sorgenti sar\u00e0 data da ({a,b,c,d} \u2229 {b,c,d,e}) - {d,e,f} = {b,c,d} - {d,e,f} = {b,c}.\nMessaggi scambiati: Query.\nLe query IGMP sono il modo con cui il Designated Router viene a conoscenza e rimane informato sullo stato di membership degli host nella LAN. Si differenziano tre tipi di query:\nTutte le query sono inviate in un pacchetto IP con campo Protocol = 2 (IGMP) e TTL = 1 (diffusione locale su LAN).\nLe General Query sono inviate periodicamente e rivolte a tutti gli host. Permettono al DR di rinfrescare il suo stato sulla situazione attuale di membership; le risposte a tali query richiedono poco processing da parte del router e non causano, in genere, un aggiornamento dello stato che esso mantiene per ogni gruppo. L'indirizzo al quale sono inviate \u00e8 224.0.0.1 (all-hosts group).\nLe Group Specific Query e le Group And Source Specific Query sono rivolte solo agli host che ricevono dall'indirizzo multicast specificato e sono inviate dal router a seguito di un aggiornamento dello stato per quello specifico gruppo per capire se c'\u00e8 ancora qualche host interessato a ricevere dal gruppo (primo caso) o da specifiche sorgenti per quel gruppo (secondo caso). L'indirizzo di destinazione \u00e8 quello del gruppo multicast interrogato.\nUna query IGMP \u00e8 composta da questi campi:\nIF (MRC &lt; 128) THEN Response Time = MRC;\nELSE { MRC = [1 &lt;exp&gt; &lt;mantissa&gt; ]; Response Time = (mant | 0x10) \u00ab (exp +3); } ;\nMessaggi scambiati: Report.\nI report IGMP sono messaggi inviati dagli host al DR all'indirizzo 224.0.0.22 (IGMPv3_capable routers). Possono essere di due tipi:\nUn report IGMP ha i seguenti campi:\nMentre la risposta ad una General Query contiene un Group Record per ogni gruppo da cui l'host sta attualmente ricevendo, la risposta agli altri tipi di query contiene solo il Group Record relativo al gruppo interrogato. \nOgni Group Record comprende i seguenti campi:\nIl campo Record Type \u00e8 diverso a seconda del tipo di report. Se esso \u00e8 una risposta ad una General Query \u00e8 di tipo \"Current_state\" ed \u00e8 uno dei due \"Mode_Is_Include\" o \"Mode_Is_Exclude\". Altrimenti il report notifica un cambio di stato di un'interfaccia e pu\u00f2 essere:\nTutti i messaggi IGMP devono stare in un pacchetto IP. Se il numero di sorgenti (che determina la lunghezza del messaggio) eccede la dimensione del pacchetto \u00e8 necessario frammentare i report. In questo caso il comportamento \u00e8 diverso a seconda del contenuto del campo Record_Type. Se \u00e8 uno tra Mode_Is_Include, Change_To_Include_Mode oppure Source_List_Change allora \u00e8 possibile frammentare su pi\u00f9 pacchetti IP successivi, altrimenti (causa non additivit\u00e0 del filtro exclude) l'host invia un solo pacchetto in cui inserisce pi\u00f9 sorgenti possibili e le altre non vengono indicate. Lo standard suggerisce che le sorgenti indicate dovrebbero essere sempre le stesse nei report successivi. Dato che il filtro \u00e8 exclude, questo significa che alcune sorgenti che in realt\u00e0 non dovrebbero passare invece passano: l'ottica del multicast \u00e8 che si preferisce far passare qualcosa in pi\u00f9 in situazioni di incertezza piuttosto di correre il rischio di scontentare utenti paganti.\nCambio di stato dell'interfaccia.\nA seguito di direttive IPMulticastListen provenienti dai livelli superiori lo stato di ricezione per un particolare gruppo su una data interfaccia pu\u00f2 cambiare. Come conseguenza, l'interfaccia interessata deve inviare il pi\u00f9 prontamente possibile un unsolicited report al DR corrente per informarlo del cambiamento. Il DR provveder\u00e0 quindi ad aggiornare il proprio stato per quel gruppo.\n\u00c8 previsto che questi report vengano inviati per robustezza un certo numero di volte, in numero definito dal campo QRV presente nelle query inviate dal DR, ad intervalli random tra 0 e \"Unsolicited Report Interval\" (quest'ultimo \u00e8 un parametro configurabile dall'amministratore di rete). \nLa tabella seguente riporta i cambi di stato che possono occorrere su un'interfaccia. Qui A e B rappresentano insiemi di sorgenti piuttosto che singole sorgenti.\nProcedura di risposta ad una Query.\nQuando un host riceve una query dal DR esegue una routine per schedulare una risposta che tiene conto di eventuali query pendenti (ricevute precedentemente e in attesa di risposta). L'host cerca di condensare in un unico report le varie query pendenti, quando possibile. La seguente procedura (in pseudo-codice) \u00e8 invocata dall'host:\ndelay \u2190 random [0, Max Response Time];\nif (General Query AND pending_response R t.c. start_time_R &lt; current_time + delay) \nthen skip;\nelse if (General Query)\nthen rimuovi risposte pendenti esistenti;\n start_time \u2190 current_time + delay;\nelse if (no risposte pendenti per lo stesso gruppo)\nthen start_time \u2190 current_time + delay;\nelse if (pending_response R AND (Group_Specific_Query OR source_list == {})\nthen start_time \u2190 min {current_time + delay ; start_time_R };\nelse if (Group_And_Source_Specific_Query AND pending_response R AND source_list != {})\nthen source_list \u2190 source_list U new_sources;\n start_time \u2190 min {current_time + delay ; start_time_R };\nend if\nProtocollo lato Router.\nAnalogamente agli host un router IGMP cerca di sintetizzare il pi\u00f9 possibile lo stato di ricezione per ogni gruppo da cui gli host sono interessati a ricevere.\nLa struttura mantenuta per ogni gruppo \u00e8 una quadrupla cos\u00ec definita:\n&lt; multicast_address, group_timer, filter_mode, {source_record} &gt;\ndove:\nIl group_timer \u00e8 stato pensato per permettere al DR del protocollo di routing di tagliare traffico non pi\u00f9 desiderato da alcun host quando il filtro corrente \u00e8 exclude e il timer scade. Infatti exclude fa passare tutto il traffico tranne quello proveniente dalle sorgenti specificate nella lista: se il timer scade significa che nessun host in stato exclude ha provveduto a rinfrescare il proprio stato di ricezione (altrimenti almeno uno avrebbe inviato un report) e quindi con molta probabilit\u00e0 gli host non sono pi\u00f9 interessati a ricevere dal gruppo. Allora il DR converte il filtro in include con le sole sorgenti che hanno associato un timer &gt; 0, restringendo la quantit\u00e0 di traffico che viene inoltrata sulla LAN. Se ora anche per le sorgenti rimaste il DR vede scadere il timer, allora pu\u00f2 dedurre con certezza che nessuno \u00e8 pi\u00f9 interessato a ricevere dal gruppo e pu\u00f2 cancellare il record associato.\nStruttura filtri Include ed Exclude.\nIl filtro Include ha associato una sola lista di sorgenti con timer &gt; 0. Se per una sorgente il timer scade, essa pu\u00f2 essere cancellata dal filtro. Se anche l'ultima sorgente rimasta \u00e8 tale che source_timer = 0, il filtro include {} che ne deriva equivale a una leave dal gruppo e il record per il gruppo pu\u00f2 essere cancellato.\nIl filtro exclude ha invece associato due liste: una che corrisponde alle sorgenti con timer &gt; 0 e una a quelle con timer = 0; la sua forma generale \u00e8 quindi Exclude (X,Y). La prima lista \u00e8 quella delle sorgenti \"tentative\", per le quali il router a seguito di un aggiornamento del record per il gruppo (che deriva dalla ricezione di un unsolicited report) invia una Group Specific o Group And Source Specific Query al gruppo per verificare se c'\u00e8 qualche host che desidera ancora ricevere da quelle sorgenti. In attesa di ricevere una risposta, fa passare il traffico proveniente da quelle sorgenti. Se entro un certo tempo non riceve risposta, il router le blocca ma non ne cancella i record perch\u00e9 qualcuno le voleva e possono tornare abilitate, altrimenti le toglie dal filtro lasciandole passare. La seconda lista comprende le sorgenti con timer associato = 0 che sono bloccate. La tabella che segue mostra le regole di inoltro suggerite da IGMP quando il router riceve un pacchetto multicast da una specifica sorgente.\nAggiornamento informazioni di stato.\nOgni volta che il DR riceve un report da un host provvede ad aggiornare il proprio stato per ogni gruppo che compare nel report con l'obiettivo di mantenere uno stato il pi\u00f9 sintetico ma preciso possibile dello stato di membership nella LAN. Gli aggiornamenti in genere richiedono l'invio da parte del router di Group Specific/Group And Source Specific Query per verificare se, a seguito del volere di un host di cancellare alcune sorgenti, esistono altri host che vogliono invece ancora ricevere da esse. Se il filtro attuale tenuto dal router per il gruppo \u00e8 Include i possibili casi sono i seguenti, dove A e B ancora una volta indicano gruppi di sorgenti.\nValgono le seguenti regole:\nSe il filtro corrente \u00e8 Exclude si hanno i seguenti casi:\nL'invio delle query avviene per robustezza Last_Member_Query_Count volte ognuna a distanza Last_Member_Query_Interval. Se per un tempo pari al prodotto tra questi due valori, detto Last_Member_Query_Time, il router non riceve risposta pu\u00f2 procedere a eliminare gruppi o sorgenti.\nElezione Designated Router IGMP.\nOgni LAN elegge un solo router che ha il compito di inviare periodicamente messaggi di Query agli host e di tracciare il loro stato di membership. Questo router \u00e8 detto Designated Router o pi\u00f9 propriamente \"Querier\". Il meccanismo di elezione \u00e8 molto semplice: ogni router mantiene un \"Other_Querier_Present\" timer che \u00e8 aggiornato ogni volta che riceve una query da un router con indirizzo IP pi\u00f9 basso del suo. Il Querier \u00e8 il router con indirizzo IP pi\u00f9 basso; se un altro router riceve una query da esso smette di inviare le proprie. Se un router che precedentemente era Querier non vede pi\u00f9 arrivare Query, riprende lui a inviarle subentrando come nuovo Querier. Il fatto che in una LAN i messaggi vengano ricevuti da tutti i router ad essa connessi fa s\u00ec che ognuno possa costruirsi progressivamente lo stato di membership completo, cos\u00ec che se il Querier attuale dovesse cadere il nuovo Querier dispone gi\u00e0 delle informazioni di stato aggiornate."}
{"id": "279879", "revid": "767487", "url": "https://it.wikipedia.org/wiki?curid=279879", "title": "Catullo (nome)", "text": "Origine e diffusione.\nDeriva dal \"cognomen\" latino \"Catullus\". Probabilmente \u00e8 una variazione di un nome gallico basato su \"catu\", \"battaglia\", con l'aggiunta del suffisso diminutivo \"-ullus\". In alternativa potrebbe derivare dal latino \"catulus\", \"cucciolo\", similmente a Catello.\n\u00c8 un nome di matrice classica, ma di scarsa diffusione, ripreso a partire dal Rinascimento dal poeta latino Gaio Valerio Catullo, nato nell'84 a.C. a Verona (che ai tempi era parte della Gallia).\nOnomastico.\nIl nome \u00e8 adespota, non essendoci santi che gli corrispondano; l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "279880", "revid": "767487", "url": "https://it.wikipedia.org/wiki?curid=279880", "title": "Celio (nome)", "text": "Origine e diffusione.\nRiprende il nome gentilizio \"Caelius\" o \"Coelius\", derivante da \"caelum\", \"cielo\" o indicante la provenienza dal \"mons Caelius\", il Celio, uno dei sette colli di Roma. Altre fonti lo riconducono invece al greco \u03ba\u03bf\u1fd6\u03bb\u03bf\u03c2 (\"koilos\"), con il significato di \"caverna\" o \"ventre\".\nIn Italia \u00e8 distribuito soprattutto nel Centro-Nord ed in Sardegna ed \u00e8 particolarmente concentrato in Veneto.\nOnomastico.\nL'onomastico si festeggia il 27 luglio in ricordo di san Celio, eremita del I secolo vissuto in Toscana."}
{"id": "279882", "revid": "1123126", "url": "https://it.wikipedia.org/wiki?curid=279882", "title": "Celso (nome)", "text": "Origine e diffusione.\nDeriva dal \"cognomen\" romano \"Celsus\", poi divenuto nome personale, basato sul vocabolo latino \"celsus\", che significa \"alto\", \"elevato\", \"eminente\", \"di nobili doti\". Venne portato da un certo numero di santi dei primi secoli, il che permise al nome di essere ripreso in alcuni paesi cattolici in epoca medievale; in Italia \u00e8 attestato principalmente nel Nord, specie in Emilia-Romagna, e sporadicamente anche nel Centro.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "279883", "revid": "287204", "url": "https://it.wikipedia.org/wiki?curid=279883", "title": "Carina (nome)", "text": "Origine e diffusione.\nDeriva dal soprannome o terzo nome latino di et\u00e0 imperiale \"Carinus\", tratto da \"Carus\", nome portato dall'imperatore Marco Aurelio Carino, figlio di Marco Aurelio Caro. Potrebbe derivare dall'aggettivo \"carus\" che vuol dire \"caro\", \"amato\" (in questo caso pu\u00f2 essere considerato diminutivo di Caro) oppure indicare la provenienza dalla Caria, una regione dell'Anatolia, o ancora significare \"abitante delle Carinae\" ossia le Carene, antico quartiere di Roma nei pressi dell'Esquilino.\nPu\u00f2 essere anche il diminutivo di Caterina.\nIn Italia \u00e8 diffuso nel centro-nord ed \u00e8 particolarmente concentrato in Abruzzo, dove riflette il culto di santa Carina.\nOnomastico.\nL'onomastico viene festeggiato il 7 novembre in ricordo di Santa Carina martire di Ancira."}
{"id": "279886", "revid": "838137", "url": "https://it.wikipedia.org/wiki?curid=279886", "title": "Flusso di radiazione", "text": "Consideriamo una sorgente luminosa puntiforme e una superficie S, tracciamo poi i raggi che provengono dalla sorgente e che passano per il contorno della superficie S, tale superficie delimita un angolo solido \u03a9; si dice che la radiazione attraversa la superficie S.\nSi definisce come flusso di radiazione \u03a6\u03a9 attraverso una superficie S la quantit\u00e0 di energia che investe la superficie nell'unit\u00e0 di tempo.\nSe il mezzo \u00e8 omogeneo, isotropo e non assorbente allora il flusso di radiazione emesso dalla sorgente dell'angolo solido \u03a9 si intende come la qualit\u00e0 di energia radiante che attraversa nell'unit\u00e0 di tempo una qualunque sezione dell'angolo solido, e il suo valore \u00e8 costante."}
{"id": "279888", "revid": "110157", "url": "https://it.wikipedia.org/wiki?curid=279888", "title": "Cicerone (nome)", "text": "Origine e diffusione.\nRiprende il \"cognomen\" romano \"Cicero Ciceronis\", basato su \"cicer\" (\"cece\"). Originariamente, veniva attribuito come soprannome a chi aveva sul volto un'escrescenza a forma di cece.\n\u00c8 divenuto noto grazie il celebre oratore Marco Tullio Cicerone. \u00c8 molto raro e diffuso solo nell'area di Roma\nOnomastico.\nNessun santo ha mai portato questo nome, che quindi \u00e8 adespota; l'onomastico ricorre pertanto il 1\u00ba novembre, festa di Ognissanti."}
{"id": "279889", "revid": "883", "url": "https://it.wikipedia.org/wiki?curid=279889", "title": "IGMP", "text": ""}
{"id": "279892", "revid": "767487", "url": "https://it.wikipedia.org/wiki?curid=279892", "title": "Tot\u00f2 al Giro d'Italia", "text": "Tot\u00f2 al giro d'Italia \u00e8 un film del 1948 diretto da Mario Mattoli. \u00c8 il primo film dove il nome di Tot\u00f2 compare anche nel titolo, e uno dei pochi film di Tot\u00f2 girati prevalentemente in esterni e in varie zone d'Italia: Lecco, Stresa, Bologna e Milano. Partecipano alla pellicola numerosi campioni di ciclismo dell'epoca: Fausto Coppi, Gino Bartali, Giancarlo Astrua, Louison Bobet, Ferdi K\u00fcbler, Fiorenzo Magni, Vito Ortelli, Vittorio Seghezzi e l'allora Campione del Mondo Alberic Schotte, oltre a Tazio Nuvolari e molti altri sportivi del tempo.\nTrama.\nIl professor Casamandrei, insegnante in un liceo bresciano, partecipa come membro della giuria di Miss Italia dove si innamora di Doriana, anch'essa giurata, e le dichiara il suo amore. Lei non lo corrisponde e, prendendolo in giro, si dice disposta a sposarlo solo dopo che lui avr\u00e0 vinto il Giro d'Italia. Il professore, incapace di andare in bicicletta ma follemente innamorato, \u00e8 disposto a tutto pur di vincere e conquistare la bella Doriana, fino a quando il suo desiderio di vendere addirittura \"l'anima al diavolo\" viene colto alla lettera da un vero demonio, Filippo Cosmedin, che si adopera in tal senso proponendo un regolare contratto firmato da Tot\u00f2 col sangue.\nLo sconosciuto professore, iscrittosi a sorpresa alla \"corsa rosa\", comincia a vincere facilmente tutte le tappe, tra lo stupore di tutti e la rabbia dei numerosi campioni che vi prendono parte. Il patto col diavolo per\u00f2 comporta solo la vittoria al Giro, non certo la vita lunga e felice al fianco di Doriana che il professore aveva sognato: il contratto infatti prevede che, terminata la gara, il demonio potr\u00e0 subito impadronirsi dell'anima del malcapitato, destinato quindi a morte e dannazione immediate.\nIl professore, resosi conto della tragica situazione, cerca in tutti i modi di non vincere, anche con l'aiuto della stessa Doriana (che, commossa dalla vicenda del patto col diavolo, finisce per innamorarsi anche lei dell'uomo), del suo allenatore Renato e del meccanico Augusto, ma con scarsi risultati.\nFino alla vigilia dell'ultima tappa la maglia rosa \u00e8 saldamente in suo possesso. Il giorno dell'ultima tappa Casamandrei sembra ormai rassegnato a vincere e a finire all'Inferno, ma si rivela provvidenziale l'intervento di sua madre, che con uno stratagemma (le donne ne sanno una pi\u00f9 del diavolo) addormenta Cosmedin, giunto in visita a casa sua, e fa in modo di sfruttare i poteri soprannaturali di quest'ultimo per far cadere il figlio a pochi metri dal traguardo. Tutto finisce bene: il professore si fidanza con Doriana, e a Cosmedin, cacciato dall'Inferno e pentito, viene data l'occasione di redimersi lavorando come domestico in casa della signora Casamandrei.\nCollegamenti esterni.\n "}
{"id": "279893", "revid": "1748167", "url": "https://it.wikipedia.org/wiki?curid=279893", "title": "Ciro (nome)", "text": "Origine e diffusione.\nDeriva dal nome persiano o elamico \"K\u016brush\", adattato in greco come \u039a\u03c5\u03c1\u03bf\u03c2 (\"Kyros\"), in ebraico come \u05db\u05bc\u05d5\u05b9\u05e8\u05b6\u05e9\u05c1 (\"Koresh\") e in latino come Cyrus. L'etimologia \u00e8 ignota, ma sono stati ipotizzati diversi significati, fra i quali \"lungimirante\", \"giovane\", \"pastore\", \"eroe\", \"del trono\" o \"il sole/come il sole/figlio del sole\"; \u00e8 spesso associato al termine greco \u03ba\u03c5\u03c1\u03b9\u03bf\u03c2 (\"kyrios\", \"signore\", da cui Cirillo e Ciriaco), e in effetti l'adattamento greco potrebbe essere stato influenzato da tale parola.\nIl nome venne portato da numerosi sovrani della Persia fra cui Ciro il Grande, conquistatore di Babilonia e liberatore del popolo ebraico, citato anche nell'Antico Testamento, la cui fama ha probabilmente aiutato la diffusione del nome.\nIn Italia il suo utilizzo \u00e8 sostenuto dal culto di vari santi, ed \u00e8 attestato principalmente nel Sud, in particolare in Campania e, per la forma Cirino, in Sicilia. In inglese, nella forma \"Cyrus\", cominci\u00f2 ad essere usato dai puritani dopo la Riforma protestante.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "279895", "revid": "104485", "url": "https://it.wikipedia.org/wiki?curid=279895", "title": "Clarissa (nome)", "text": "Origine e diffusione.\n\u00c8 una forma latinizzata di \"Clarice\", che deriva forse da una forma francese medievale di \"Claritia\", a sua volta un derivato di Clara. Il significato sarebbe quindi \"chiara\", \"brillante\", \"famosa\".\nOnomastico.\n\u00c8 un nome adespota, cio\u00e8 non \u00e8 portato da alcuna santa; l'onomastico si pu\u00f2 festeggiare il 1\u00ba novembre per Ognissanti o lo stesso giorno di Clara, cio\u00e8 generalmente l'11 agosto in memoria di santa Chiara d'Assisi."}
{"id": "279896", "revid": "125224788", "url": "https://it.wikipedia.org/wiki?curid=279896", "title": "Clelia (nome)", "text": "Origine e diffusione.\nDeriva dal latino \"Cloelia\", forma femminile di \"Cloelius\", portato da una \"gens\" romana; tali nomi risalgono a una radice osca imparentata con il verbo latino \"clueo\" o \"cluere\" (\"avere rinomanza\", \"avere fama\") e con il sostantivo greca \u03ba\u03bb\u03b5\u03bf\u03c2 (\"kleos\", \"fama\", \"gloria\"), quindi il significato del nome pu\u00f2 essere interpretato come \"famosa\", \"celebre\" (lo stesso dei nomi Berta, Clizia e Shohreh).\n\u00c8 portato, secondo la leggenda, da Clelia, una fanciulla romana che venne ceduta a Porsenna come ostaggio e che riusc\u00ec a fuggire attraversando a nuoto il Tevere portando con s\u00e9 altri prigionieri. Grazie alla fama di questo personaggio, simbolo di eroismo e libert\u00e0, il nome \u00e8 stato ripreso a partire dal Rinascimento; \u00e8 diffuso in tutta Italia, ed \u00e8 attestato prevalentemente nella sua forma femminile.\nOnomastico.\nL'onomastico si pu\u00f2 festeggiare il 13 luglio in onore di santa Clelia Barbieri, fondatrice delle suore minime dell'Addolorata e patrona dei catechisti dell'Emilia-Romagna. Con questo nome si ricorda anche la santa Clelia Nanetti, suora e martire in Cina, commemorata il 9 luglio."}
{"id": "279897", "revid": "228587", "url": "https://it.wikipedia.org/wiki?curid=279897", "title": "CDC STAR-100", "text": "Lo STAR-100 era un supercomputer prodotto dalla Control Data Corporation (CDC) e fu la prima macchina a utilizzare processori vettoriali per migliorare le prestazioni nel calcolo matematico e la sua potenza era di 1 MIpS e 100mFlOPs. Tuttavia alcune caratteristiche della macchina influirono negativamente sulle prestazioni reali che furono molto inferiori rispetto a quanto preventivato. Le prime installazioni commerciali furono effettuate nel 1974, la CDC fu spinta a immettere la macchina per mantenere la sua supremazia nel settore dei supercomputer anche perch\u00e9 dopo due anni sarebbe stato presentato il Cray-1 sebbene vendette solo 5 unit\u00e0.\nLo STAR era la prima macchina CDC ad architettura a 64 bit. La sua architettura non era simile al CDC 6600 o al CDC 7600. Era una macchina con una CPU tipo-RISC con il supporto di diversi processori secondari che si occupavano di effettuare compiti secondari sgravando il processore da questi compiti e consentendogli di effettuare unicamente operazioni aritmetiche. Nello STAR sia la CPU che i processori periferici erano deliberatamente semplificati per abbattere il costo e la complessit\u00e0 della macchina.\nNuove e complesse istruzioni furono rese disponibili attraverso l'APL programming language e lo stesso linguaggio permetteva l'elaborazione e gestione di ampi vettori di dati. La memoria fisica aveva parole di 512 bit chiamate SWORD (Superword) ed era divisa in 32 banchi indipendenti. La CPU fu progettata per utilizzare le istruzioni supplementari e l'hardware aggiuntivo della macchina per ridurre al minimo i tempi di accesso alla memoria. Per esempio un programma che somma 400 numeri pu\u00f2 essere composto da una singola istruzione e dal vettore composto dai quattrocento dati (che possono essere al massimo 65.536 = 216). La CPU decodificher\u00e0 la singola istruzione e poi inizier\u00e0 ad accedere alla memoria per effettuare le quattrocento somme senza dover pi\u00f9 decodificare altre istruzioni. Come nel caso di sistema a pipeline le prestazioni del sistema migliorano se la CPU conosce in anticipo le istruzioni da eseguire e se queste istruzioni sono tra loro condizionate.\nPer rendere le prestazioni dello STAR migliori del CDC 7600 le pipeline dello STAR furono rese pi\u00f9 profonde. Mentre il 7600 manteneva fino a 8 istruzioni contemporaneamente lo STAR era in grado di mantenere fino a 25 istruzioni in modo da poter utilizzare tutte le unit\u00e0 di calcolo. Per poter ottenere elevate prestazioni le pipeline vettoriali dovevano essere costantemente piene altrimenti le pipeline rallentavano il sistema invece di velocizzarlo. Per lo STAR il punto di guadagno era di circa 50 dati altrimenti l'utilizzo delle pipeline vettoriali non era conveniente dal punto di vista delle prestazioni.\nQuando nel 1974 la macchina fu presentata era chiaro che le prestazioni reali della macchina non erano quelle che la maggior parte delle persone si aspettava. Realizzare programmi vettoriali era difficile dato che spesso i dati da elaborare e le stesse istruzioni dipendevano dai risultati delle operazioni precedenti e quindi non potevano essere efficacemente vettorializzati. Le prestazioni dichiarate potevano essere ottenute solo in rari casi. \nInoltre le prestazioni delle operazioni non vettoriali erano state sacrificate per velocizzare lo operazioni vettoriali e quindi quando i programmi non utilizzavano queste istruzioni le prestazioni decadevano drammaticamente.\nLo STAR-100 fu una delusione per molte persone e lo stesso capo progetto Jim Thornton abbandon\u00f2 la CDC per andare alla Network System Corporation. Una versione successiva e migliorata venne in seguito distribuita come CDC Cyber 203 e in seguito venne ulteriormente migliorato come CDC Cyber 205, ma in quel periodo gi\u00e0 esisteva il Cray-1 una macchina ad alte prestazioni notevolmente migliore del CDC Cyber.\nIl fallimento dello STAR detronizz\u00f2 la CDC dal suo dominio del settore dei supercomputer e infatti la compagnia abbandon\u00f2 il mercato nel 1982."}
{"id": "279900", "revid": "33689", "url": "https://it.wikipedia.org/wiki?curid=279900", "title": "Microsoft Flight Simulator", "text": "Microsoft Flight Simulator \u00e8 una serie di simulatori di volo civile per PC sviluppata dalla Microsoft. Adottato anche da alcune aeronautiche come addestratore procedurale (come nel caso dell'Aeronautica Militare Italiana che impiega la versione del 2004), lo sviluppo di questo software \u00e8 stato molto aiutato dai contributi perlopi\u00f9 gratuiti di appassionati o vere e proprie software house.\nStoria.\nEra il 1982 quando la Microsoft acquist\u00f2 i diritti sulla versione per sistemi IBM del simulatore di volo della \"SubLOGIC\", azienda del primo sviluppatore del simulatore Bruce Artwick, che lo aveva creato nel 1976. Nello stesso anno la Microsoft lanci\u00f2 il titolo di quello che dopo oltre 2 decenni \u00e8 diventato molto di pi\u00f9 che un videogioco. Gi\u00e0 allora il modello di volo si poteva considerare abbastanza realistico mentre l'ambientazione era lasciata molto all'immaginazione, essendo in grafica vettoriale monocromatica.\nLa versione 2.0 (introdotta nel 1985) aggiunse la possibilit\u00e0 di impiegare il joystick, ed ebbe una ampia diffusione, essendo sviluppata per molte piattaforme.\nLa versione 3.0 del 1988 introdusse le finestre multiple e i primi effetti 3D, diventando la prima versione ad avere una certa fortuna commerciale, ma la versione 4.0 inizi\u00f2 la tendenza allo sviluppo di prodotti aggiuntivi da parte di privati ed aziende esterne a Microsoft.\nPer poter assaporare una versione graficamente appetibile si dovr\u00e0 aspettare il 1993 con l'uscita della versione 5, che univa dei modelli di volo precisi con una parte grafica che curava sia gli scenari esterni che gli interni delle cabine di pilotaggio degli aeroplani; in questa versione furono introdotte opzioni come la gestione delle condizioni meteorologiche o le ombre generate dal sorgere e dal tramonto del sole. Inoltre in questa versione viene introdotto l'uso di scenari fotorealistici (seppur secondo parametri diversi da quelli attuali).\nDalla versione 5 in poi i database degli aeroporti si arricchirono sempre di pi\u00f9, le versioni si adeguavano alla veloce evoluzione dell'hardware introducendo sempre pi\u00f9 aeroporti, radioassistenze, meteo scaricabile on-line per poter volare virtualmente con le stesse condizioni meteo reali, trasformando sempre pi\u00f9 un gioco in uno strumento che permetteva di apprendere i rudimenti del volo con funzioni anche didattiche. Queste successive versioni assunsero anche il secondo nome dato dal sistema operativo (o l'anno) in cui erano state progettate.\nIl 13 ottobre 2006 viene pubblicato \"Microsoft Flight Simulator X\", dove grazie all'intelligenza artificiale, ad una nuova grafica, ai cieli, allo scenario, agli animali (che si muovono e sono una novit\u00e0 in Flight Simulator) ed alle migliaia di aeroporti presenti (gestiti da un ATC realistico), si sono raggiunte insuperabili vette di realismo. Si pu\u00f2 anche decollare da una portaerei pienamente funzionante e utilizzare numerose missioni, cio\u00e8 voli guidati con obiettivo specifico. Per\u00f2 richiede come minimo Windows XP; non funziona infatti con Windows 2000 e precedenti.\nA seguito della Crisi economica, nel gennaio 2009 durante una ristrutturazione interna della societ\u00e0 gli \"Aces Studios\" (responsabili dello sviluppo del prodotto) vengono chiusi.\nNel 2010 Microsoft ha annunciato l'arrivo di un nuovo simulatore di volo, ispirato alla celebre serie di Microsoft Flight Simulator e chiamato Microsoft Flight.\nNell'edizione 2019 dell'E3 di Los Angeles viene presentata una nuova edizione di Flight Simulator. Il gioco sfrutta i dati raccolti, anche in tempo reale, dalle mappe di Bing Maps e l'intelligenza artificiale potenziata da Azure, per creare scenari realistici anche con diverse condizioni meteorologiche. Il 18 agosto 2020 viene pubblicata la nuova versione annunciata, denominata semplicemente \"Microsoft Flight Simulator\".\nAmbiente e qualit\u00e0 di simulazione.\nDurante la simulazione ci si trova all'interno della cabina di pilotaggio (cockpit) da dove \u00e8 possibile manovrare l'aeromobile sia con il mouse che con la tastiera ma \u00e8 consigliato, se lo si possiede, utilizzare un joystick o un volante da aereo abbinato ad una pedaliera. \u00c8 possibile cambiare la vista, scegliendo tra le seguenti:\nIn Flight Simulator X sono state aggiunte altre viste come:\nIn Flight Simulator sono presenti quasi tutti gli aeroporti reali, che sono fedelmente riprodotti, cos\u00ec come gli aeromobili e i loro strumenti di navigazione. Anche gli elementi meteorologici hanno la loro importanza e influenzano la navigazione; inoltre \u00e8 presente un aggiornamento online delle condizioni meteorologiche, che quindi rispecchieranno quelle reali. Infine, per quanto riguarda il volo a vista e la modellazione dello scenario sono state aggiunte aree ad alta risoluzione, l'autogen \u00e8 stato migliorato, gli effetti di luce resi pi\u00f9 realistici e nella versione 9.1 il software riesce a supportare mesh da 19 m.\nIn ogni caso, se non si \u00e8 soddisfatti della qualit\u00e0 dello scenario e degli aeromobili, \u00e8 possibile espandere il gioco: in commercio esistono svariati scenari e aerei sia a pagamento che gratuiti che migliorano notevolmente la qualit\u00e0 della simulazione.\nLa versione 2020 del simultatore offre la mappatura completa del pianeta grazie alle mappe virtuali di Microsoft e la riproduzione di oltre 37.000 aeroporti.\nGiocare online.\nCon la modalit\u00e0 multigiocatore di Flight Simulator \u00e8 possibile volare online ed interagire con altri piloti e controllori virtuali che hanno la vostra stessa passione ed \u00e8 proprio in virt\u00f9 della comune passione per il volo che sono sorte, in varie parti del mondo, compagnie aeree virtuali; alcune di queste si rifanno a quelle reali (real related), altre sono di pura fantasia. All'interno di queste compagnie aeree si pu\u00f2 fare carriera in relazione alle ore di volo effettuate. Si pu\u00f2 anche volare online utilizzando dei network, quali IVAO e VATSIM, a cui si rifanno anche alcune compagnie aeree virtuali. Sono presenti numerose scuole di volo virtuali (sia gratuite che a pagamento) nel web, nelle quali si pu\u00f2 imparare a pilotare diversi aerei in VFR o in IFR. In entrambi i network si possono fare degli esami per aumentare il proprio livello di esperienza."}
{"id": "279901", "revid": "131962", "url": "https://it.wikipedia.org/wiki?curid=279901", "title": "Flight Simulator 2004", "text": ""}
{"id": "279903", "revid": "79968", "url": "https://it.wikipedia.org/wiki?curid=279903", "title": "Retrocomputing", "text": "Retrocomputing \u00e8 un termine della lingua inglese indica un'attivit\u00e0 che consiste nel recuperare e intervenire su computer di vecchie generazioni e utilizzarli nuovamente per scopi storico-culturali e hobbistici. Si differenzia dal trashware, che \u00e8 pratica simile, ma finalizzata al recupero per utilizzi pratici.\nCi sono diversi filoni che dividono gli appassionati di \"retrocomputing\", a seconda del tipo di computer collezionati: chi ad esempio ama collezionare home computer anni 1980 (Commodore 64, Sinclair ZX Spectrum, Famiglia Atari 8-bit, Amiga, Atari ST, Amstrad CPC, MSX), chi i vari PC IBM compatibili, chi le workstation utilizzate come server nelle sale macchine e nei grossi centri elaborazione dati.\nAssociato strettamente al retrocomputing \u00e8 il \"retrogaming\", che si applica alla raccolta di videogiochi storici e al recupero di console."}
{"id": "279906", "revid": "22356", "url": "https://it.wikipedia.org/wiki?curid=279906", "title": "Herrerasauridi", "text": ""}
{"id": "279907", "revid": "22356", "url": "https://it.wikipedia.org/wiki?curid=279907", "title": "Herrerasauride", "text": ""}
{"id": "279908", "revid": "2225", "url": "https://it.wikipedia.org/wiki?curid=279908", "title": "Ronald Walken", "text": ""}
{"id": "279909", "revid": "2225", "url": "https://it.wikipedia.org/wiki?curid=279909", "title": "Ronnie Walken", "text": ""}
{"id": "279911", "revid": "125950966", "url": "https://it.wikipedia.org/wiki?curid=279911", "title": "Gaspare Traversi", "text": "Trasse dal teatro contemporaneo la fonte per le sue composizioni, coniugando le caratteristiche fisiognomiche, spesso ambigue, dei personaggi rappresentati, alla espressiva gestualit\u00e0 rivelatrice dei loro caratteri.\nBiografia.\nPrimo di otto fratelli, l'artista nacque da Domenico e Margherita Marinello (o Marinelli). Probabilmente influenzato dall'anziano Francesco Solimena, nei suoi dipinti, sia con opere d'argomento religioso - come la \"Crocifissione\" del 1748, ora conservata alla Collezione Escalar, o i tre grandi teleri orizzontali con le \"Storie della Vergine\" per la chiesa napoletana di Santa Maria dell'Aiuto dell'anno successivo, che in ritratti e scene di soggetto domestico - si mise in opposizione alle tendenze \u00abufficiali\u00bb dell'ambiente napoletano, indirizzandosi verso una resa naturalistica e psicologica della realt\u00e0.\nA causa dei difficili rapporti con artisti e committenti il Traversi si trasfer\u00ec, intorno al 1752, definitivamente a Roma, nel quartiere Trastevere, accompagnato dalla sorella Caterina e dalla moglie Rosa Orlandi, forse su invito del padre francescano Raffaello Rossi da Lugagnano, conosciuto a Napoli quando quest'ultimo era, dal 1742, commissario visitatore apostolico presso il Regio Monastero di Santa Chiara a Napoli e suo maggior committente romano, ma continu\u00f2 a mantenere contatti con l'ambiente napoletano.\nIn quello stesso anno, su commissione dei Carmelitani di San Crisogono, realizz\u00f2 sei tele incentrate su temi biblici ed evangelici oggi conservate nella Basilica di San Paolo fuori le mura; successivamente esegue il \"Miracolo di san Raimondo Nonnato\" per la chiesa di Sant'Adriano, ora conservato nella curia generalizia dei Mercedari. Nella coeva tela con \"Il ferito\", conservata nelle veneziane Gallerie dell'Accademia, un giovane, confortato da una ragazza, fa esaminare la sua ferita a un medico: il punto focale della tela \u00e8 nel volto, intento e grave, del medico; secondo Roberto Longhi\"...ci pare che il \"sembiante\" dell'ignoto chirurgo napoletano prenda posto fra quei ricordi dell'uomo che ci dicono qualche cosa di sicuro, di veracemente attuale sui sentimenti possibili ad un uomo in un secolo, senza cedere troppo a quei sentimenti medesimi; cos\u00ec come ci dicono l'Erasmo dell'Holbein o il Voltaire dello Houdon\".Tra il 1753-58 le 25 tele per la chiesa e la sagrestia di Santa Maria di Monte Oliveto a Castell'Arquato su commissione di Raffaello Rossi da Lugagnano e dipinti per il Duomo di Parma. Nel 1753 riceve la commissione per le Stazioni della Via Crucis di Borgotaro, in origine destinate alla chiesa di Santa Maria di Castell'Arquato presso Piacenza.\nContemporanee alla produzione religiosa sono le sue celebri tele con \"scene di genere\", dipinti nei quali alle prime esperienze del naturalismo napoletano si aggiungono le nuove sollecitazioni della pittura di genere nordica e dell'eredit\u00e0 caravaggesca; raccoglie i nuovi indirizzi del Mons\u00f9 Bernardo e di Marco Benefial, indirizzandoli verso un'autentica indagine sociale, prendendo a soggetto tanto le classi alte che quelle popolari. Come scrive Nicola Spinosa, il Traversi presenta \"...scene tratte dalla vita d'ogni giorno, dai salotti di ricchi borghesi \u2013 quelli che allora s'usava indicare come \"parvenus\" \u2013 con aspirazioni nobiliari o da qualche misero interno d'osteria con avventori rissosi, vecchi ubriaconi, mezzane proterve e giovanotti sprovveduti, dall'interno di qualche basso con comari compiacenti e ragazzotte intristite o da un angolo di strada frequentato da frati avvinazzati e legulei senza scrupoli, da ragazzini ridanciani e da cicisbei rammolliti; venivano messi a fuoco, meglio che in un trattato sulla situazione economica del paese o in un pamphlet sui costumi della sua gente e sulle sue necessit\u00e0, i mali, le rinnovate aspirazioni, le continue delusioni, i laceranti contrasti, le persistenti contraddizioni di una realt\u00e0 che poteva essere solo quella della Napoli settecentesca o di alcuni quartieri periferici romani\".\nTra queste tele sono: \"La poppata\", Roma, collezione privata; \"La lezione di disegno\", di Kansas City, \"La rissa\", Museo di San Martino a Napoli; il \"Mendicante cieco\", Boston e \"La vecchia e lo scugnizzo\" della Pinacoteca di Brera.\n\"Il contratto nuziale\" del 1745 - 1750, rivela l'attenzione dell'artista per la produzione di William Hogarth, del quale dovette conoscere le incisioni anche se, secondo l'Antal, \"i volti di questi ricchi borghesi napoletani, che vogliono sembrare aristocratici, sono lievemente pi\u00f9 convenzionali che in Hogarth\".\nL'ultima sua opera conosciuta, del 1770, \u00e8 il \"Ritratto di canonico\", in cui l'espressione cupida del vecchio sacerdote stigmatizza l'immagine di un clero corrotto ma potente, fra i principali bersagli della contemporanea critica illuminista."}
{"id": "279914", "revid": "393899", "url": "https://it.wikipedia.org/wiki?curid=279914", "title": "Prodotto (economia)", "text": "Un prodotto, in economia, \u00e8 un insieme di attributi tangibili e intangibili di un bene o un servizio volti a procurare un beneficio a un utilizzatore, ottenuto tipicamente attraverso un processo di produzione o creazione a partire da risorse iniziali e con valore aggiunto finale. Con visione diversa, ma complementare, un prodotto \u00e8 il risultato di un processo di realizzazione (se materiale) o di erogazione (se servizio, ovvero prodotto immateriale).\nCaratteristiche.\nNel marketing, il prodotto \u00e8 anche una delle \"4P\" del marketing mix. Viene definito come tutto ci\u00f2 che pu\u00f2 essere offerto a un mercato per attenzione, acquisizione, uso o consumo, per soddisfare un desiderio o un bisogno. Un prodotto non \u00e8 quindi solamente l'oggetto fisico in s\u00e9 (bene), ma include anche servizi, persone, luoghi, organizzazione e idee.\nProprio per questo, nell'ambito del marketing, si parla sempre di pi\u00f9 di \"Sistema Prodotto\" e non di pi\u00f9 di prodotto semplice. Il \"Sistema Prodotto\" \u00e8 infatti formato dal prodotto fisico-tecnico, dall'imballaggio, dal marchio e dai servizi accessori.\nIl sistema prodotto \u00e8 dunque formato da:\nRelativamente ai servizi accessori si \u00e8 assistito, col passare del tempo, al concetto di \"pay per use\" (PPU) che ha portato le imprese a prendere a noleggio i beni (specie se strumentali) anzich\u00e9 acquistarli in se e per s\u00e9. Inoltre, sempre nell'ambito dei servizi, si \u00e8 assistito, col passare degli anni, al concetto di dematerializzazione del prodotto laddove, i prodotti, prima fisicamente reperibili si sono trasformati in servizi (brani scaricabili in sostituzione dei DVD).\nDurante le fasi di progettazione e produzione si fa riferimento ai vari componenti di ciascun prodotto attraverso la distinta base.\nClassificazione.\nUn prodotto si pu\u00f2 classificare per:\nSino ai significati di prodotto come la famiglia, classe, gruppo e simili, si parla di tipi di un prodotto (prodotti con alcune caratteristiche in comune); invece, con articolo (referenza) si \u00e8 individuato uno specifico prodotto cio\u00e8 il massimo grado di analiticit\u00e0 dal punto di vista delle caratteristiche e propriet\u00e0 (proposte al mercato da parte di un produttore). In molti casi si unifica, semplificando, linea a gruppo.\nSi usa anche il concetto di gamma di prodotto per significare, a seconda dei casi, o la \"linea\" o il \"gruppo\" di prodotto. Spesso il termine \"gamma\" lo si riserva per indicare un livello prestazionale di una famiglia di prodotto. La serie, invece, \u00e8 la successione temporale di una marca di prodotto (come le serie di un modello di automobile). Alcuni usano il termine \"serie\" al posto di linea o gruppo ovvero la declinazione di articoli appartenenti ad una famiglia. La marca \u00e8 il nome distintivo di un prodotto entrato nell'uso comune da parte del mercato ma \u00e8 un concetto pi\u00f9 di marketing che di produzione. Nel linguaggio economico e del marketing per prodotto s'intende soprattutto \"famiglia\" o al pi\u00f9 \"classe\" di prodotto; in quello industriale e delle vendite, invece, s'intende \"linea\" di prodotto e \"articolo\". Nel gergo del magazzino si usa molto spesso il termine codice come sinonimo di articolo, sebbene il codice sia solo una delle propriet\u00e0 anagrafiche di una referenza e comunque anche gli altri livelli possono essere codificati. Da notare che la classificazione di prodotto non si applica solo al prodotto finito, ma anche ai semilavorati e alle materie prime o, ovviamente, a macchine, attrezzature, opere e servizi.\nLa matricola o seriale (\"serial number\") \u00e8 un codice che identifica univocamente un esemplare di un certo articolo di prodotto. Il lotto invece \u00e8 un insieme omogeneo (di prodotto) realizzato con medesime condizioni produttive. Il concetto di lotto \u00e8 relativo in quanto ogni settore gli assegna un significato operativo specifico (per l'alimentare o il farmaceutico \u00e8 una cosa, per l'automobilistico o il siderurgico \u00e8 un'altra). Matricola e lotto sono mezzi di identificazione temporale di prodotto e sono utili, ad esempio, per la rintracciabilit\u00e0.\nUn altro livello di classificazione riguarda lo stato relativo al ciclo di produzione/distribuzione. Pertanto, un prodotto pu\u00f2 essere:\nSi noti che questa classificazione \u00e8 ovviamente relativa lungo la catena di fornitura (per la fabbrica che realizza e vende \"materie prime\" queste sono ovviamente \"prodotti finiti\").\nOpera.\nL'opera \u00e8 un particolare tipo di prodotto essendo un bene a \"esemplare unico\" (come nel caso dell'edilizia, architettura o impiantistica). Da qui il concetto di \"posa in opera\". Parlando di opere spesso non si usa il termine produzione ma costruzione. Esempi di opere: edifici, ponti, strade, dighe, reti ferroviarie o metropolitane, linee elettriche o idrauliche, sistemi produttivi industriali complessi, prototipi di ricerca tecnologica, ecc.\nQuando un'opera \u00e8 il risultato di un'attivit\u00e0 artistica e non economica allora prende il nome di opera d'arte.\nRicambio e accessorio.\nUn ricambio e un accessorio sono prodotti che hanno una funzione complementare in associazione ad un altro (sistema). In dettaglio:\nChiaramente un ricambio potrebbe essere anche relativo ad un accessorio. La produzione, vendita e/o montaggio di ricambi e accessori sono una classica attivit\u00e0 di assistenza post vendita.\nTipologia.\nUn prodotto parte da una forma base (\"core\"), per poi poter essere ampliato in funzione delle esigenze del mercato e dell'impresa.\nCiclo di vita.\nOgni prodotto posto in commercio segue un proprio ciclo di vita, rappresentato dalle seguenti fasi:\nPremium.\nCon la parola premium si designa normalmente una categoria superiore di un prodotto cio\u00e8 la versione con requisiti prestazionali maggiori o con maggiori funzioni di quello \"base\"."}
{"id": "279916", "revid": "34241", "url": "https://it.wikipedia.org/wiki?curid=279916", "title": "Flight Simulator", "text": ""}
{"id": "279918", "revid": "124908762", "url": "https://it.wikipedia.org/wiki?curid=279918", "title": "Mabinogion", "text": "Il Mabinogion \u00e8 un gruppo di testi in prosa provenienti da manoscritti gallesi medievali, contenenti eventi storici dell'Alto Medioevo, reminiscenze mitologiche e antichissime tradizioni (risalenti all'Et\u00e0 del Ferro), che hanno alcune corrispondenze con quelle dell'Irlanda. \nSuddivisione dell'opera.\nI quattro rami.\nI testi principali sono quattro, definiti rami o branche, ciascuno dei quali \u00e8 intitolato a un protagonista:\nI cinque racconti aggiuntivi.\nCi sono poi cinque racconti provenienti dalla tradizione gallese e dalla leggenda: \n\"Culhwch e Olwen\" e \"Il sogno di Rhonabwy\" hanno molto interessato gli studiosi in quanto contengono antiche tradizioni su re Art\u00f9. &lt;br&gt; \n\"Il sogno di Macsen Wledig\" \u00e8 invece una storia romanticizzata sull'imperatore romano Magno Massimo. &lt;br&gt; \n\"Il racconto di Taliesin\", biografia leggendaria del famoso bardo, \u00e8 un'opera tarda, omessa da alcune moderne traduzioni.\nI tre romanzi gallesi.\nCi sono infine tre racconti, detti \"Y Tair Rhamant\" (I tre romanzi gallesi), anche queste con storie legate al ciclo arturiano, che compaiono anche nei poemi di Chr\u00e9tien de Troyes). Gli studiosi hanno discusso se i romanzi gallesi siano basati sull'opera di Chr\u00e9tien o se derivino da fonti comuni al poeta francese. Sebbene sia probabile la prima ipotesi, tuttavia \u00e8 probabile che Chr\u00e9tien abbia basato le sue storie su antiche fonti celtiche. I racconti sono: \nNome.\nIl nome\" Mabinogion\" nasce da un equivoco in cui incorse la prima traduttrice dell'opera, la britannica Lady Charlotte Guest. Trov\u00f2 in uno dei racconti la parola gallese \"mabynogyon\" e pens\u00f2 che fosse il plurale del gallese \"mabinogi\". La parola stessa \"mabinogi\" ha un significato alquanto oscuro, sebbene sia abbastanza chiaro che sia connessa al gallese \"mab\" (\"figlio\"). Il professor Eric Hamp ha ipotizzato che la parola sia connessa con il nome del dio celtico Maponos e che si riferisse a materiale letterario pertinente a tale dio. In origine il nome \"Mabinogi\" si riferiva solo ai quattro racconti principali, che si ritiene derivino da tradizioni ancora pi\u00f9 antiche. Infatti ognuno di questi quattro racconti termina con la frase \"qui finisce questa parte del mabinogi\".\nDatazione.\nIl corpus del Mabinogi \u00e8 tramandato su due manoscritti, il \"Llyfr Coch Hergest\" (Libro rosso di Hergest) risalente al periodo tra il 1382 e il 1410, e il \"Llyfr Gwyn Rhydderch\" (Libro bianco di Rhydderch), scritto nel 1350 circa. Frammenti di questi racconti sono per\u00f2 conservati anche in manoscritti risalenti all'inizio del XIII secolo. Dall'analisi del linguaggio usato nei racconti si \u00e8 concluso che risalgano ad un periodo compreso tra il 1100 e il 1150.\nAdattamento fantasy.\nLa scrittrice Evangeline Walton ha riscritto la tetralogia del \"Mabinogion\" in versione romanzo fantasy, ritenendo che il linguaggio del mito sia oggi incomprensibile ai pi\u00f9. La serie \u00e8 intitolata \"I Mabinogion\" (ISBN 88-502-0706-9) ed \u00e8 formata da quattro romanzi:"}
{"id": "279924", "revid": "3732", "url": "https://it.wikipedia.org/wiki?curid=279924", "title": "Newton Compton Editori", "text": "La Newton Compton \u00e8 una casa editrice italiana.\nStoria.\nFondata a Roma nel 1969 da Vittorio Avanzini (1937-vivente), tuttora alla guida dell'azienda insieme al figlio Raffaello, fin dagli esordi la casa editrice si dedica soprattutto al mercato del libro tascabile, lanciando negli anni settanta \"paperbacks\" economici, classici della saggistica, della narrativa e della poesia italiana e straniera. Fu lui a pubblicare Freud in versione economica e, per primo, i testi poetici di Bob Dylan e Patti Smith. \nNel 1988 \u00e8 iniziata la collana dei \"Grandi Tascabili Economici\" - rinnovata nel 2010 - di classici della letteratura, della filosofia e di poesia e saggistica; nel 1991 iniziano i \"Mammut\", che raccolgono la produzione, spesso completa, di autori classici, con un prezzo molto contenuto; nel 1992 \u00e8 nata la collana \"100 pagine 1000 lire\". Nel 1990-1992 furono vendute 12 milioni di copie. Il successo fu replicato nel 2013 con i classici a 0,99 euro. Dal 2010 la Newton Compton \u00e8 entrata nel mercato degli ebook.\nIl 15 marzo 2019 il Gruppo editoriale Mauri Spagnol (GeMS) ha acquisito il controllo della casa editrice, rilevandone il 51% delle quote. La guida operativa \u00e8 rimasta alla famiglia Avanzini.\nLe collane.\nCollane libri.\nTutte le pubblicazioni che non rientrano in nessuna di questa collana vengono chiamate dalla Newton \"Fuori collana\"."}
{"id": "279943", "revid": "287204", "url": "https://it.wikipedia.org/wiki?curid=279943", "title": "Bonnie Blair", "text": "\u00c8 stata la pi\u00f9 veloce pattinatrice di velocit\u00e0 della seconda met\u00e0 degli anni 1980 e della prima met\u00e0 degli anni 1990, e una delle atlete pi\u00f9 titolate in tutta la storia dei Giochi olimpici estivi e invernali. Partecip\u00f2 con la nazionale degli Stati Uniti a quattro Olimpiadi, nelle quali vinse cinque medaglie d'oro e una di bronzo.\nBiografia.\nBonnie Blair \u00e8 nata a Cornwall, nello stato di New York, ma \u00e8 cresciuta a Champaign, nell'Illinois. Dopo la laurea, si trasfer\u00ec a Milwaukee, nel Wisconsin, per allenarsi con la squadra statunitense di pattinaggio su ghiaccio.\nLa Blair partecip\u00f2 alle Olimpiadi per la prima volta a Sarajevo 1984. Non vinse medaglie ma ottenne un promettente ottavo posto nei 500 metri, a soli 19 anni. A Calgary 1988 vinse i 500 metri, con il record mondiale di 39,1 secondi, e arriv\u00f2 terza nei 1000 metri. A Albertville 1992 vinse di nuovo, sia nei 500 sia nei 1000 metri (1:21,90).\nCome gli altri atleti della sua epoca, la Blair si giov\u00f2 di un cambiamento delle regole olimpiche. Nel 1986 il Comitato Olimpico Internazionale aveva stabilito di sfasare di due anni i Giochi olimpici estivi e quelle invernali. Di conseguenza, i successivi giochi olimpici si tennero soltanto due anni dopo, anzich\u00e9 quattro, nel 1994 a Lillehammer. I XVII Giochi olimpici invernali furono una sorta di incoronazione per Bonnie Blair: vinse di nuovo i 500 metri (39,29) e i 1000 metri (1:18,74), dominando gli avversari. Nei 500 metri vinse con un vantaggio di 36 centesimi, nei 1000 metri con un vantaggio di 1 secondo e 38 centesimi, il distacco pi\u00f9 alto nella storia della gara. Divent\u00f2 anche la prima donna americana a vincere cinque medaglie d'oro.\nDopo le olimpiadi di Lillehammer, continu\u00f2 a gareggiare. Nel marzo del 1994 stabil\u00ec un altro record mondiale nei 500 metri, diventando la prima donna a scendere sotto i 39 secondi (38,99). Il 18 marzo 1995 disput\u00f2 la sua ultima gara, stabilendo il record americano dei 1000 metri (1:18,05).\nDopo essersi ritirata dalla competizioni, ha sposato il compagno di squadra Dave Cruikshank. Attualmente sostiene varie attivit\u00e0 di beneficenza attraverso il Bonnie Blair Charitable Fund.\nBonnie Blair ha vinto diversi premi prestigiosi, compreso il Premio Sullivan nel 1992 e il titolo di \"sportivo dell'anno\" di Sports Illustrade nel 1994, insieme con un altro pattinatore di velocit\u00e0, il norvegese Johann Olav Koss. Nel 1994 fu anche scelta da Associated Press come atleta femminile dell'anno.\nNel 2004 \u00e8 entrata nella United States Olympic Hall of Fame. Al momento, \u00e8 l'atleta americana pi\u00f9 titolata alle olimpiadi invernali. \u00c8 anche una dei soli sei atleti che hanno vinto 3 medaglie d'oro consecutive alle olimpiadi invernali, insieme con la norvegese Sonja Henie (1928-36) e lo svedese Gillis Grafstr\u00f6m (1920-28) nel pattinaggio di figura, il tedesco dell'est Ulrich Wehling (1972-80) nella combinata nordica, il tedesco Georg Hackl (1992-98) nello slittino e il norvegese Bj\u00f8rn D\u00e6hlie (1992-98) nello sci di fondo."}
{"id": "279944", "revid": "6923", "url": "https://it.wikipedia.org/wiki?curid=279944", "title": "Emiliano Bonazzoli", "text": "Carriera.\nGiocatore.\nGli esordi: Brescia e Cesena.\nCresce calcisticamente nel Casalromano, successivamente nel Voluntas e nel , con cui esordisce in Serie B nel 1997, all'et\u00e0 di 18 anni. Nella stagione successiva esordisce con le \"rondinelle\" anche in Serie A, militando nei ranghi della prima squadra per due anni, ma giocando solo in 18 occasioni, senza mai andare a segno. Nel mercato invernale del 1999 passa in prestito al , in Serie B, con cui riesce a segnare il suo primo gol in carriera. In Romagna trova una buona continuit\u00e0, giocando in tutto 21 partite, e l'anno successivo torna al Brescia, nel frattempo retrocesso in serie cadetta. Promosso titolare della squadra, segna 10 gol in 35 incontri.\nParma e Hellas Verona.\nNell'estate 2000 viene acquistato a titolo definitivo dal , facendo cos\u00ec ritorno in massima serie. Dopo un inizio faticoso, e una sola presenza in campionato, passa in prestito per sei mesi al , squadra nella quale dimostra di valere la serie maggiore: nella stagione 2000-2001 segna infatti 7 reti in 28 partite, contribuendo alla salvezza del club scaligero. Il suo buon rendimento convince il Parma a confermarlo per la stagione 2001-2002, ma in un anno e mezzo Bonazzoli, complice la concorrenza di attaccanti pi\u00f9 esperti e/o pi\u00f9 avvezzi al gol, come Alberto Gilardino e Marco Di Vaio, non trova lo spazio necessario, disputando in tutto 35 partite e andando a segno 8 volte. In questa seconda stagione vince la Coppa Italia.\nReggina.\nNel gennaio 2003 approda in prestito alla , inserendosi in un parco attaccanti che comprendeva gi\u00e0 David Di Michele, Erjon Bogdani e Gianluca Savoldi. Subito promosso titolare, realizza 7 reti nella stagione regolare pi\u00f9 un fondamentale gol nello spareggio salvezza contro l', a Bergamo; chiude la stagione, che si rivela la pi\u00f9 prolifica a livello personale, con 11 segnature complessive. Complice la grande stagione in amaranto, viene riscattato dal club calabrese e confermato anche per la stagione 2003-2004, dove realizza due reti in 25 partite. Rimane a Reggio Calabria anche l'anno successivo, e, sotto la guida del neotecnico Walter Mazzarri, ritrova una buona continuit\u00e0 realizzativa, segnando 8 gol in 35 presenze, e contribuendo in modo decisivo al conseguimento del decimo posto in classifica.\nSampdoria.\nDopo l'arrivo di Rolando Bianchi alla Reggina, il 14 agosto 2005 viene ingaggiato in prestito con diritto di riscatto dalla . La prima stagione con la maglia blucerchiata inizia bene: nell'arco di tre mesi segna nove gol in 17 partite, ma il 28 dicembre s'infortuna gravemente, durante l'allenamento pomeridiano, riportando una lesione parziale al legamento crociato anteriore del ginocchio destro. Finisce cos\u00ec anzitempo la stagione, e la sua assenza contribuisce a un lungo periodo negativo di tutta la squadra, che chiude la stagione con soli 41 punti in classifica.\nA fine campionato la Sampdoria acquista il suo cartellino che era a met\u00e0 tra Parma e Reggina cedendo ai ducali Vitali Kutuzov pi\u00f9 un conguaglio economico di circa \u20ac 3 milioni. Dopo un lungo periodo di riabilitazione, Bonazzoli ritorna in campo agli inizi di agosto, pur con qualche problema di tenuta fisica. Novellino lo tiene due volte fuori dalla formazione titolare per recuperare, e successivamente trova una buona continuit\u00e0. Tuttavia, il 29 marzo 2007, dopo aver riportato la frattura di un dito della mano, \u00e8 costretto a sottoporsi a una nuova operazione, e il 7 aprile si infortuna nuovamente, questa volta al legamento crociato del ginocchio sinistro, ed \u00e8 quindi costretto a finire ancora una volta anzitempo la stagione.\nNel 2007-2008 gioca 30 partite in Serie A segnando 2 gol, e realizza anche una doppietta in Coppa Italia contro il . Le soddisfazioni maggiori arrivano per\u00f2 in Europa, quando, il 18 settembre 2008, grazie alla doppietta rifilata ai lituani del , diventa il capocannoniere di tutti i tempi del club blucerchiato in Coppa UEFA, con 4 gol; e nella successiva trasferta di coppa contro il , realizza il primo dei due gol della Sampdoria, ritoccando cos\u00ec il record a 5 reti.\nResta a Genova anche nella stagione seguente, iniziando la stagione con 9 presenze e nessuna rete segnata; ma il 14 gennaio 2009 passa in prestito con diritto di riscatto dell'intero cartellino alla , rientrando nella trattativa che porta Giampaolo Pazzini alla Sampdoria. Con la maglia viola scende in campo complessivamente 12 volte e segna l'unico gol della sua stagione il 1\u00ba marzo 2009 proprio contro la sua ex squadra, la Reggina, su assist di Adrian Mutu. Il 30 giugno torna alla Sampdoria, non essendo stato esercitato il riscatto.\nRitorno alla Reggina.\nIl 14 luglio 2009 torna alla Reggina, in Serie B, che lo acquista a titolo definitivo. Segna il suo primo gol in stagione il 27 ottobre contro il e replica il 5 dicembre contro l'. Il 6 febbraio 2010 colleziona la presenza numero 100 in campionato in maglia amaranto (non tenendo conto dello spareggio contro l'Atalanta del 2003). Chiude la stagione, pessima per la squadra e poco prolifica a livello personale, con 35 presenze e 4 reti.\nNell'estate 2010 sembra scontato il suo nuovo addio al club di Lillo Foti, complice la stagione deludente e l'oneroso ingaggio, ma il 17 agosto, Bonazzoli, con un gesto di grande attaccamento alla maglia amaranto, sceglie di dimezzarsi l'ingaggio (da 600.000 euro a 300.000) e rimanere alla Reggina, rinunciando praticamente ad un anno di contratto. Nella stagione 2010-2011 trova una grande media realizzativa, trascinando con 17 reti la squadra ai playoff, dove, nonostante, altri due gol, vede sfumare la Serie A nello spareggio contro il . Il 12 ottobre 2012 rescinde il contratto che lo legava alla Reggina.\nPadova.\nIl 28 novembre dopo essere rimasto svincolato raggiunge un accordo con la societ\u00e0 biancoscudata. Tuttavia nel rispetto delle norme federali, l'accordo potr\u00e0 essere formalizzato solo a partire dal 3 gennaio 2013. Debutta con i biancoscudati il 23 febbraio 2013 nella sfida contro l'Empoli pareggiata (1-1), entrando all'89' minuto al posto di Manuel Iori. Segna il primo gol l'8 aprile nella sfida contro il terminata (1-1). Il 30 marzo riporta una lesione di primo grado al retto femorale della gamba destra e di primo/secondo grado del soleo di sinistra, concludendo di fatto la stagione con tre giornate d'anticipo.\nDa Marano a Budapest.\nIl 6 settembre 2013 dopo essere rimasto svincolato raggiunge un accordo con il Marano, formazione vicentina che milita in Serie D. Debutta l'11 settembre nella sfida di Coppa Italia Serie D contro la Clodiense terminata 1-1 (4-5 dopo i calci di rigore). A fine ottobre, dopo quasi due mesi, per alcuni dissidi con il presidente lascia la squadra vicentina dopo appena 4 partite e nessun gol.\nNella sessione di mercato di gennaio 2014 si trasferisce alla di Budapest club militante nella massima serie magiara.\nFa il suo esordio con il suo nuovo club il 1\u00ba marzo nel derby cittadino contro i rivali dell' vedendo vincere la propria squadra per 3-2, dopo un buon inizio con 5 assist in 6 partite subisce un declino insieme alla squadra e per le ultime giornate dopo l'esonero in panchina dell'allenatore Marco Rossi lui e il suo compagno di reparto Arturo Lupoli vengono relegati in tribuna chiudendo cos\u00ec l'esperienza ungherese con 9 presenze e nessun gol all'attivo.\nEste.\nTerminato il contratto con la squadra ungherese, si accorda con l', formazione della provincia di Padova che milita in Serie D.\nIn seguito agli insulti razziali verso l'arbitro nella partita Este-Correggese del 28 settembre 2014, viene squalificato per 10 giornate.\nNella partita del 25 gennaio 2015 contro il Thermal Abano, nel primo tempo segna il suo primo gol in stagione, gol che varr\u00e0 la vittoria per la squadra atestina, lascia la squadra il 27 aprile dopo aver raccolto 11 presenze e 3 reti.\nMiami Fusion, Siena e Cittadella.\nIl 30 aprile 2015 viene ingaggiato dal neonato sodalizio statunitense Miami Fusion FC.\nIl 17 luglio 2015, vista l'impossibilit\u00e0 di giocare la stagione in corso a causa del rinvio dell'iscrizione al campionato alla stagione successiva della squadra statunitense, torna in Italia, al , neopromosso in Lega Pro. Fa il suo esordio con il club toscano il 14 agosto in Coppa Italia Lega Pro nello 0-0 contro il , segna il suo primo gol il 4 ottobre nella vittoria interna avvenuta per 2-0 contro il , il 28 dicembre decide di rescindere il contratto che lo legava alla societ\u00e0 toscana dopo 5 reti in 14 apparizioni in rispetto al mister Atzori che lo aveva fortemente voluto e che era stato esonerato un mese prima.\nIl giorno seguente si accasa al , squadra militante nel girone A di Lega Pro dove vince il campionato.\nAllenatore.\nAll'inizio della stagione 2016-2017, diventa collaboratore tecnico dell'Atletico Conselve club di Conselve in Provincia di Padova, che milita in Prima Categoria a fianco di Stefano Tromboni. Successivamente nel novembre del 2016, dopo l'esonero di Tromboni, diventa il nuovo allenatore della squadra padovana.\nIl 7 dicembre 2017, diventa il nuovo allenatore del Thermal Teolo in Promozione.\nIl 18 dicembre 2018 subentra a Diego Zuccher sulla panchina del ChievoVerona Valpo nel campionato di Serie A femminile, con la squadra al decimo posto in classifica.\nDopo aver centrato con le clivensi la salvezza all'ultima giornata di campionato, il Chievo Valpo non si iscrive alla Serie A 2019-2020, in seguito al disimpegno del maschile, e Bonazzoli firma con il , rimanendo ad allenare in massima serie femminile. Il 20 gennaio 2020, a seguito di alcuni risultati negativi, rescinde consensualmente il contratto.\nL'11 settembre 2020 entra nello staff tecnico di Aimo Diana come collaboratore al in serie C.\nIl 7 gennaio 2022 viene nominato nuovo allenatore del Fanfulla.\nNazionale.\nHa fatto il suo esordio in Nazionale il 15 novembre 2006 in amichevole contro la Turchia (1-1).\nStatistiche.\nTra club, nazionale maggiore e nazionali giovanili, Bonazzoli ha totalizzato 569 presenze e 135 gol, alla media di 0,24 gol a partita.\nStatistiche da allenatore.\n\"Statistiche aggiornate al 18 marzo 2019.\""}
{"id": "279945", "revid": "14691", "url": "https://it.wikipedia.org/wiki?curid=279945", "title": "Newton &amp; Compton", "text": ""}
{"id": "279948", "revid": "547034", "url": "https://it.wikipedia.org/wiki?curid=279948", "title": "Giancarlo Primo", "text": "Carriera.\nNato a Roma nel 1924, si dedica presto alla pallacanestro.\nBuon pallanuotista, passa alla pallacanestro con la Ginnastica Roma con la quale si classifica al 2\u00ba posto nel campionato italiano del 1950-51 e 3\u00ba in quello del 1951-52.\nEntra nella nazionale italiana e partecipa alle Olimpiadi del 1948 e ai Campionati europei del 1947 e del 1949.\nTerminata la carriera di giocatore, si dedica a quella di allenatore. Diviene assistente del tecnico della nazionale Nello Paratore e in questa veste partecipa a cinque Campionati europei e a tre Olimpiadi (1960, 1964, 1968).\nNel 1968, lo sostituisce nel ruolo di tecnico e guida la nazionale per 11 anni, conquistando due medaglie di bronzo ai campionati europei (Essen 1971, Belgrado 1975) ed ottenendo due vittorie storiche, le prime per l'Italia, con gli USA (1970) e con l'URSS (1977).\nUn canestro nel finale di Cuba alle Olimpiadi di Monaco nella finale per il terzo e quarto posto del 1972 gli nega il podio. Situazione simile ai mondiali del 1978 quando la sconfitta all'ultimo secondo con il Brasile gli toglie una medaglia di bronzo che aveva gi\u00e0 in tasca (altro quarto posto quindi dopo quello del 1970).\nLascia la nazionale dopo il deludente quinto posto agli Europei di Torino del 1979.\nDiviene tecnico di squadre di club e ottiene la Coppa dei Campioni (1983) e la Coppa Intercontinentale con il Cant\u00f9.\nChiude la carriera a Roma nella stagione 1988-89.\nIl tecnico romano ottiene il e la Stella d'oro del CONI per meriti sportivi.\nNel 2007 viene inserito nel FIBA Hall of Fame nella categoria allenatori.\nPrimo muore nel 2005 a Civita Castellana, in provincia di Viterbo.\nNel 2009 ha ricevuto il premio Italia Basket Hall of Fame \"alla memoria\"."}
{"id": "279949", "revid": "3732", "url": "https://it.wikipedia.org/wiki?curid=279949", "title": "Il Giornale", "text": "il Giornale (dalla fondazione sino al 1983 il Giornale nuovo) \u00e8 un quotidiano a diffusione nazionale fondato a Milano nel 1974 da Indro Montanelli, il quale lo diresse ininterrottamente fino al 1994. Dal 1977 \u00e8 di propriet\u00e0 della famiglia Berlusconi (dal 1992, di Paolo Berlusconi).\nMontanelli impresse alla testata un orientamento liberale e conservatore ma fortemente indipendente dalle linee dei partiti politici. Dopo l'uscita del fondatore, in seguito alla \u00abdiscesa in campo\u00bb di Silvio Berlusconi, si attest\u00f2 tra i principali quotidiani italiani di centro-destra.\nLa testata.\nLa testata \"il Giornale nuovo\" fu scelta poich\u00e9 esisteva gi\u00e0 un quotidiano a Varese denominato \"Il Giornale\" (editori Violini e Parravicini, direttore responsabile Ambrogio Lucioni). Nel 1977 il quotidiano varesino scomparve e nel 1983 la testata venne rinominata \"il Giornale\", come Montanelli avrebbe voluto fin dall'inizio.\nL'aggettivo \"nuovo\" aveva assunto nel tempo un valore simbolico e molti lettori, i \u00abveri padroni del giornale e dei giornalisti\u00bb, come li definiva Montanelli, continuarono per alcuni anni ad aggiungerlo al nome del quotidiano ogni volta che lo citavano.\nStoria.\nFondazione.\nAll'origine della decisione di Indro Montanelli di uscire dal \"Corriere della Sera\" vi fu la decisione di Giulia Maria Crespi (responsabile della linea e dei bilanci del quotidiano) di imporre una virata a sinistra della linea editoriale del giornale di via Solferino, avviata nel 1972 con il licenziamento del direttore Giovanni Spadolini, sostituito da Piero Ottone.\nGi\u00e0 nella seconda met\u00e0 dello stesso anno Montanelli cominci\u00f2 a parlare, con alcuni amici e colleghi fidatissimi, tra i quali Enzo Bettiza, di un'uscita dal \"Corriere\" in vista della creazione di un nuovo quotidiano. Vennero subito coinvolti altri due autori di alto valore professionale: Gianni Granzotto, gi\u00e0 amministratore delegato della Rai e all'epoca presidente della FIEG, caratterizzato da brillanti doti diplomatiche e organizzative e Guido Piovene, scrittore di fama internazionale e amico di Montanelli fin dagli anni trenta.\nAi primi di ottobre del 1973, Indro Montanelli rilasci\u00f2 al settimanale \"Il Mondo\" un'intervista molto critica verso il \"Corriere\", ove per la prima volta rese pubblica la sua intenzione di fondare un nuovo giornale. Giulia Crespi prese male la rivelazione e dette corso alla sospensione dello scrittore toscano. Piero Ottone si assunse l'incarico di comunicare al giornalista la decisione ma prima che ci\u00f2 avvenisse, Montanelli, il 17 ottobre, lasci\u00f2 via Solferino, avviando rapidamente ulteriori contatti per la fondazione del \"Giornale\".\nEnzo Bettiza, momentaneamente ancora in carica al \"Corriere\" cerc\u00f2 di reclutarvi quanti pi\u00f9 giornalisti possibile. Alla fine ne port\u00f2 in dote al \"Giornale nuovo\" oltre una trentina. Tra di loro: Egisto Corradi, principe dei giornalisti di guerra, Giancarlo Masini, inventore del giornalismo di divulgazione scientifica e ricercatore, Gianfranco Piazzesi (commentatore politico), Antonio Spinosa (esperto ritrattista di personaggi storici), Cesare Zappulli (esperto d'ambito economico), Pietro Radius (inviato speciale del \"Corriere d'Informazione\") eppoi i famosi \u00abmacchinisti\u00bb del \"Corriere\" Leopoldo Sofisti e Gian Galeazzo Biazzi Vergani, esperti nell'organizzazione propria di un giornale. Bettiza non attinse solo al \"Corriere\". Convinse di poi Renzo Trionfera dell\"L'Europeo\", port\u00f2 via a \"Epoca\" il suo principale inviato all'estero, Lucio Lami. Strapp\u00f2 a \"La Notte\" Egidio Sterpa, valido cronista cittadino e i pi\u00f9 giovani Fernando Mezzetti e Salvatore Scarpino, entrambi vocati a brillante carriera.\nDal canto suo Montanelli scelse due nomi molto prestigiosi per le corrispondenze dall'estero: Vittorio Dan Segre (diplomatico israeliano di origine italiana) per la sede di Gerusalemme e Fran\u00e7ois Fejt\u0151, ungherese residente a Parigi, storico e intellettuale raffinato, per la sede transalpina. Declin\u00f2 l'invito invece Ugo Stille, storico corrispondente del \"Corriere della Sera\" da New York. Ad essi si aggiunsero altri intellettuali che ricercavano un nuovo spazio espressivo di tendenza liberale e conservatrice, che non fosse dominato dalla \u00abcultura radical chic\u00bb (come la definiva Montanelli). Fra essi si possono menzionare: Raymond Aron, Frane Barbieri, Alain de Benoist, Livio Caputo, Jean-Fran\u00e7ois Revel, Gregor von Rezzori, Giorgio Torelli e Marcello Staglieno.\nIl progetto del \"Giornale nuovo\" prese corpo tra la fine dell'anno e il gennaio-febbraio 1974. Secondo Montanelli e i suoi collaboratori, i lettori del \"Giornale nuovo\" dovevano essere gli ex lettori di giornali come il \"Corriere\" e \"La Stampa\", \u00abrei\u00bb di avere abbandonato la loro tradizionale collocazione politico-editoriale e di stare con Berlinguer e con la sinistra democristiana.\nMontanelli cominci\u00f2 poi a cercare un editore. Buss\u00f2 a molte porte, ma tutti gli approcci con i grandi editori fallirono: ad Andrea e Angelone Rizzoli si rivolse con queste parole: \u00abMi avete fatto la corte per tre anni affinch\u00e9 dirigessi un vostro quotidiano ed ora ve lo porto bell'e pronto\u00bb. Ma Andrea rispose, lasciando stupefatto Montanelli, che la Rizzoli avrebbe di l\u00ec a poco comprato il \"Corriere della Sera\". Dopo Rizzoli, si ritirarono uno dopo l'altro anche Gianni Agnelli e Mario Formenton, genero di Arnoldo Mondadori e amministratore delegato della casa editrice (disse di no anche a causa del parere negativo di Giovanni Spadolini, cosa che fece arrabbiare molto Indro). In precedenza Montanelli aveva rifiutato di fare un nuovo giornale insieme ad Eugenio Scalfari (il primo direttore, il secondo condirettore) definendo la proposta di Scalfari un tantino azzardata. Si fece avanti l'industriale Nino Rovelli: il progetto prevedeva che Rovelli sarebbe stato il proprietario, ma non avrebbe influito sulla linea del giornale. Montanelli rifiut\u00f2.\nEugenio Cefis, presidente di Montedison, gli propose invece di fondare un giornale a struttura cooperativa: i giornalisti sarebbero stati i proprietari e la Montedison avrebbe garantito la copertura finanziaria. Montanelli prefer\u00ec questa seconda soluzione.\nIl \"Giornale nuovo\" ottenne un finanziamento con la formula del \u00abminimo garantito\u00bb: la SPI (azienda del gruppo Montedison) gest\u00ec la raccolta della pubblicit\u00e0 per il quotidiano di Montanelli; comunque andassero le vendite, avrebbe garantito al quotidiano una somma di 12 miliardi all'anno.\nIl 27 febbraio 1974, a Milano, venne costituita la \u00abSociet\u00e0 Europea di Edizioni S.p.A. \u2013 Societ\u00e0 di redattori\u00bb, proprietaria della testata nonch\u00e9 societ\u00e0 di gestione del giornale. \nIl \"Giornale nuovo\" nacque quindi come \u00absociet\u00e0 di redattori\u00bb. Il Comitato di redazione era composto da:\nLa redazione era composta da 59 giornalisti: il quotidiano usciva sei giorni alla settimana per contenere i costi (non era in edicola il luned\u00ec). Il primo numero usc\u00ec marted\u00ec 25 giugno 1974.\nQuel giorno la terza pagina ospitava: un elzeviro di Guido Piovene, un articolo di Bettiza intitolato \"Dalla parte di Aleksandr Solzhenicyn\" e la prima puntata di un racconto di Joseph Roth ancora inedito in Italia, \"La leggenda del santo bevitore\". Le attese per la creatura di Montanelli erano elevate: alcuni pensavano addirittura che Montanelli avesse fondato un partito.\nCome condirettore chiam\u00f2 Enzo Bettiza, che mantenne l'incarico fino al 1983.\nI venti anni di Montanelli.\nDal 1974 al 1980.\nIl quotidiano presentava alcune caratteristiche che lo distinguevano dal resto della stampa italiana: una terza pagina fissa, fedele alla tradizione giornalistica italiana; tutti gli articoli in prima pagina erano ivi completati senza rimandi o continuazioni nelle pagine interne; un'intera pagina veniva dedicata alle lettere al direttore (intitolata \"La parola ai lettori\") cui Montanelli rispondeva tutti i giorni; gli introiti degli annunci funebri erano destinati in beneficenza agli enti indicati dagli stessi inserzionisti.\nNel taglio basso della prima pagina il lettore trovava \"Controcorrente\", una rubrica racchiusa in un riquadro in cui, con poche righe (non pi\u00f9 di 400 battute), Montanelli commentava un fatto o un evento del giorno precedente in modo ironico e pungente. Altri piccoli riquadri di punzecchiature scritte dai redattori erano \"Agopuntura\", collocata nella pagina interna di cronaca milanese, e \"Puntasecca\", nella pagina dedicata alla critica letteraria ed artistica.\nLe vendite furono subito alte. Alla fine di agosto un notaio certific\u00f2 che \"il Giornale nuovo\" aveva una tiratura media di copie. Dopo i primi mesi di euforia, le vendite si stabilizzarono attorno alle copie. Molti prevedevano che il nuovo quotidiano milanese, con cos\u00ec tante firme e con la vena straordinaria di Indro, avrebbe portato via parecchi lettori al \"Corriere della Sera\". Invece il quotidiano di Montanelli si ritagli\u00f2 un suo spazio all'interno dell'elettorato moderato, intaccando il concorrente ma non facendolo cadere dal trono. A Milano non sfond\u00f2: \"il Giornale nuovo\" rimase fermo sulle copie, contro le 160- del \"Corriere\", che rimase il primo giornale anche in Lombardia. Fu una grande delusione per Montanelli.\nNel novembre 1974 Guido Piovene, presidente della societ\u00e0 editrice e creatore della terza pagina del \"Giornale nuovo\", mor\u00ec prematuramente. I suoi successori furono Giorgio Zampa e Sandra Artom, sotto la supervisione di Enzo Bettiza. Davvero imponente la schiera dei collaboratori:\nAssai prestigiosa anche la presenza dei collaboratori stranieri: Raymond Aron, Anthony Burgess (dal 1978 al 1981), John Kenneth Galbraith, Gustaw Herling-Grudzi\u0144ski, Eug\u00e8ne Ionesco, Jean-Fran\u00e7ois Revel, Paul Samuelson.\nI progetti di sviluppo non mancavano: il 28 gennaio 1975 nacque l'edizione di Genova. Quell'anno si svolsero in diverse parti d'Italia le elezioni amministrative: \"il Giornale nuovo\" si schier\u00f2 su base nazionale contro il PCI e a favore della DC.\nLa linea politica del \"Giornale nuovo\" rispecchi\u00f2 fedelmente il pensiero del suo fondatore-direttore. Nell'Italia ideologizzata degli anni settanta chi non si schierava a sinistra era automaticamente bollato come \u00abfascista\u00bb. Il \"Giornale nuovo\" si smarc\u00f2 e respinse questa etichetta, dettata unicamente da una visione ideologica della realt\u00e0, affermando invece la piena libert\u00e0 di pensiero dell'individuo. Il nuovo quotidiano seguiva, in politica economica, una linea liberista, in politica interna era laico e anticomunista, mentre in politica estera era filoatlantico e filoisraeliano: in una parola era liberalconservatore. Durante gli anni settanta uno dei cavalli di battaglia del foglio milanese fu la teoria degli \u00abopposti estremismi\u00bb, che indic\u00f2 una particolare situazione politica italiana in cui gruppi extraparlamentari (di estrema destra e di estrema sinistra) si scontravano tra loro o avversavano le istituzioni dello Stato creando fatalmente i presupposti per l'insorgenza di un terrorismo di matrice politica, mentre non credeva n\u00e9 alla \u00abstrategia della tensione\u00bb, considerandola una teoria avallata dalle sinistre per sostenere che la violenza veniva soltanto da destra, n\u00e9 all'espressione \u00abstrage di Stato\u00bb, poich\u00e9 per attuare una strage con coperture politiche a un alto livello delle istituzioni era necessario avere \u00abuomini di Stato capaci di azionare polizie segrete\u00bb, cosa di cui l'Italia era sprovvista. Inoltre, \u00abper immaginare un Rumor che, nel buio, organizza stragi con l'aiuto della polizia italiana, bisogna essere tanto ricchi di fantasia quanto poveri di senso del ridicolo\u00bb.\nLa politica italiana era dominata dagli stessi partiti che si fronteggiavano ininterrottamente dal 1948, la DC e il PCI, e \"il Giornale nuovo\" entr\u00f2 a gamba tesa nell'arena politica con il tentativo esplicito di scongiurare il compromesso che le due forze, nonostante fossero storicamente antagoniste, cercavano di concludere. In breve tempo il quotidiano divenne inviso a molti ambienti politico-culturali. Si diffuse attorno a Montanelli, e a tutta la redazione, la nomea di \u00abappestati\u00bb. Scrisse Gian Galeazzo Biazzi Vergani nel suo diario:\nIl 1976 fu l'anno del consolidamento: \"il Giornale nuovo\" si era ritagliato uno spazio tutto suo ed era ormai riconosciuto come l'unico quotidiano che sapesse interpretare i desideri e gli umori di chi, nel Paese, non accettava il compromesso storico tra i due partiti maggiori. Enzo Bettiza:\nI lettori del \"Giornale nuovo\" non si consideravano gli acquirenti di un prodotto, ma gli appartenenti a un gruppo di opinione. Cesare Zappulli afferm\u00f2:\nIl 22 gennaio 1976 \"il Giornale nuovo\" firm\u00f2 un accordo con Tele-Monte-Carlo, all'epoca la quarta rete in lingua italiana per importanza. L'emittente monegasca aveva iniziato le trasmissioni sul suolo italiano nel 1974, in seguito a una sentenza della Corte costituzionale, e trasmetteva un suo notiziario. Da quell'anno la redazione montanelliana cur\u00f2 la scrittura delle notizie; Indro Montanelli compariva alla fine del telegiornale nelle vesti di commentatore. Si alternava con Bettiza, Zappulli e Mario Cervi. I commenti erano girati in uno studio improvvisato di Milano. Le registrazioni, insieme ai testi delle notizie, venivano trasportate su un'automobile fino al Principato di Monaco. Il telegiornale, unica alternativa ai notiziari Rai, ebbe un immediato successo di pubblico che si riverber\u00f2 sulle vendite del quotidiano, aumentate in ragione del 25-30%.\nNel maggio dello stesso anno, a seguito del terremoto del Friuli \"il Giornale nuovo\" organizz\u00f2 una sottoscrizione nazionale. I lettori risposero in maniera massiccia. In pochissime settimane il quotidiano raccolse pi\u00f9 di tre miliardi, superando nella gara di solidariet\u00e0 tutti gli altri quotidiani. I proventi della sottoscrizione vennero usati per la ricostruzione dei Comuni di Vito d'Asio, Tarcento e Montenars.\nIn vista delle elezioni politiche del 20 giugno il quotidiano fece una propria campagna elettorale. Invece di \u00abraccontare\u00bb le elezioni, cerc\u00f2 di \u00abfarle\u00bb, con la speranza di vincerle.\nMontanelli individuava nel PCI un pericolo per la democrazia. La campagna del \"Giornale nuovo\" fu tesa ad impedire un avanzamento del PCI, ma Montanelli non trovava nel partito avversario, la DC, una compagine affidabile, su cui puntare ad occhi chiusi. Nacque cos\u00ec lo slogan \u00abTuriamoci il naso e votiamo DC\u00bb e \"il Giornale nuovo\" consigli\u00f2 ai propri lettori una rosa di candidati DC \u00abnon compromessi col malaffare\u00bb, che gli elettori potevano indicare nello spazio riservato alle preferenze.\nA differenza dell'anno precedente, nel 1976 \"il Giornale nuovo\" \u00abvinse\u00bb le elezioni. Il successo fu anche editoriale: nell'imminenza del 20 giugno la tiratura tocc\u00f2 il record di copie. Dei quaranta candidati consigliati dal quotidiano ai lettori, 33 furono eletti in Parlamento. Il pi\u00f9 votato risult\u00f2 Massimo De Carolis, con preferenze. Furono eletti (al Senato) anche i due condirettori del quotidiano, Enzo Bettiza e Cesare Zappulli.\nNel 1976 \"il Giornale nuovo\" fu il sesto quotidiano italiano con copie vendute in media al giorno. In quell'anno termin\u00f2 il finanziamento triennale della Montedison. Il quotidiano ricevette nuovi aiuti finanziari dalla famiglia Boroli, proprietaria della casa editrice De Agostini e, grazie ai buoni uffici di Granzotto stipul\u00f2 un nuovo contratto pubblicitario con la Sipra, concessionaria della Rai. Nel 1977, due anni dopo lo sbarco in Liguria, nacque l'edizione dell'Emilia-Romagna (il primo numero usc\u00ec il 28 giugno), con redazioni a Bologna, Modena e Reggio Emilia. Inoltre \"il Giornale nuovo\" entr\u00f2 nel mercato librario: in cooperazione con la De Agostini venne fondata l'\u00abEditoriale Nuova\u00bb, una casa editrice specialistica.\nIl 2 giugno il direttore Indro Montanelli sub\u00ec un attentato da parte delle Brigate Rosse, che lo ferirono alle gambe.\nNello stesso anno Silvio Berlusconi, all'epoca imprenditore edile, entr\u00f2 nella SEE con una quota del 12%. Nel 1979 aument\u00f2 la sua quota al 37,5%, diventando azionista di maggioranza. Berlusconi aiut\u00f2 a ripianare i debiti del \"Giornale nuovo\" anche attraverso un contratto di copertura degli spazi pubblicitari con \u00abminimo garantito\u00bb attraverso una sua societ\u00e0. Nel giugno dello stesso anno la redazione si trasfer\u00ec nella nuova sede di via Gaetano Negri.\nAlle elezioni politiche anticipate \"il Giornale nuovo\", convinto che non ci fosse il sorpasso del PCI (dato in forte calo nei sondaggi), invit\u00f2 gli elettori a votare per i partiti laici (PLI, PRI e PSDI) o, in alternativa, per una rosa di candidati democristiani che avevano sottoscritto un solenne impegno anticomunista: furono eletti 98 dei 118 segnalati.\nNell'agosto 1979 le pagine sportive furono arricchite della presenza di Gianni Brera, nuovo collaboratore del quotidiano (il suo primo articolo usc\u00ec il 29 agosto 1979 con il titolo \"Pepp\u00ecn Meazza era il f\u00f2lber\"). Il 6 gennaio 1980 \"il Giornale nuovo\" inaugur\u00f2 l'edizione del luned\u00ec. Tuttavia Brera entr\u00f2 in rotta di collisione con il responsabile delle pagine sportive, Alfio Caruso, e nel 1982 pass\u00f2 a \"la Repubblica\".\nDal 1980 al 1994.\nNel 1982 il quotidiano milanese era l'ottavo quotidiano italiano con copie di tiratura media (il sesto se si escludono i quotidiani sportivi).\nNel 1983 la testata venne rinominata \"il Giornale\", assumendo il nome che conserva ancora oggi. In quell'anno avvenne il distacco tra Indro Montanelli ed Enzo Bettiza, che voleva fare un giornale pi\u00f9 vicino alle istanze laico-socialiste. Al suo posto fu nominato Gian Galeazzo Biazzi Vergani, che rimase condirettore fino al 1991 (con una breve parentesi di Franco Cangini tra il gennaio e il febbraio 1989).\nDurante gli anni del pentapartito (1981-1992), \"il Giornale\" decise di non sostenere la DC di Ciriaco De Mita, n\u00e9 appoggi\u00f2 Bettino Craxi: Montanelli utilizz\u00f2 i termini \u00abpadrino\u00bb e \u00abguappo\u00bb per entrambi. La formula di \u00abquotidiano controcorrente\u00bb ne soffr\u00ec e le vendite calarono. Il periodo di calo delle vendite si tradusse nella possibilit\u00e0 per Silvio Berlusconi di diventare l'azionista detentore della maggioranza assoluta delle quote sociali, e dunque il proprietario. Nel corso degli anni ottanta, tuttavia, \"il Giornale\" invit\u00f2 i suoi lettori a votare per i partiti di governo, pur descrivendoli come ammuffiti, con l'eccezione delle elezioni amministrative del 1988 in cui promosse una campagna astensionistica. Responsabile della redazione romana era Antonio Tajani.\nUn'iniziativa appoggiata dal \"Giornale\" fu il sostegno ai referendum proposti da Mariotto Segni per: abrogare la soglia minima per l'elezione al Senato e il sistema delle preferenze multiple alla Camera e per abolire, a livello comunale, la norma che limitava il sistema maggioritario ai centri con meno di cinquemila abitanti. Il 10 aprile 1990 part\u00ec la raccolta delle firme ed entro il 2 agosto si arriv\u00f2 a quota , ma successivamente la Corte costituzionale bocci\u00f2 due dei tre quesiti, ammettendo soltanto quello a favore della preferenza unica, approvato l'anno dopo.\nNello stesso periodo le vendite del quotidiano scesero per la prima volta dopo anni sotto le copie. Con lo scandalo di Tangentopoli, che esplose tra il 1992 e il 1993, Montanelli scelse una linea precisa: ritagli\u00f2 per s\u00e9 il ruolo di arbitro, di garante delle regole. Nel perseguire questa linea fu efficacemente coadiuvato dal nuovo condirettore Federico Orlando (subentrato a Biazzi Vergani nel 1991, salito al timone della societ\u00e0 editrice del quotidiano): il \"Giornale\" copr\u00ec gli avvenimenti con una cronaca incalzante, che spesso anticip\u00f2 le indagini dei magistrati, e con un corredo di commenti e di campagne mirate, dritte al cuore del sistema di potere. Non tutti i lettori compresero questa scelta. Per la prima volta la borghesia lombarda, da sempre il lettorato forte del quotidiano, stent\u00f2 a riconoscere in lui un punto di riferimento: molti passarono dal \"Giornale\" a \"L'Indipendente\" (quotidiano filoleghista diretto da Vittorio Feltri), sostenitore dei \"pool\" di Milano e di Palermo, che esultava ad ogni arresto e chiamava Bettino Craxi \u00abCinghialone\u00bb. Anche i rapporti personali con Silvio Berlusconi si incrinarono: il 12 luglio 1993 Berlusconi invi\u00f2 un fax al \"Giornale\" intimando di \u00absparare a zero sul pool\u00bb. Sia Montanelli sia Orlando si rifiutarono e lo cestinarono. Il condirettore defin\u00ec quel fax \u00abun vero e proprio \"corpus juris\" alternativo a quello degli inquirenti\u00bb, accusati \u00abdi metodica violazione della procedura e della sostanza, dei diritti e delle garanzie\u00bb. Nello stesso mese \"Prima Comunicazione\" annunci\u00f2 un cambio alla direzione del \"Giornale\", con Feltri al posto di Montanelli, per riportare il quotidiano verso un centro moderato facente riferimento alla Lega Nord e poche settimane dopo Montanelli present\u00f2 una lettera di dimissioni: Berlusconi rispose proponendo di sostituire Orlando con Feltri, ma il direttore rifiut\u00f2.\nVerso la fine di settembre Berlusconi parl\u00f2 per la prima volta dell'esistenza di Forza Italia, sia pure come progetto alternativo qualora Umberto Bossi, Mariotto Segni e Mino Martinazzoli non riuscissero a creare un polo liberal-democratico, e annunci\u00f2 che i giornali e le televisioni del gruppo Fininvest avrebbero dovuto fare la loro parte, con ogni direttore che \u00abnella sua autonomia, deve suonare una stessa musica\u00bb. A causa del deficit di bilancio si decise di chiudere cinque redazioni estere (Bonn, Bruxelles, Gerusalemme, Londra e Parigi).\nLe pressioni per trasformare \"il Giornale\" nel foglio d'appoggio al partito berlusconiano prossimo venturo furono respinte dal direttore-fondatore, il quale per\u00f2 vide la sua permanenza al quotidiano ormai incompatibile con un uomo politico nelle vesti di editore \"de facto\". Nel frattempo, gi\u00e0 sul finire del 1993, andavano diffondendosi le voci sull'arrivo di Vittorio Feltri al \"Giornale\". Montanelli tent\u00f2 invano di ricomprare il quotidiano chiedendo al patron di Mediobanca, Enrico Cuccia, di intercedere presso Berlusconi perch\u00e9 gli rivendesse la propriet\u00e0, ma il Cavaliere rifiut\u00f2 dicendo che il quotidiano era un bene di famiglia e che non aveva intenzione di venderlo. Nello stesso mese, dalle reti Mediaset, partirono pesanti attacchi televisivi contro Montanelli da parte di Vittorio Sgarbi, conduttore di \"Sgarbi Quotidiani\" (lo defin\u00ec \u00abun fascista\u00bb ripescando alcuni articoli scritti all'et\u00e0 di vent'anni e lo critic\u00f2 per aver appoggiato Mariotto Segni anzich\u00e9 un'alleanza tra leghisti e missini) e dal direttore del TG4 Emilio Fede. Proprio Fede, il 6 gennaio 1994, apr\u00ec l'edizione serale del notiziario di Rete 4 con un editoriale in cui chiedeva le dimissioni del direttore del \"Giornale\", poich\u00e9 non condivideva le strategie politiche dell'azienda, rincarando la dose in un'intervista a \"Il Giorno\" in cui lo defin\u00ec \u00abun piccolo uomo\u00bb. Tra i giornalisti Fininvest, vi fu anche chi prese le difese di Montanelli, come, per esempio, l'allora direttore del TG5 Enrico Mentana, il conduttore di \"Mezzogiorno Italiano\" (su Italia 1) Gianfranco Funari e Maurizio Costanzo, celebre volto del \"Maurizio Costanzo Show\".\nL'8 gennaio Silvio Berlusconi, che fino ad allora non aveva mai messo piede in redazione, si rec\u00f2 per la prima volta a un'assemblea dei redattori del quotidiano, accompagnato da Antonio Tajani: Orlando sconsigli\u00f2 a Tajani di venire in sede ma il comitato di redazione, a cui venne sottoposta la questione, diede il consenso (i giornalisti preferirono sentire l'ex editore, stufi per le promesse non mantenute dal fratello). L'incontro con i redattori avvenne all'insaputa del direttore, che in precedenza si era opposto alla visita di Berlusconi ritenendola inopportuna. Ai redattori chiese esplicitamente l'appoggio del \"Giornale\" a favore del suo nascente partito, Forza Italia. Inoltre li spinse a schierare il giornale a sostegno della sua parte politica durante la campagna elettorale per elezioni politiche, promettendo come contropartita nuovi investimenti nel giornale, allora in deficit. La redazione si spacc\u00f2 allora tra berlusconiani e una pattuglia di giornalisti montanelliani. Dopo quell'intervento la frattura tra il direttore e la propriet\u00e0 divent\u00f2 insanabile: l'11 gennaio Montanelli si dimise dalla direzione del \"Giornale\" e il giorno dopo usc\u00ec il suo fondo d'addio.\nMontanelli lasci\u00f2 il giornale da lui stesso fondato portandosi dietro 55 redattori \u2013 fra questi il condirettore Federico Orlando, uno dei tre vicedirettori (Michele Sarcina) e il caporedattore centrale Luigi Bacialli, il capo dell'economia Giancarlo Mazzuca, gli inviati speciali Luigi Offeddu, Alberto Mazzuca, Tiziana Abate e Donata Righetti, insieme ai giovani Peter Gomez, Beppe Severgnini e Marco Travaglio \u2013 oltre agli intellettuali Geno Pampaloni, Mario Cervi, Nicola Matteucci e agli economisti Sergio Ricossa e Marco Vitale, e fond\u00f2 \"la Voce\", cui impresse una linea sul solco della tradizione liberale. Ma ancora una volta Montanelli si tenne a distanza dall'agor\u00e0 politica, non esprimendo una preferenza n\u00e9 per la formazione politica guidata da Berlusconi, n\u00e9 tantomeno per la coalizione avversa.\nPer giustificare il cambio di direzione Paolo Berlusconi spieg\u00f2 che ci\u00f2 fu dovuto al calo di vendite e alle difficolt\u00e0 economiche del \"Giornale\", ma Montanelli lo sment\u00ec dicendo che il suo era l'unico quotidiano che era cresciuto in termini di vendite (anche se di poco) con 2- copie in pi\u00f9, e che la crisi subita era dovuta al calo della pubblicit\u00e0, cosa avvenuta, del resto, anche per gli altri quotidiani.\nIl dopo Montanelli.\nPrima direzione Feltri.\nPer la direzione de \"il Giornale\" viene scelto Vittorio Feltri, proveniente da \"L'Indipendente\", una testata che aveva portato via molti lettori al \"Giornale\" e che aveva raggiunto nell'ultimo anno le 120.000 copie vendute. Dallo stesso quotidiano arriv\u00f2 anche il vicedirettore Maurizio Belpietro, si affacciarono nuovi collaboratori come Giordano Bruno Guerri, Filippo Facci (proveniente dall\"Avanti!\") e Paolo Cirino Pomicino (che si firma come \u00abGeronimo\u00bb), e la grafica del titolo del quotidiano venne modificata ingrandendone la lettera \"G\". In poco tempo le vendite ripresero a salire. Mentre il giorno dell'ultimo editoriale di Montanelli le vendite erano state di copie, in pochi mesi il quotidiano sale a , nonostante Montanelli abbia fondato un nuovo quotidiano, \"la Voce\". Nell'estate del 1995 il quotidiano inizi\u00f2 a pubblicare un'inchiesta a puntate sulle case di propriet\u00e0 degli enti previdenziali, scoprendo che lo Stato le affittava a prezzi di favore ai politici. L'inchiesta divenne famosa con il nome di \u00abAffittopoli\u00bb. Le vendite del \"Giornale\" aumentarono ulteriormente.\nFeltri per\u00f2 non ottenne la modernizzazione della struttura editoriale. Paolo Berlusconi aveva promesso nuovi mezzi: nuovo sistema editoriale, impaginazione al computer, il colore. Ma non gli verranno forniti. Neanche le rotative vengono rinnovate, per cui la foliazione rimane a 48 pagine. Per fronteggiare l'aumentato costo della carta, Feltri \u00e8 costretto a chiudere tutti gli uffici di corrispondenza all'estero, tranne Washington.\nNel 1996 Belpietro and\u00f2 a dirigere \"Il Tempo\" di Roma, seguito da Filippo Facci e Giordano Bruno Guerri. Feltri nomin\u00f2 vicedirettore vicario Stefano Lorenzetto.\nDopo il 1994 Montanelli e altri 34 redattori passati alla \"Voce\" intentarono causa al \"Giornale\" in base all'articolo 32 del contratto nazionale dei giornalisti, dovuto al cambiamento di linea politica e alla clausola di coscienza. Il processo si celebr\u00f2 presso la Pretura del Lavoro di Milano e si concluse il 18 ottobre 1995, con una sentenza che condann\u00f2 la societ\u00e0 editrice del quotidiano di via Negri a pagare un'indennit\u00e0 di oltre 2 miliardi ai 35 giornalisti ricorrenti. La sentenza divent\u00f2 definitiva il 4 ottobre 1997: per i giudici l'esodo dei giornalisti era dovuto al mutamento della linea politica del quotidiano, passato da un giornalismo indipendente a quello di partito, e si accert\u00f2 che Silvio Berlusconi era l'editore a tutti gli effetti, vista l'inesistenza di un ruolo effettivo del fratello, aggirando di fatto la legge Mamm\u00ec.\nDirezione Cervi.\nNel novembre 1997 Feltri si dimise dopo un suo articolo a favore di Antonio Di Pietro, proprio mentre \"il Giornale\" era giunto ai suoi massimi livelli ( copie). Dopo le dimissioni Berlusconi propose la direzione a Enzo Bettiza (nonostante lavorasse da dieci anni alla \"Stampa\"), ma questi rifiut\u00f2 dal momento che l'editore intendeva farne soltanto una bandiera, limitandone i poteri decisionali e affidando la gestione al condirettore Maurizio Belpietro (tornato al \"Giornale\" dopo aver diretto \"Il Tempo\"). La guida della testata fu presa da Mario Cervi, tornato in via Negri dopo l'esperienza alla \"Voce\" di Montanelli.\nFu negli ultimi giorni della direzione di Cervi che \"il Giornale\" ospit\u00f2 un articolo di Indro Montanelli, sette anni dopo il suo addio. Il pezzo usc\u00ec il 13 marzo 2001, in risposta a un fondo di Cervi del giorno prima. Montanelli mor\u00ec il 22 luglio dello stesso anno, quindi questa fu l'unica volta in cui torn\u00f2 a scrivere per il quotidiano che aveva fondato.\nDirezione Belpietro &amp; Giordano.\nDopo Cervi \u00e8 la volta di Maurizio Belpietro, che assume la direzione del quotidiano nell'ottobre 2000.\nDurante il governo Berlusconi II e III, \"il Giornale\" organizz\u00f2 una campagna stampa sull'affare Telekom Serbia (presunte tangenti del governo Prodi I a Slobodan Milo\u0161evi\u0107), con 32 prime pagine dedicate all'argomento. Le affermazioni del testimone principale, Igor Marini, si riveleranno false e lo stesso Marini verr\u00e0 condannato a 5 anni di reclusione per calunnia.\nNel 2002 \"il Giornale\" pubblic\u00f2 una campagna contro il giudice Mario Vaudano, gi\u00e0 parte dell'inchiesta Mani pulite e da poco vincitore di un concorso per l'Ufficio europeo per la lotta antifrode (OLAF). Dopo il blocco della nomina di Vaudano, \"il Giornale\" ricevette e pubblic\u00f2 materiale che sarebbe stato raccolto illegalmente dal SISMI su Vaudano e sua moglie.\nIl 2 gennaio 2006 \"il Giornale\" pubblic\u00f2 brani di un'intercettazione di una telefonata tra Piero Fassino e Giovanni Consorte, manager dell'Unipol e all'epoca coinvolto nello scandalo di Bancopoli. Fassino chiedeva a Consorte: \u00abAbbiamo una banca?\u00bb. Nacque una lunga polemica politica che si trascina nella campagna elettorale di quell'anno.\nLa tiratura media giornaliera del quotidiano nel 2006 \u00e8 stata di oltre copie: \"il Giornale\" \u00e8 il quotidiano nazionale di riferimento dell'area di centro-destra.\nLa linea editoriale della direzione Belpietro \u00e8 di aperto appoggio alla linea politica di Forza Italia: a partire da giugno 2007, ogni venerd\u00ec, in abbinamento con il quotidiano, viene allegato il periodico \"il Giornale della Libert\u00e0\"pdf, organo ufficiale dei \"Circoli delle libert\u00e0\" guidati da Michela Vittoria Brambilla. Contro tale decisione il Comitato di Redazione proclam\u00f2 uno sciopero, il secondo nella storia della testata. Il compromesso infine raggiunto ha previsto che \"il Giornale della Libert\u00e0\" continuasse ad uscire in edicola come allegato gratuito per tutti i venerd\u00ec, ma con un nuovo taglio editoriale, in discontinuit\u00e0 con quello della testata madre (che era stato ripreso quasi in toto) e con la dicitura \"Settimanale d'informazione politica\".\nIl 27 settembre 2007 Maurizio Belpietro fu chiamato alla guida del settimanale \"Panorama\" e dall'11 ottobre 2007 il nuovo direttore de \"il Giornale\" diviene Mario Giordano. La sua direzione \u00e8 breve poich\u00e9 nel 2009 Giordano viene sostituito da Vittorio Feltri.\nSeconda direzione Feltri.\nIl 24 agosto 2009, dopo un'assenza di dodici anni, Vittorio Feltri torna a dirigere il quotidiano. Secondo l'editore, Paolo Berlusconi, il ritorno di Feltri produce in poco tempo \u00abun balzo di 70-80 mila copie\u00bb, poi assestato su una media di 50\u00a0000 in pi\u00f9.\nIl 29 agosto 2009 il Giornale pubblica un articolo su Dino Boffo, direttore di \"Avvenire\", che aveva criticato lo stile di vita del Presidente del Consiglio Silvio Berlusconi, cos\u00ec come la sua vita privata. Boffo viene presentato come omosessuale, in base a una lettera accusatoria recapitata anonimamente, e come molestatore. Boffo finir\u00e0 col dimettersi da direttore di \"Avvenire\".\nFeltri \u00e8 stato sospeso per sei mesi dall'Ordine dei giornalisti come sanzione per il \"caso Boffo\" e per gli articoli firmati da Renato Farina pubblicati successivamente alla sua uscita dall'albo.\nNell'ottobre 2009 \"il Giornale\" , , che coinvolge il governatore del Lazio Piero Marrazzo in uno scandalo di sesso e droga. Marrazzo si dimetter\u00e0 dalla carica.\nSempre nell'autunno 2009, \"il Giornale\" avvia una campagna contro Gianfranco Fini, denominato \"il Signor Dissidente\", preannunciando la pubblicazione di vecchi dossier: \"\"\u00c8 sufficiente - per dire - ripescare un fascicolo del 2000 su faccende a luci rosse riguardanti personaggi di \"Alleanza nazionale\" per montare uno scandalo. Meglio non svegliare il can che dorme\"\". (\"Il Giornale\", 14 settembre 2009). La campagna prosegue nella primavera e nell'estate del 2010; in quei mesi \"il Giornale\" si occupa diffusamente degli affari della famiglia di Elisabetta Tulliani, compagna del Presidente della Camera; in particolare, il quotidiano dedica molto spazio alla vicenda di un appartamento a Monte Carlo, che, lasciato in eredit\u00e0 da una contessa al partito politico Alleanza Nazionale, risulterebbe abitato, nel 2010, da Gianfranco Tulliani, cognato di Fini, il quale lo avrebbe preso in affitto da una societ\u00e0 offshore con sede nell'isola caraibica di Saint Lucia. Alleanza nazionale avrebbe venduto l'appartamento, secondo \"il Giornale\", a un prezzo di gran lunga inferiore a quello di mercato e la societ\u00e0 \"off-shore\" che lo avrebbe comprato dopo vari passaggi di propriet\u00e0 sarebbe in realt\u00e0 di propriet\u00e0 dello stesso Giancarlo Tulliani.\nIl quotidiano milanese si occupa inoltre di un appalto per la realizzazione di un programma in Rai, vinto dalla societ\u00e0 di produzione Absolute TV Media, che \u2013 secondo \"il Giornale\" \u2013 sarebbe stata intestata per il 51% a Francesca Frau, madre di Elisabetta Tulliani, di professione casalinga e totalmente estranea al mondo della televisione; tale appalto avrebbe fruttato alla casa di produzione della Frau una cifra superiore al milione di euro.\nDirezione Sallusti.\nIl 24 settembre 2010 Vittorio Feltri lascia la carica di direttore responsabile ad Alessandro Sallusti, suo condirettore da un anno, assumendo l'incarico di direttore editoriale. La testata del \"Giornale\" continua a riportare la dicitura: \u00abDirettore Vittorio Feltri\u00bb.\nIl 7 ottobre 2010 viene perquisita dai carabinieri la sede del quotidiano, mentre Sallusti e il vice direttore Nicola Porro vengono indagati per concorso in violenza privata, dopo la pubblicazione di alcune intercettazioni a loro carico in cui avrebbero architettato la pubblicazione di un dossier su Emma Marcegaglia, presidente di Confindustria, dopo alcune sue dichiarazioni critiche sull'operato del governo Berlusconi IV. Ottenuto il sostegno al Giornale dalla Federazione Nazionale Stampa Italiana, il direttore Sallusti querela per \"diffamazione con grave danno alla propria reputazione e immagine\" il procuratore che aveva ordinato la perquisizione.\nDal 20 dicembre viene sospesa la rubrica quotidiana \"Sottosopra\" di Mario Capanna, ultimo collaboratore di sinistra del quotidiano.\nIl 21 dicembre 2010 Vittorio Feltri lascia il quotidiano per tornare a \"Libero\", dove assume il ruolo di direttore editoriale; rimane alla direzione del \"Giornale\" Sallusti. Sei mesi dopo Feltri lascia nuovamente \"Libero\" e dopo pochi giorni torna per la terza volta a \"il Giornale\" come editorialista. Dal 22 dicembre 2010 la testata del \"Giornale\" riporta la dicitura: \u00abDirettore Alessandro Sallusti\u00bb.\nIl 26 settembre 2012 Sallusti si dimette in seguito alla condanna definitiva a 14 mesi di carcere per diffamazione aggravata ai danni del giudice Giuseppe Cocilovo. Sallusti sconter\u00e0 la pena in regime di detenzione domiciliare presso la casa della sua compagna. Il 3 ottobre 2012 ritorna direttore del \"Giornale\".\nSotto la direzione Sallusti, \"il Giornale\" scende per la prima volta sotto le copie. Sono state infatti solo le copie vendute in media al giorno nell'anno 2014.\nIl 5 settembre 2018 i giornalisti hanno scioperato, non facendo uscire il quotidiano, per protestare \u201ccontro il piano di tagli annunciato dalla societ\u00e0 editrice\u201d. \u00c8 stata la prima volta nella storia del quotidiano.\nIl 19 marzo 2019 la societ\u00e0 editrice annuncia la chiusura della redazione romana del quotidiano ed il trasferimento delle attivit\u00e0 nella sede centrale di Milano. La redazione viene ufficialmente chiusa il 5 giugno 2019.\nL'8 dicembre 2019 si \u00e8 spento Massimo Bertarelli, critico cinematografico e firma storica del quotidiano sin dalla sua fondazione. Dalle colonne della testata di Via Negri, di cui fu cofondatore, cur\u00f2 diverse rubriche quali \"Film in Tv\", \"Il dito nel video\" e \"Il consiglio/Lo sconsiglio\".\nIl 24 marzo 2020 \u00e8 comparsa l\u2019ultima puntata della rubrica di corrispondenza \u201cDalla vostra parte\u201d di Livio Caputo. Caputo collaborava ininterrottamente con il quotidiano fin dalla direzione di Montanelli. La rubrica \u00e8 stata affidata al giornalista Tony Damascelli, collaboratore storico della testata.\nDirezione Minzolini.\nIl 17 maggio 2021 Sallusti lascia, dopo dodici anni, la direzione del Giornale, per passare a dirigere \"Libero\". Dopo un breve \"interim\" di Livio Caputo, la direzione viene assunta da Augusto Minzolini\nProcedimenti giudiziari.\nIl 30 gennaio 1996, il giornalista Gianluigi Nuzzi pubblic\u00f2 un articolo in cui sosteneva che negli anni di Mani pulite \u00ab\"i verbali finivano direttamente in edicola e soprattutto all'Espresso\"\u00bb. Verr\u00e0 condannato in primo grado dal Tribunale di Monza per diffamazione a mezzo stampa nei confronti di Antonio Di Pietro: il tribunale condann\u00f2 anche Feltri per omissione di controllo.\nNel 1997 il giornalista Paolo Giordano pubblic\u00f2 un'intervista a Francesco De Gregori (quale nipote di una delle vittime dell'Eccidio di Porz\u00fbs), dal titolo \"De Gregori su Porz\u00fbs) accusa\" Togliatti \"e il\" partito comunista. Il cantautore querel\u00f2 il giornalista e Feltri ottenendo una condanna dal Tribunale di Roma, poich\u00e9 il suo pensiero e le sue affermazioni erano state travisate.\nIl 7 agosto 2007 Feltri \u00e8 condannato assieme a Francobaldo Chiocci e alla societ\u00e0 Europea di Edizioni spa dalla Corte di Cassazione a versare un risarcimento di euro in favore di Rosario Bentivegna, uno degli autori dell'attentato di via Rasella, per il reato di diffamazione. Il \"Giornale\" aveva pubblicato alcuni articoli, tra i quali un editoriale di Feltri in cui Bentivegna era stato paragonato a Erich Priebke.\nNel marzo 2013 la Corte di Cassazione ha condannato \"il Giornale\" ad un risarcimento di 100.000 euro ad alcuni giudici della Procura di Milano, tra cui Ilda Boccassini, per un articolo pubblicato nel 1999, durante la direzione Cervi, dal titolo \"Colpevole a tutti i costi\", in cui si accusavano i giudici di avere un \u00abatteggiamento persecutorio\u00bb verso Silvio Berlusconi.\nLe rubriche.\nLe rubriche pubblicate settimanalmente su \"il Giornale\" sono le seguenti:\nGli inserti.\n\"Il Giornale\", inoltre, offre ai suoi lettori diversi inserti e speciali ogni settimana.\n-\"Controstorie\": inserto in tre/quattro pagine dedicato a reportage da tutto il mondo, \u00e8 pubblicato ogni due settimane, di solito il venerd\u00ec o la domenica.\n\"-Controcorrente\": inserto in sei/otto pagine dedicato all'approfondimento, all'inchiesta e a lunghe interviste. Si propone di approfondire e indagare giornalisticamente su temi generalmente ignorati dai quotidiani, seguendo un approccio alle notizie simile a quello dei settimanali. Viene pubblicato ogni luned\u00ec.\n-\"MiaEconomia\": guida di tre pagine che approfondisce, ogni luned\u00ec, i temi dell'economia e della finanza che pi\u00f9 toccano i cittadini. Argomenti affrontati sono per esempio la protezione dei risparmi e le truffe.\n\"-Stile\": inserto di sei pagine, pubblicato ogni sabato, dedicato a temi pi\u00f9 leggeri, come l'enogastronomia, la moda, il benessere.\n-\"Controcultura\": inserto di sei/otto pagine, in edicola la domenica, che approfondisce la cultura in tutti i suoi campi, dalla musica alla letteratura fino all'arte.\n-\"Fuorigiri\": inserto in due pagine, dedicato ai motori, pubblicato il mercoled\u00ec, il gioved\u00ec o il sabato, generalmente una volta a settimana. Viene curato da Pierluigi Bonora, gi\u00e0 ideatore dell'omonimo blog online sul sito del quotidiano.\n-\"Giornale di Bordo\": pagina specializzata dedicata al mondo della nautica e della navigazione, pubblicata il marted\u00ec o il mercoled\u00ec. Viene curata da Antonio Risolo, gi\u00e0 ideatore dell'omonimo blog online sul sito del quotidiano.\n-\"AltaDefinizione\": pagina specializzata dedicata alla tecnologia. Viene curata da Marco Lombardo, gi\u00e0 ideatore dell'omonimo blog online sul sito del quotidiano. Generalmente, viene pubblicata il venerd\u00ec.\n-\"Retrogusto\": pagina dedicata al mondo della gastronomia e degli eventi culinari. Viene curata da Andrea Cuomo e pubblicata, generalmente, il venerd\u00ec.\nDiffusione.\nDati Ads - Accertamenti Diffusione Stampa\nGli Occhi della Guerra/Inside Over.\nAlla fine del 2013 il Giornale online s.r.l., societ\u00e0 che edita ilGiornale.it, inizia la prima campagna di crowdfunding: ai lettori viene chiesto di scegliere se finanziare un reportage in Afghanistan o in Libia. In poche settimane viene raggiunto il budget prestabilito per entrambi i reportage. Da quel momento in poi vengono realizzati svariati reportage in tutto il mondo: dal Medio Oriente alle Americhe, dall'Asia all'Africa passando per l'Europa.\nQuesto modello di business ha iniziato ad attrarre l'interesse non soli di singoli donatori ma anche di organizzazioni internazionali in primis il Rotary International Club che ha finanziato due reportage: in Iraq sui Profughi Dimenticati e nella Repubblica democratica del Congo sulla violenza subita dalle donne.\nNel maggio 2016 Gli Occhi della Guerra si aggiudica il primo premio agli Inma Global Awards, il premio internazionale per il giornalismo innovativo, nella categoria Best Launch of a Brand or Product to create an Audience Segment.\nNel maggio 2019 il progetto de \"Gli Occhi della Guerra\" si evolve nel nuovo approfondimento di politica estera e reportage dell'edizione online de \"Il Giornale\", denominato \"Inside Over\"."}
{"id": "279951", "revid": "2117580", "url": "https://it.wikipedia.org/wiki?curid=279951", "title": "Condizione", "text": "La condizione, in diritto, \u00e8 un avvenimento futuro ed incerto, al verificarsi del quale \u00e8 subordinata l'iniziale efficacia di un negozio giuridico o di una sua clausola (\"condizione sospensiva\"), oppure la cessazione degli effetti del negozio giuridico o di una sua clausola (\"condizione risolutiva\").\nL'avvenimento futuro ed incerto pu\u00f2 essere indipendente dalla volont\u00e0 delle parti (condizione casuale), ma pu\u00f2 anche dipendere dalla volont\u00e0 di una di esse (condizione potestativa). La condizione si definisce, infine, \"meramente potestativa\" quando il suo avveramento dipende unicamente da un'arbitraria determinazione di volont\u00e0 di una delle parti (cio\u00e8 la decisione pu\u00f2 essere assunta senza alcuna ponderazione di vantaggi e svantaggi prodotti dalla decisione medesima).\nSecondo l'art. 1355 c.c. \u00e8 nulla l'assunzione di un'obbligazione o l'alienazione di un diritto sotto condizione sospensiva meramente potestativa, il cui avveramento \u00e8 determinato dalla volont\u00e0 arbitraria di chi si obbliga o aliena il diritto. La ragione della nullit\u00e0 \u00e8 determinata, con tutta evidenza, dalla mancanza dell'elemento volontaristico, e dunque dalla mancanza di un elemento essenziale del negozio giuridico (affermare \"ti vender\u00f2 la casa se vorr\u00f2\", vuol dire non emettere alcuna seria dichiarazione di volont\u00e0). La condizione, sospensiva o risolutiva, contraria a norme imperative, all'ordine pubblico o al buon costume rende nullo il contratto.\nPer quanto riguarda la condizione impossibile, ossia relativa ad un evento che sia dal punto di vista giuridico o dal punto di vista naturale irrealizzabile, se sospensiva rende il contratto nullo, se risolutiva si considera come non apposta.\nLa condizione non pu\u00f2 essere apposta ai cosiddetti atti legittimi: il matrimonio, il riconoscimento del figlio naturale, accettazione e rinuncia dell'eredit\u00e0, accettazione della nomina di esecutore testamentario.\nIn dottrina si distingue, da un punto di vista soggettivo, la condizione volontaria (\"condicio facti\") dalla condizione legale (\"condicio iuris\"). La prima \u00e8 apposta dalle parti del negozio giuridico nell'ambito della loro autonomia contrattuale. La seconda, detta anche condizione legale, \u00e8 posta direttamente dalla legge.\nLa caratteristica dell'incertezza distingue la condizione dal termine, il cui verificarsi \u00e8 invece certo (anche se non in tutti i casi \u00e8 gi\u00e0 noto quando avverr\u00e0)."}
{"id": "279956", "revid": "196390", "url": "https://it.wikipedia.org/wiki?curid=279956", "title": "Samuel F. B. Morse", "text": ""}
{"id": "279959", "revid": "297059", "url": "https://it.wikipedia.org/wiki?curid=279959", "title": "Termine (diritto)", "text": "Il termine \u00e8 un evento futuro e certo al cui verificarsi (la scadenza del termine) l'ordinamento giuridico subordina determinati effetti giuridici.\nLa certezza si riferisce al verificarsi dell'evento (l'\"an\", cio\u00e8 il \"se\" dell'evento medesimo) non al momento in cui avverr\u00e0 (il \"quando\"). Pu\u00f2 cos\u00ec essere un termine il giorno 31 dicembre , certo nell\"'an\" e nel \"quando\", ma anche il giorno della morte di una determinata persona, incerta nel \"quando \"ma certa nell'\"an\". La caratteristica della certezza distingue il termine dalla condizione, incerta nell'\"an\" sebbene non necessariamente nel \"quando\".\nA seconda degli effetti che si producono alla scadenza si parla di:\nNei contratti e, in generale, nei negozi giuridici, nonch\u00e9 nei provvedimenti amministrativi, il termine, iniziale o finale, pu\u00f2 essere fissato dalla legge (termine legale) o da una clausola inserita nell'atto stesso.\nSi denomina proroga la modifica del termine spostando in avanti nel tempo la sua scadenza, nonch\u00e9 l'atto che determina questo effetto giuridico."}
{"id": "279960", "revid": "767487", "url": "https://it.wikipedia.org/wiki?curid=279960", "title": "Give 'Em Enough Rope", "text": "Give 'Em Enough Rope \u00e8 il secondo album della band punk inglese The Clash, pubblicato il 10 novembre 1978.\nIl disco.\nStoria e pubblicazione.\nUscito dopo il successo dell'album di debutto, \"The Clash\", questo album andava incontro a grandi aspettative. Ma \"Give 'Em Enough Rope\" fu accolto duramente dalla critica, soprattutto per la produzione di Sandy Pearlman, che anche se riusc\u00ec a dare un suono abbastanza pulito rispetto al suono pi\u00f9 grezzo del precedente album, non riusc\u00ec per\u00f2 ad imprimere quella potenza che caratterizzava le sonorit\u00e0 dell'album precedente; durante le settimane successive alla pubblicazione l'album fu definito pi\u00f9 volte come \"Viziato da un eccesso di produzione\".\nConsiderato comunemente un album inferiore rispetto a \"The Clash\" ed al suo successore, \"London Calling\", questo album ha comunque raggiunto la seconda posizione nella classifica in Gran Bretagna. Lo si pu\u00f2 quindi interpretare come un disco di transizione il cui momento migliore \u00e8 il trittico di canzoni di apertura dell'album: \"Safe European Home\", \"English Civil War\" e \"Tommy Gun\", mentre altri brani ormai classici sono \"Stay Free\" e \"Julie's Been Working for the Drug Squad\".\nContenuti.\nMolta parte del materiale contenuto in \"Give 'Em Enough Rope\" \u00e8 autobiografico; infatti il brano iniziale, \"Safe European Home\", racconta l'esperienza di Mick Jones e Joe Strummer in Giamaica, \"Stay Free\" \u00e8 il racconto di Mick che ricorda la sua infanzia nella zona sud di Londra, e \"Last Gang in Town\" \u00e8 un lungo brano che offre un'immagine dei Clash, vista da loro stessi, che si presentano come una brigata di canaglie in una Londra piena di sottoculture in guerra fra loro; mentre sono presenti altri brani come \"English Civil War\", che \u00e8 un riadattamento del motivo popolare \"Johnny Comes Marching Home\", sovrapposto sulla visione politica che i Clash avevano di un'imminente Gran Bretagna fascista; \"Julie's Been Working for the Drug Squad\" che \u00e8 il racconto di un raid della polizia in una fabbrica di Lsd in Galles e \"Guns On The Roof\", che \u00e8 il resoconto di un avvenimento accaduto durante le registrazioni dell'album: Topper Headon port\u00f2 con s\u00e9 delle pistole ad aria compressa e chiese a Paul Simonon se voleva fare tiro a segno sul tetto dello studio, mirando ad alcuni uccelli. I due furono scoperti dalla polizia e portati in carcere, da cui sarebbero stati rilasciati su cauzione dallo stesso Mick Jones..\nCopertina e titolo.\nChe sia un disco dalle tematiche molto forti e battagliere, di impronta fortemente socialista, lo conferma anche l'illustrazione di copertina, dove sotto lo sguardo di una guardia rossa dell'esercito della Repubblica Popolare Cinese a cavallo, degli avvoltoi pasteggiano con il cadavere di un cowboy americano, simbolo della decadenza e del capitalismo occidentale. Sul retro di copertina, viene visualizzata l'avanzata della rivoluzione simboleggiata dall'armata rossa della Cina comunista con le bandiere rosse al vento.\nIl titolo \"Give 'em enough rope\" (\"date loro abbastanza corda\") \u00e8 l'inizio di un modo di dire che sottintende \"...per impiccarsi!\".\nTracce.\nTutti i brani sono accreditati a Joe Strummer e Mick Jones, dove non altrimenti specificato\nFormazione.\nThe Clash\nAltri musicisti\nCrediti"}
{"id": "279965", "revid": "484362", "url": "https://it.wikipedia.org/wiki?curid=279965", "title": "Jamie Noble", "text": "Noble \u00e8 noto per le sue apparizioni nella World Championship Wrestling tra il 1991 e il 2001 e, in seguito, nella WWE dove ha vinto una volta il WWE Cruiserweight Championship. Ha lottato anche in Ring of Honor dove ha vinto una volta il ROH World Championship.\nCarriera.\nWorld Championship Wrestling.\nNoble debutta nel mondo del wrestling nel 1999, dopo essere stato allenato da Dean Malenko. La sua prima federazione importante \u00e8 stata la WCW, dove lottava mascherato col nome di Jamie San, facendo parte della stable degli Jung Dragons con Jimmy Yang e Kaz Hayashi. I tre iniziarono una faida con i \"3 Count\", Shane Helms, Shannon Moore e Evan Karagias. Jamie San successivamente si smascher\u00f2 e cambi\u00f2 nome in Jamie Knoble formando un tag team con Karagias chiamato \"Knoble &amp; Karagias\".\nWorld Wrestling Entertainment (2002\u20132004).\nPass\u00f2 quindi nella WWE con il nome Jamie Noble, avendo come manager Nidia. Nella WWE vincer\u00e0 il Cruiserweight Championship sconfiggendo The Hurricane nel 2002, avendo faide con Tajiri e Billy Kidman. Dopo una faida di coppia, dove Noble e Nidia affrontano Torrie Wilson e Billy Gunn, il rapporto fra Noble e Nidia s'incrina, talmente tanto da portare ad un match al pay per view No Way Out, dove Noble lotta bendato ma riesce a vincere lo stesso.\nCircuito indipendente (2004\u20132005).\nDopo alcuni mesi Noble torna a lottare, passando dalla New Japan Pro-Wrestling alla Pro Wrestling Guerrilla, per poi finire nella Ring of Honor dove lotter\u00e0 col nome di James Gibson. Qui riesce a diventare campione della federazione vincendo un Elimination 4 Way Match contro il campione CM Punk, Samoa Joe e Christopher Daniels il 12 agosto 2005. Perder\u00e0 questo titolo un mese dopo, esattamente il 17 settembre, contro Bryan Danielson.\nRitorno in WWE.\nThe Pitbulls (2005\u20132006).\nJamie Noble torna quindi in WWE, debuttando una seconda volta a \"Velocity\", il 31 dicembre, sconfiggendo Paul London. Nelle Settimane successive sempre a \"Velocity\", sconfigge per due volte Scotty 2 Hotty.Continua a vincere sempre a \"Velocity\", il 21 gennaio, sconfiggendo Caprice Coleman. Si allea poi con Kid Kash, e nel loro match di debutto a \"Velocity\", sconfiggono Paul London e Brian Kendrick. Alla Royal Rumble, Noble partecipa al Cruiserweight Invitational per il Cruiserweight Championship di Kid Kash, ma non riesce a vincere il titolo che viene vinto da Gregory Helms. L'11 marzo sempre a Velocity, i Pitbulls sconfiggono, Funaki e Scotty 2 Hotty. Mentre la settimana dopo perde un match per il #1 Contender al Cruiserweight Title, contro Paul London, Brian Kendrick e Kid Kash, a vincere sar\u00e0 London. Il 31 marzo combattono a Smackdown, perdono per\u00f2 contro i Mexicools. L'8 aprile a \"Velocity\", si rifanno sconfiggendo Scotty 2 Hotty e Funaki. Settimana successiva vincono anche il rematch. Il 20 maggio a \"Velocity\", sconfiggono Chris Wellman &amp; Russell Simpson. Mentre il 27 sconfiggono ancora, Scotty 2 Hotty e Funaki. Nella puntata del 10 giugno di Velocity, Sconfiggono Jon Bolen &amp; Sterling James Keenan. Il 30 giugno a Smackdown, sconfiggono Marty Garner &amp; Prince Malik. Nella puntata del 7 luglio di \"SmackDown!\", Noble partecipa ad una battle royal per il #1 Contender al World Heavyweight Title, ma viene eliminato, nelle stessa sera per\u00f2 vince insieme a Kid Kash contro Scotty 2 Hotty &amp; Funaki.\nSettimana dopo a Smackdown, sconfigge in singolo Paul London. A The Great American Bash, provano a vincere il WWE Tag Team Championship me perdono contro i campioni, London e Kendrick. Il loro Feud con London e Kendrick continua e provano a vincere i titoli il 1\u00ba settembre a \"SmackDown!\", fallendo ancora. Ci riprovano il 22 settembre in un match a tre per il WWE Tag Team Championship che comprendeva anche KC James e Idol Stevens, oltre i campioni, ma anche questa volta non riescono a vincere. Settimana successiva perdono un match per determinare i contendenti n\u00b01 al WWE Tag Team Championship, contro KC James e Idol Stevens. Dopo questo match Kash viene rilasciato dalla WWE, e quindi Noble continua la carriera in singolo.\nVarie faide (2006\u20132009).\nIl 13 ottobre a Smackdown, affronta Rey Mysterio, perdendo. Perde anche il 3 novembre contro Bobby Lashley. L'8 dicembre affronta Jimmy Wang Yang per il #1 Contender al Cruiserweight Championship, perdendo. A No Way Out, partecipa a un WWE Cruiserweight Championship Elimination Match, Ma viene eliminato da Jimmy Wang Yang. L'8 giugno a Smackdown, perde insieme a Chavo Guerrero &amp; Daivari contro Paul London, Brian Kendrick &amp; Jimmy Wang Yang. Perde anche la settimana dopo in un match per il #1 Contender al Cruiserweight Championship contro Daivari, Jimmy Wang Yang e Shannon Moore, a vincere sar\u00e0 Yang. Ma il 22 giugno, sconfigge insieme a Chavo Guerrero, Jimmy Wang Yang &amp; Shannon Moore. Il 29 giugno perde un Cruiserweight Title Triple Threat contro il campione Chavo e Funaki. IL 13 luglio continua a perdere insieme a Chavo Guerrero, contro The Major Brothers. La settimana Successiva, partecipa ad una battle Royal per vincere il World Heavyweight Championship, ma viene eliminato. A The Great American Bash, partecipa ad un Cruiserweight Championship Open Challange Match, perdendo. Il 27 luglio perde, contro Hornswoggle e non riesce a conquistare il Cruiserweight Championship. Il 3 agosto, sconfigge Shannon Moore. Il 17 agosto affronta, Finlay, ma il match finisce in un No contest. Vince un match per il Contender al Cruiserweight Championship, contro Jimmy Wang Yang il 24 agosto a Smackdown. Affronta quindi il campione Hornswoggle, con il titolo in palio, ma perde per count out. Mentre il 14 settembre perde anche contro Shannon Moore. Il 21 perde contro Jimmy Wang Yang. Prova successivamente a conquistare il Cruiserweight Championship ma il campione Hornswoggle riesce sempre a cavarsela, salvo quando il 25 settembre il titolo viene ufficialmente ritirato e Noble \u00e8 costretto a lasciar perdere. Ma nelle settimane successive, si riscatta sconfiggendo sia Moore che Wang Yang. Ma il 12 ottobre subisce una grossa sconfitta da The Great Khali. La settimana successiva perde anche contro The Undertaker, mentre il 26 ottobre contro Batista. IL 2 novembre perde contro Rey Mysterio. IL 9 novembre perde anche contro CM Punk, per squalifica. Ma sconfigge per due settimane Chuck Palumbo. IL 7 dicembre sconfigge ancora Palumbo.\nL'11 gennaio 2008, A Smackdown, sconfigge Chuck Palumbo. IL 25 gennaio, affronta insieme a Chuck Palumbo e Michelle McCool, The Miz, John Morrison &amp; Layla, ma il match termina in un No contest a causa di un Turn Heel di Palumbo che attacca Noble. Noble quindi effettua un Turn Face. Partecipa alla Royal Rumble, ma viene eliminato appunto dal suo rivale, Palumbo. L'8 febbraio a Smackdown, perde contro Chuck Palumbo. IL 29 febbraio, perde ancora contro Palumbo. Perde poi contro Big Show per squalifica. Continua il suo Feud con Palumbo, affrontandolo in un Tag team match, insieme a Kane, contro appunto Palumbo e The Great Khali, ma perde il match. Il 25 marzo, in ECW, perde un 12 man tag team Match. IL 18 aprile a Smackdown, perde contro Chavo Guerrero. Ritorna il 30 maggio, perdendo contro MVP. Mentre il 20 giugno, perde contro Vladimir Kozlov.\nIn seguito al Noble \u00e8 passato al roster di Raw.\nDebutta quindi a Raw, il 28 luglio, perdendo contro Kofi Kingston. Inizia poi un nuovo Feud con William Regal, ma perde nel loro primo match. Settimana Successiva, perde contro JBL. Continua il Feud con Regal Il 1\u00ba settembre, sconfiggendolo. Settimana successiva per\u00f2, perde contro lo stesso Regal. Per\u00f2 il 15 settembre, vince contro, Paul Burchill. Il 29 settembre vince ancora, insieme a Mickie James contro, Paul &amp; Katie Lea Burchill. Ma perde la settimana dopo insieme a Mickie James, contro a Santino Marella, e Beth Phoenix. Il giorno dopo in ECW, viene sconfitto da Mark Henry. IL 3 novembre a Raw, partecipa ad una Battle Royal per il #1 Contender al Intercontinental Title, ma viene eliminato. \nIl 3 febbraio \u00e8 stato nella ECW, dove ha perso contro Boogeyman. Affronta il 16 febbraio 2009, Kane perdendo. Mentre il 23, perde anche contro Mike Knox. IL 17 marzo, torna Heel e combatte in ECW, perdendo contro Evan Bourne. Il 27 aprile a Raw, perde insieme a Chavo Guerrero contro the Colons. IL 4 giugno combatte a Superstars, perdendo insieme a Brian Kendrick contro, Goldust &amp; Hornswoggle, Mentre a Raw perde insieme allo stesso Kendrick e Chavo Guerrero, contro Santino Marella, Goldust &amp; Festus. Nella puntata del 23 luglio di Superstars, perde ancora contro Evan Bourne. Dopo un po' di assenza nei ring, Torna il 26 ottobre, combattendo da face, contro Sheamus, perdendo. La settimana successiva, il 2 novembre, affronta ancora Sheamus, ma il match finisce in un no contest in quanto Sheamus attacca brutalmente Noble. A causa di questo violento attacco, Noble annuncia il suo ritiro dal wrestling.\nRoad agent e apparizioni sporadiche (2009\u20132014).\nLa WWE lo ha assunto come road agent. Noble torna a combattere in FCW, battendo Justin Angel .\nIl 13 gennaio, 2012 Noble ha combattuto contro Daniel Bryan in un house show a Yakima, Washington. Il 27 dicembre 2012, Jamie Noble combatte a Green Bay nel Wisconsin in un house show di SmackDown! contro Johnny Curtis.\nJ&amp;J Security e produttore (2014\u2013presente).\nNel 2014, insieme a Joey Mercury, entra a far parte dell'Authority come bodyguard di Seth Rollins. Nella puntata di Raw del 24 novembre torna a combattere insieme a Joey Mercury e Seth Rollins contro John Cena e Dolph Ziggler, perdendo per\u00f2 il match. Nella puntata del 5 febbraio di SmackDown combatte nel main event insieme a Mercury e a Rollins, contro Daniel Bryan, perdendo. L'8 giugno, a Raw, Noble e Mercury affrontano Rollins in un handicap match e riescono a sconfiggerlo a causa dell'interferenza di Dean Ambrose. Il 23 giugno si frattura tre costole dall'attacco di Brock Lesnar.\nDopo lo scioglimento della J&amp;J Security, Noble \u00e8 rimasto in WWE come produttore."}
{"id": "279966", "revid": "72396", "url": "https://it.wikipedia.org/wiki?curid=279966", "title": "John Power", "text": "Fu il bassista dei La's fino al 1993, quando lasci\u00f2 il gruppo per fondare i Cast. Dei Cast Power fu voce, chitarrista e autore delle canzoni. Dopo quattro album discografici, il gruppo si sciolse nel 2002.\nNel 2003 Power pubblic\u00f2 un album solista, \"Happening For Love\"."}
{"id": "279967", "revid": "597981", "url": "https://it.wikipedia.org/wiki?curid=279967", "title": "Alfred Brendel", "text": "Biografia.\n\u00c8 considerato uno dei pi\u00f9 grandi musicisti sulla scena della musica classica della seconda met\u00e0 del XX secolo.\n\u00c8 nato nell'allora Wiesenberg (\"V\u00edzmberk\" in ceco), un villaggio rurale attualmente chiamato Lou\u010dn\u00e1 nad Desnou e appartenente al Distretto di \u0160umperk, Repubblica Ceca. \u00c8 figlio unico di una famiglia di non-musicisti. Si trasfer\u00ec a Zagabria con la famiglia quando aveva 6 anni e pi\u00f9 tardi a Graz. Vissero l\u00ec durante la Seconda guerra mondiale, ma verso la fine del conflitto il quattordicenne Alfred fu mandato in Jugoslavia a scavare trincee. Soffr\u00ec di congelamento e fu mandato in ospedale.\nDall'et\u00e0 di sei anni, Brendel inizi\u00f2 a prendere lezioni di pianoforte, prima a Zagabria con Sofie Dezelic e poi, dopo il trasferimento della famiglia a Graz, con Ludovika von Kann.\nDopo la guerra continu\u00f2 a suonare il pianoforte, compose della musica e inizi\u00f2 a dipingere. Diede i suoi dipinti ad un amico pregandolo di distruggerli, cosa che l'amico non fece e sono stati quindi conservati. Non ebbe mai lezioni di pianoforte regolari; comunque, nonostante sia stato un autodidatta, ha partecipato a corsi di perfezionamento con Edwin Fischer ed Eduard Steuermann.\nFece il suo primo concerto pubblico a Graz all'et\u00e0 di 17 anni. Lo chiam\u00f2 \"The Fugue In Piano Literature\" e, oltre alle opere di Bach, Brahms e Liszt, comprendeva anche alcune sue composizioni. Smise di comporre poco dopo per dedicarsi al pianoforte. Nel 1949 vinse il 4\u00ba premio al Concorso pianistico Ferruccio Busoni di Bolzano. Si trasfer\u00ec a Vienna l'anno seguente. All'et\u00e0 di 21 anni incise il suo primo disco registrando il concerto n. 5 per pianoforte di Sergej Sergeevi\u010d Prokof'ev. Continu\u00f2 a fare altre registrazioni, comprese le sonate di Ludwig van Beethoven. Registr\u00f2 anche alcuni lavori di Liszt, Brahms (compresi i concerti per pianoforte e orchestra), Robert Schumann e Franz Schubert.\nA differenza di tutti i pianisti classici, ha registrato molto poco Chopin oltre alle Polacche (che furono molto apprezzate).\nRegistr\u00f2 molte musiche per la Vox Records - in particolare le sonate di Beethoven - ma non ottenne un contratto migliore fino agli anni 1970 e non suon\u00f2 molto neanche fuori dall'Austria.\nIl successo arriv\u00f2 dopo un concerto su Beethoven alla Queen Elizabeth Hall a Londra, infatti il giorno seguente tre case discografiche contattarono il suo manager. Nello stesso periodo si trasfer\u00ec a Londra. Da quel momento cominci\u00f2 a registrare molto e la sua fama crebbe.\nAl Festival di Salisburgo debutta nel 1960 con il Concerto per pianoforte ed orchestra n. 2 op. 81 di Ernst Krenek con i Wiener Philharmoniker.\nAl Teatro alla Scala di Milano nel 1978 tiene un concerto con musiche di Franz Schubert, nel 1980 esegue il Concerto per pianoforte e orchestra n. 4 (Beethoven) diretto da Claudio Abbado, nel 1985 un recital, nel 1992 un concerto con musiche di Beethoven, nel 1999 un recital, nel 2000 il Concerto per pianoforte e orchestra n. 5 (Beethoven) ed infine nel 2008 un concerto di saluto con un programma che per alcuni versi rappresenta la sintesi della sua lunga carriera: da Haydn, a Mozart, Beethoven, per concludere con l'ultima sonata di Schubert.\nAl Gran Teatro La Fenice di Venezia nel 1980 tiene un recital e nel 2007 un concerto nell'ambito del Premio una vita nella musica 2007 a Alfred Brendel sotto l'Alto Patronato del Presidente della Repubblica italiana e con il patrocinio della Presidenza del Consiglio dei Ministri, della Regione Veneto e del Comune di Venezia, conferito dall'Associazione Arthur Rubinstein presieduta da Bruno Tosi.\nPer il Metropolitan Opera House nel 1999 esegue il \"Concerto per pianoforte e orchestra n. 20\" di Mozart con l'Orchestra del Metropolitan diretto da James Levine alla Carnegie Hall di New York, nel 2002 al Rheingau Musik Festival di Wiesbaden (dove esegue anche German Dances di Schubert), al Grosses Festspielhaus di Salisburgo ed al Festival di Lucerna e nel 2008 il \"Concerto per pianoforte e orchestra n. 24\" di Mozart e le \"Bagatelle\" op. 33 di Beethoven alla Carnegie Hall diretto da Levine.\nNel 2002 vince il Premio musicale L\u00e9onie Sonning, nel 2004 il Premio Ernst von Siemens e nel 2008 il Premio musicale Hebert Von Karajan.\nAlfred Brendel \u00e8 visto oggi come uno degli interpreti pi\u00f9 seri della musica classica tedesca composta da autori come Beethoven, Schubert e Wolfgang Amadeus Mozart. Suona raramente le opere del XX secolo, ma si interessa molto al concerto per pianoforte di Arnold Sch\u00f6nberg. Negli ultimi anni ha smesso di suonare gran parte del repertorio che richiedeva un notevole sforzo fisico come la Sonata per pianoforte n.29 di Beethoven a causa dei problemi di artrite.\nIl modo di suonare di Brendel \u00e8 spesso descritto come musicalmente analitico, ma lui ritiene che il primo compito di un pianista sia quello di rispettare le volont\u00e0 del compositore senza mettere in mostra troppo se stessi o aggiungere propri effetti alla musica. Ha affermato: \"Sono responsabile del compositore e in particolare del pezzo\". Come il suo vecchio insegnante Edwin Fischer, egli cita Alfred Cortot, Wilhelm Kempff e i direttori d'orchestra Bruno Walter e Wilhelm Furtw\u00e4ngler come particolari influenze.\nRecentemente Brendel ha lavorato con giovani pianisti come Paul Lewis e Till Fellner e ha inoltre registrato con suo figlio Adrian Brendel (nato a Londra nel 1976), violoncellista. Ha pubblicato anche delle poesie, che sono state paragonate da Andrew Motion a quelle di Miroslav Holub nel loro stile. Attualmente vive a Londra.\nHa annunciato il proprio ritiro dalle scene per l'anno 2009.\nIl 5 ottobre 2011, l'Universit\u00e0 degli Studi di Bari Aldo Moro gli ha conferito la laurea honoris causa in \"Lingue e letterature moderne\"."}
{"id": "279973", "revid": "345405", "url": "https://it.wikipedia.org/wiki?curid=279973", "title": "Giovent\u00f9 Studentesca", "text": "Giovent\u00f9 Studentesca, (GS), \u00e8 un movimento cattolico nato nel 1954 attraverso l'opera educativa di don Luigi Giussani dal quale \u00e8 poi nata Comunione e Liberazione.\nStoria.\nGiussani, allora trentaduenne ed insegnante nella facolt\u00e0 teologica di Venegono, durante un viaggio in treno ebbe occasione di parlare del Cristianesimo con alcuni ragazzi. Sorpreso dalla loro profonda ignoranza in materia religiosa, chiese ed ottenne dai suoi superiori di lasciare la facolt\u00e0 teologica per insegnare religione cattolica in una scuola.\nLo stile vivace e provocatorio di Giussani, assai diverso dalla semplice ripetizione della dottrina cattolica (per presentare le ragioni della fede Giussani citava Leopardi, faceva ascoltare brani di Schubert o Chopin), colp\u00ec alcuni dei suoi studenti del liceo classico Giovanni Berchet che cominciarono a vedersi per le riunioni a tema, dette \"raggi\" e spesso guidate da Giussani stesso, anche al di fuori dell'orario scolastico.\nIn seguito a questi primi incontri con gli studenti (1954), don Giussani diede vita, insieme a don Francesco Ricci, ad una compagnia di amici che assunse il nome di \"Giovent\u00f9 Studentesca\" (GS) e che in breve tempo si diffuse anche al di fuori della diocesi di Milano, ad esempio a Forl\u00ec, citt\u00e0 dove operava don Ricci. A Forl\u00ec, infatti, come ricorda don Giussani, Giovent\u00f9 Studentesca comp\u00ec la sua \"prima storica uscita nel settembre del '61 in Campigna\". Da Forl\u00ec il movimento, attorno al 1965, si estese alla vicina Sansepolcro, dove trov\u00f2 l'accoglienza del vescovo Abele Conigli.\nDon Giussani non intese mai fondare un movimento e volle sempre Giovent\u00f9 Studentesca nell'alveo dell'Azione Cattolica, anche se col passare degli anni diventava sempre pi\u00f9 evidente la differenza di stile e di posizione culturale tra Giovent\u00f9 Studentesca e Azione Cattolica (per esempio, all'epoca l'Azione Cattolica teneva gruppi maschili e femminili separati), cosa che port\u00f2 a tensioni e polemiche e cost\u00f2 a Giussani un anno di \"esilio\" negli Stati Uniti.\nI primi studenti, ormai adulti ed entrati nell'universit\u00e0 o nel mondo del lavoro, tentarono in diversi modi di proseguire stabilmente l'esperienza di Giovent\u00f9 studentesca, per lo pi\u00f9 in forma di circoli culturali di cui un esempio tuttora operante \u00e8 il \"Centro Culturale Charles P\u00e9guy\". Solo alla fine degli anni sessanta i vari tentativi si condensarono nell'unica forma di Comunione e Liberazione.\nNel 1964, nell'ambito dell'esperienza di Giovent\u00f9 Studentesca, nacquero i \"Memores Domini\".\nNel 1971, quando ancora i responsabili di Giovent\u00f9 Studentesca e Comunione e Liberazione erano anche ai vertici di Azione cattolica, da parte di quest'ultima si riconobbe esplicitamente la differenza tra i propri metodi e stili rispetto a quelli dei \"ragazzi di don Giussani\" che pertanto da allora cominciarono a camminare sulle proprie gambe.\nNel 1972 Andrea Riccardi ed altri giovani provenienti come lui da Giovent\u00f9 Studentesca, la lasciarono e formarono la Comunit\u00e0 di Sant'Egidio. Il distacco avvenne polemicamente nei confronti di Giovent\u00f9 Studentesca.\nCol consolidarsi di Comunione e Liberazione (ed il riconoscimento pontificio della Fraternit\u00e0 di Comunione e Liberazione) la sigla GS \u00e8 passata in secondo piano. Il termine Giovent\u00f9 Studentesca indicato quindi la presenza educativa di Comunione e Liberazione nella scuola superiore. Le sigle GS e CL si riferiscono all'aspetto \"movimentistico\" (cio\u00e8 fondato su rapporti di amicizia, senza tessere o iscrizioni) e pertanto non \u00e8 possibile una stima esatta degli aderenti; una stima per difetto (di almeno 7500 aderenti in Italia) \u00e8 ottenuta dal numero di presenze agli esercizi spirituali tenuti annualmente a Rimini in occasione del triduo pasquale. \nIn alcune citt\u00e0 italiane, il movimento di Giovent\u00f9 studentesca \u00e8 ancora legato all'Azione Cattolica, seppur con metodologie differenti, ed ogni gruppo di Giovent\u00f9 Studentesca ha delle proprie attivit\u00e0 e metodi di relazione con le scuole, spesso messi in comune con i gruppi di altre citt\u00e0 durante i campi regionali o nazionali ai quali partecipano i segretari dei gruppi delle zone in questione."}
{"id": "279979", "revid": "2184720", "url": "https://it.wikipedia.org/wiki?curid=279979", "title": "Musica afroamericana", "text": "La musica afroamericana comprende una grande variet\u00e0 di generi musicali quali spiritual, gospel, blues, jazz, swing, rhythm and blues, rock and roll, soul, funk, rap, reggae, derivanti o influenzati dalla cultura degli afroamericani. Talvolta ci si riferisce a questa tipologia di generi indicandoli come \"black music\" (un tempo \"race music\").\nI primi immigrati di colore nordamericani erano schiavi da impiegare nelle piantagioni di cotone. Questi hanno portato con s\u00e9 le canzoni polifoniche legate a numerosissimi gruppi etnici dell'Africa occidentale e sub-Sahariana.\nNegli Stati Uniti, le varie tradizioni culturali si unirono con le influenze europee della polka, dei valzer e della musica classica. In periodi successivi vi furono molte innovazioni e cambiamenti e, nel XXI secolo, i generi afro-americani sono divenuti tra i pi\u00f9 importanti e pi\u00f9 seguiti di tutta la scena musicale.\nStoria.\nNel XIX secolo.\nL'influenza degli afroamericani nel mainstream musicale americano inizia nel XIX secolo con l'avvento degli spettacoli detti \"Blackface Minstrels\", infarciti di stereotipi e scene comiche, ed interpretati da attori bianchi con volti dipinti di nero per rappresentare gli afroamericani. Si trattava di spettacoli da un lato infarciti di razzismo, ma che furono capaci di svelare agli americani, aspetti tipici della cultura popolare dei neri d'America.\nIl banjo divent\u00f2 cos\u00ec strumento popolare, ed i ritmi derivati dalla cultura africana furono incorporati nelle canzoni di Stephen Foster ed altri musicisti dell'epoca. Negli anni '30 del secolo, il Grande Risveglio (\"Great Awakening\") port\u00f2 la nascita di un fondamentalismo, specialmente tra gli afroamericani, che ripresero i canti degli schiavi una ampia variet\u00e0 di Spiritual ed in generale in vari aspetti della musica sacra cristiana. Diverse di queste canzoni erano messaggi in codice per sovvertire il potere padronale sugli schiavi, o segnalare la via di fuga.\nNel periodo successivo alla guerra civile americana, la diffusione di musica afroamericana continu\u00f2. I Fisk Jubilee Singers iniziarono il loro primo tour nel 1871. Artisti come Morris Hill e Jack Delaney contribuirono a rivoluzionare la musica afroamericana del dopoguerra negli Stati Uniti centrali ed orientali. Negli anni successivi, gli Hampton Students ed altre \"Jubilee troops\" (gruppi di canto cristiano) sorsero ed iniziarono a percorrere l'America in tour. La prima compagnia di commedia musicale nera, Hyers Sisters Comic Opera Company, fu organizzata nel 1876.\nAlla fine del secolo, la musica afroamericana era gi\u00e0 una parte integrante di cultura americana tradizionale. I performer di Ragtime come Scott Joplin diventarono popolari ed alcuni presto furono associati alla rinascita di Harlem ed ai primi attivisti per i diritti civili.\nPrimi decenni del XX secolo.\nLa parte iniziale del XX secolo vide un aumento costante nella popolarit\u00e0 del Blues e del Jazz, due stili tipici degli afroamericani. Cos\u00ec come gli sviluppi nel campo delle arti visive, l\"'Harlem Renaissance\" dell'inizio di XX secolo, condusse agli sviluppi nella musica.\nVi erano anche musicisti latinoamericani e bianchi d'America dei generi blues e jazz, e gi\u00e0 all'epoca vi era una comunicazione interculturale tra le varie etnie (bianchi, latinoamericani, afroamericani). La musica ebrea Klezmer, ad esempio, ebbe notoriamente un'influenza sul jazz, mentre Jelly Rolly Morton spieg\u00f2 che una \"tinta latina\" era componente necessaria per una buona musica. La musica afroamericana fu spesso \"rivista\" pesantemente per il pubblico bianco, che non avrebbe accettato prontamente musicisti neri, conducendo cos\u00ec a generi musicali quali lo Swing e le conseguenze basate sul pop del jazz.\nSul palco, i primi musical scritti e prodotti dagli afroamericani a comparire a Broadway debuttarono nel 1898 con \"A Trip to Coontown\" di Robert Cole e Billy Johnson. Nel 1901, la prima registrazione di musicisti neri di cui si abbia conoscenza fu quella effettuata da Bert Williams e George Walker. La prima opera scritta da un afroamericano fu rappresentata nel 1911: \"Treemonisha\" di Scott Joplin. L'anno seguente, ci fu il primo di una serie di concerti annuali di musica dell'orchestra sinfonica nera a Carnegie Hall.\nPer il ritorno del musical nero a Broadway occorre aspettare il 1921 con \"Shuffle Along\" di Sissle &amp; Blake. Nel 1927, fu effettuato un concerto di musica nera a Carnegie Hall comprendente jazz, spiritual e musica sinfonica della W.C. Handy's Orchestra, ed altri cantanti del genere religioso. Il primo musical cinematografico prodotto da una major con un cast afroamericano fu \"Hallelujah\" di King Vidor nel 1929. La prima sinfonia di un compositore nero effettuata da un'orchestra importante fu \"Afro-American Symphony\" di William Grant Still con la New York Philharmonic. Diversi esecutori afroamericani furono poi invitati a partecipare ad opere come \"Porgy and Bess\", ed a \"Four Saints in Three Acts\" di Virgil Thompson. Inoltre \"Negro Folk Symphony\" di William Dawson del 1934 divent\u00f2 il secondo lavoro di un compositore afroamericano a ricevere le attenzioni di un'importante orchestra, con l'esecuzione da parte della Philadelphia Orchestra.\nLa met\u00e0 del XX secolo.\nIntorno agli anni quaranta le cover delle canzoni afroamericane ebbero una grande diffusione e spesso scalarono le classifiche, mentre i musicisti originali ebbero minor successo. In quel periodo si coni\u00f2 un termine in inglese per indicare la musica afroamericana, Rhythm and blues, che in seguito pass\u00f2 a designare un genere musicale ben preciso, molto melodico e spesso fatto da gruppi che cantavano a cappella. Da questo stile musicale deriv\u00f2 alla fine del decennio quello che sarebbe stato chiamato Rock and roll, i cui esponenti principali sono stati Little Richard e Ike Turner: quest'ultimo incise con i Kings of Rhythm quella che \u00e8 considerata la prima canzone Rock and roll nel 1951, Rocket 88, sotto lo pseudonimo di \"Jackie Brenston &amp; His Delta Cats\".\nDurante il decennio seguente si diffuse anche il Rockabilly di Bill Haley e Elvis Presley, una fusione di Rock and roll e musica Country (nel gergo dell'inglese americano: \"Hillbilly music\"), mentre artisti di colore come Chuck Berry e Bo Diddley ebbero un successo senza precedenti. In particolare Presley rappresent\u00f2 uno spartiacque nella musica americana e segn\u00f2 l'inizio dell'accettazione di gusti musicali che erano comuni tra il pubblico al di l\u00e0 delle barriere etniche, essendo il primo bianco a fare generi musicali tipicamente afroamericani. Negli anni cinquanta si vide anche la diffusione dello stile Doo-wop, che fonde elementi del Rhythm and blues con, tra gli altri, Spiritual, Gospel, Blues e Swing.\nAlla fine di quel decennio ebbe grande popolarit\u00e0 sia in America che in Inghilterra anche il blues di inizio secolo. Sempre in quel periodo si svilupp\u00f2 inoltre una forma secolarizzata della musica Gospel con elementi propri del Rhythm and blues chiamata musica Soul, i cui maggiori rappresentanti sono stati Ben E. King, Sam Cooke e Otis Redding, come anche Diana Ross (proveniente dalle Supremes), Aretha Franklin e Dionne Warwick. La musica Soul rimase sempre popolare tra i neri, e quando lo fu anche tra i bianchi essa rivoluzion\u00f2 la musica afroamericana con canzoni intelligenti e filosofiche, spesso di contenuto sociale ma anche aventi tematiche d'amore: la canzone di Marvin Gaye \"What's Going On\" \u00e8 forse la canzone pi\u00f9 rappresentativa di questo genere.\nNegli anni sessanta si svilupp\u00f2 anche uno stile di Rock and roll che celebrava la balneazione estiva, il Surf rock, i cui principali esponenti furono gruppi maschili come i Beach Boys e i Trashmen, ma anche gruppi femminili (molti dei quali di colore) come le Angels e le Shangri-Las, tutti provenienti dagli Stati Uniti. Sempre nello stesso decennio in Inghilterra il British blues divenne gradualmente un fenomeno di massa che ritorn\u00f2 negli Stati Uniti con il fenomeno della British invasion, un gruppo di musicisti dai vari generi musicali ma tutti riconducibili al o derivanti dal Rock and roll, i pi\u00f9 famosi dei quali furono i Beatles, la cui Musica beat, dei quali loro sono stati i massimi rappresentanti, mescolava il Rock and roll britannico al Doo-wop, al Rhythm and blues, al Pop e allo Skiffle (fatto dai Quarrymen, ovvero il nome dei Beatles negli anni cinquanta), consistente in un misto di Folk, Blues, Jazz e Country.\nNella seconda met\u00e0 del decennio si afferm\u00f2 un altro genere musicale, sempre afroamericano: la musica Funk, che accoglieva influenze sia dal Soul che dalla Musica psichedelica e che ebbe tra i suoi massimi artefici cantanti di colore come James Brown (proveniente dal gruppo dei Famous Flames), George Clinton con i suoi gruppi (i Parliament, nati come gruppo Doo-wop, e i Funkadelic) e Patti LaBelle (che proveniva dal gruppo femminile delle Labelles). Uno stile molto in voga sempre nella seconda met\u00e0 degli anni sessanta, il Folk rock, era fatto da gruppi per lo pi\u00f9 statunitensi come i The Mamas &amp; the Papas (tra i pochi gruppi a resistere alla British invasion), i Byrds, i Turtles, i Buffalo Springfield, e da solisti come Bob Dylan, Joan Baez e la Cher degli inizi; cos\u00ec come un altro genere di fusione in voga nella seconda met\u00e0 del decennio era il Blues rock, fatto da gruppi per lo pi\u00f9 inglesi come i Rolling Stones, gli Yardbirds, gli Animals, i Cream, i Fleetwood Mac (anglo-americani), da solisti inglesi come Eric Clapton e da bluesmen afroamericani come B.B. King.\nAnni '70 e gli anni '80 del XX secolo.\nGli anni settanta videro un generale declino della popolarit\u00e0 dei gruppi musicali afroamericani. Album di genere Soul continuarono a godere di un certo successo, mentre musicisti come Smokey Robinson aiutavano lo stile a spostarsi su sonorit\u00e0 pi\u00f9 lente e rilassate dette Quiet Storm (dal nome di una sua canzone intitolata \"Quiet Storm\" del 1976). Il Funk ebbe un'evoluzione che segu\u00ec principalmente due strade: la prima era un percorso tradizionale che riprendeva sonorit\u00e0 Pop e Soul tipico del genere, portata avanti da gruppi come Sly &amp; the Family Stone; mentre la seconda tendeva a fonderlo con altri tipi di musica, come la psichedelica, sviluppata da musicisti come i gi\u00e0 citati George Clinton con i suoi gruppi \"Parliament\" e \"Funkadelic\", promotori di quel sottogenere che verr\u00e0 definito come P-Funk.\nI musicisti neri giunsero generalmente a successi limitati nell'ambito del grande pubblico, bench\u00e9 gli afroamericani fossero stati il fulcro dell'invenzione di tipi di musica come la Disco music ed alcuni artisti, come Gloria Gaynor e Kool &amp; the Gang, avessero un pubblico musicalmente eterogeneo. Il pubblico bianco preferiva i gruppi Country rock, i cantautori e, in alcune culture, generi come l'Heavy metal ed il Punk rock, anche se vi erano rare eccezioni in entrambi i versanti.\nGli anni settanta videro inoltre l'invenzione della musica Hip hop, in un primo momento in fase \"underground\": gli immigrati giamaicani come DJ Kool Herc e poeti come Gil Scott-Heron sono spesso citati come i maggiori contributori del giovane genere, nato dai \"block parties\" di Harlem, e presentatosi nel tempo come un'ampia subcultura con elementi di ribellione e progressismo, dai testi aventi temi sociali. Ai \"block parties\", i DJs selezionavano dischi di genere solitamente Funk, mentre gli MCs introducevano le canzoni al pubblico danzante. Con il tempo, i DJ iniziarono ad isolare e ripetere i \"Breaks\" contenenti percussioni, grazie ai mixer audio e a due dischi diversi, producendo un costante beat molto adatto al ballo, su cui gli MCs iniziarono ad improvvisare elaborate introduzioni e, successivamente, intere liriche. Le prime incisioni Hip hop coprono un arco di tempo che va dal 1979 al 1986, chiamato dai musicologi Old school hip hop, e la prima canzone famosa a scalare le classifiche fu proprio nel 1979 \"Rapper's Delight\", dei Sugarhill Gang; l'Hip hop usc\u00ec dalla sua citt\u00e0 natale, New York, per diffondersi in tutti gli Stati Uniti, e nel contempo diversificarsi, lungo tutto il decennio grazie ad un DJ destinato a divenir famoso: Afrika Bambaataa.\nNei primi anni ottanta un genere di EDM che ebbe sicuramente una larga popolarit\u00e0 fu la Musica house con i suoi vari sottogeneri: la Miami bass, l'Hip house di Chicago, l'Hardcore hip hop di Los Angeles e la musica Go-go di Washington D.C.; tra queste solo la Miami bass raggiunse un certo successo nel \"mainstream\" musicale. Negli anni successivi, la Miami bass fu relegata soprattutto agli stati sudorientali degli Stati Uniti, mentre la Hip house prese piede nei Campus Universitari ed in quelli che successivamente verranno ribattezzati \"raves\"; la Go-go, cos\u00ec come la Miami bass, rimase essenzialmente un genere a carattere regionale incapace di avere un buon audience al di fuori della propria scena locale.\nTra la fine degli anni settanta e l'inizio degli ottanta gli artisti di maggior successo del periodo che salirono alla ribalta sono stati afroamericani come Michael Jackson, Prince, Whitney Houston e Lionel Richie, provenienti da gruppi o debuttanti gi\u00e0 come solisti, fautori di un altro genere Electronic dance music che mescolava elementi Bubblegum pop alla Disco, alla House, al Synthpop e alla New Wave chiamato Dance pop, che diede origine al New Jack Swing nella seconda met\u00e0 del decennio. Uno stile musicale sempre da discoteca dei primi anni ottanta fu anche la musica Electro, che mescolava la Musica elettronica con il Funk, ma non ebbe popolarit\u00e0 se non tra il pubblico che frequentava i nightclub.\nL'House, nata a Chicago col contributo di vari DJ il pi\u00f9 famoso dei quali \u00e8 Frankie Knuckles, si espanse nella seconda met\u00e0 del decennio mutando il proprio suono in una direzione maggiormente elettronica, creando, nella seconda met\u00e0 del decennio, stili come la Techno, nata a Detroit grazie a DJ come Juan Atkins. In risposta a questi generi sperimentali, orientati soprattutto al DJing fatto prevalentemente proprio da neri, suoni con prevalente presenza della Disco, che ebbe come centro il pubblico multietnico di New York, degli anni settanta ed ottanta inizi\u00f2 ad essere particolarmente apprezzata in discoteche di Chicago, New York, Los Angeles, Detroit e Boston. Successivamente, il pubblico europeo ha abbracciato questo tipo di musica dance elettronica con addirittura maggior entusiasmo della controparte statunitense.\nSempre nella seconda met\u00e0 del decennio, tuttavia, due gruppi musicali Hip hop sono stati capaci di giungere anche al pubblico bianco in maniera massiccia: le liriche rivoluzionarie dalla connotazione politica dei Public Enemy si dimostrarono molto pi\u00f9 controverse della precedente produzione hip hop, mentre gli N.W.A fecero salire alla ribalta il West Coast hip hop contribuendo a far conoscere contemporaneamente il sottogenere Gangsta rap. Sebbene abbiano dimostrato la medesima animosit\u00e0 a livello discografico, i due gruppi hanno avuto due differenti approcci allo stile musicale: i Public Enemy hanno registrato diversi brani criticando l'Esercito Statunitense e la presenza di droga nelle comunit\u00e0 urbane, mentre gli N.W.A hanno preferito pezzi di tributo alle gangs, criticando soprattutto l'atteggiamento della polizia e del governo federale; ma la maggior differenza rimane l'utilizzo da parte degli N.W.A di massicce dosi di \"oscenit\u00e0\" nei dischi, caratteristica quasi assente nei Public Enemy. Il principale successo commerciale degli N.W.A fu un metro di paragone per il Rap nei successivi sei anni: in questo periodo, infatti, il Gangsta rap fu quasi l'unica forma di musica rap trasmessa dalle stazioni radio. Ma accanto ad esso stavano andando in voga altri artisti Hardcore hip hop e Old School Hip Hop con influenze nelle sonorit\u00e0 dal Jazz al Rock al Funk, in particolare Eric B. &amp; Rakim, Boogie Down Productions, Cypress Hill, Gang Starr, Pete Rock &amp; CL Smooth. In genere questi per\u00f2 si differenziavano per un tipo di rapping pi\u00f9 soft e liricamente pi\u00f9 elaborato rispetto agli ascendenti artisti del Gangsta rap.\nGli anni '90 del XX secolo e l'inizio del XXI.\nL'Hip hop e la Contemporary R&amp;B furono i pi\u00f9 popolari generi musicali neri tra la fine del XX e l'inizio del XXI secolo.\nNegli anni novanta l'Hip hop vide un periodo d'oro, grazie allo sviluppo di artisti con stili e temi diversi, impegnati dalla politica, alla strada, alla spiritualit\u00e0 e tanto altro, e si venne delineando quella tradizione, consolidatasi nei decenni successivi, attraverso la quale le canzoni Hip hop/Contemporary R&amp;B sono cantate da due rappers o da un rapper e una cantante R&amp;B.\nLa popolarit\u00e0 \u00e8 durante tutto il decennio prettamente dominata dal East Coast rap, grazie ad artisti di grande calibro come Public Enemy, Wu-Tang Clan, Kool G Rap, The Roots, A Tribe Called Quest, De La Soul, Black Moon, Nas, Big Pun, The Notorious B.I.G., Mos Def, Das EFX, Naughty By Nature, Masta Ace, Onyx, Mobb Deep, M.O.P. Gravediggaz, Capone-N-Noreaga.\nLa West Coast rap era gi\u00e0 conosciuta grazie ad artisti come gli N.W.A e i Cypress Hill, ma dal 1992 circa raggiunge l'apice della popolarit\u00e0 sul piano mainstream, grazie all'affermazione definitiva e all'uscita di artisti quali MC Eiht, Dr. Dre, Ice Cube, Eazy-E, Tupac Shakur.\nIl Contemporary R&amp;B, conosciuto cos\u00ec come una versione Post-disco della musica Pop con elementi Soul e Funk, nacque negli anni ottanta e rimase popolare dai novanta in poi. Gruppi musicali maschili in stile soul come The Temptations e The O'Jays furono particolarmente conosciuti, ad essi vanno aggiunti New Edition, Boyz II Men, Jodeci, BLACKstreet e, pi\u00f9 tardi, Dru Hill e Jagged Edge. Analoghi gruppi femminili, comprese le TLC, le Destiny's Child e le En Vogue, raggiunsero un ottimo successo, tanto che le seconde diventarono poi il gruppo femminile con le pi\u00f9 alte vendite di tutti i tempi.\nDurante gli anni novanta popolari furono anche cantautori Hip hop come R. Kelly, Montell Jordan, D'Angelo e Raphael Saadiq dei Tony! Toni! Ton\u00e9! ed artisti come Mariah Carey, Mary J. Blige e i BLACKstreet, che hanno istituito nella cultura popolare la musica R&amp;B, diffusero un nuovo genere di fusione denominato Hip hop soul. La musica di D'Angelo, ispirata alle composizioni di artisti Soul come Marvin Gaye e Stevie Wonder, guid\u00f2 lo sviluppo del Neo soul, diventato popolare nei tardi anni novanta ed all'inizio dei duemila grazie ad artisti come Lauryn Hill (proveniente dai Fugees, un gruppo che faceva proprio Hip hop e Soul), Erykah Badu, Maxwell, India.Arie e Musiq Soulchild.\nIl XXI secolo, ha visto l'R&amp;B spostare la propria attenzione verso artisti solisti come Usher ed Alicia Keys, e nonostante questo, gruppi come i B2K e le Destiny's Child hanno continuato ad avere grande successo. La linea di demarcazione fra hip hop ed R&amp;B \u00e8 andata diventando sempre pi\u00f9 vaga ed incerta soprattutto grazie a produttori musicali come Timbaland e Lil Jon, e ad artisti come Lauryn Hill, Nelly, ed Andr\u00e9 3000: quest'ultimo, assieme a Big Boi, ha contribuito in maniera decisiva alla diffusione (grazie agli OutKast, il loro gruppo degli anni novanta) del Southern hip hop, gi\u00e0 fatto conoscere alla met\u00e0 degli anni ottanta grazie a gruppi quali i Geto Boys.\nPer quanto riguarda l'Hip hop negli anni duemila si \u00e8 vista la rapidissima affermazione del Dirty South hip hop (altro nome per indicare il Southern rap) in pi\u00f9 forme, grazie ad artisti di grande impatto commerciale, come , T.I., Flo Rida, Rick Ross, G-Unit, Pitbull e altri.\nIl termine \"Urban music\" \u00e8 invece privo di connotazione razziale, sinonimo di Hip hop ed R&amp;B, ed altri generi associati alla cultura hip hop originatasi a New York. Il termine riflette inoltre il fatto che questi generi musicali sono particolarmente popolari nelle aree urbane degli Stati Uniti, dove si riscontra un'alta concentrazione di comunit\u00e0 di colore, e di pubblico giovanile.\nNel febbraio 2004, \u00e8 stata annunciata la costruzione di un Museo della Musica Afro-Americana a Newark in New Jersey. L'apertura era prevista per il 2006."}
{"id": "279983", "revid": "2117580", "url": "https://it.wikipedia.org/wiki?curid=279983", "title": "Rappresentanza", "text": "La rappresentanza, in diritto, \u00e8 l'istituto per cui ad un soggetto (rappresentante) \u00e8 attribuito un apposito potere di sostituirsi ad un altro soggetto (rappresentato) nel compimento di una o pi\u00f9 attivit\u00e0 giuridiche per conto di quest'ultimo e con effetti diretti nella sfera giuridica di questi.\nCaratteristiche.\nGeneralmente, qualsiasi atto giuridico pu\u00f2 essere compiuto a mezzo di un rappresentante, ad eccezione dei cosiddetti \"atti personalissimi\": ad esempio, il testamento o, in generale, i negozi giuridici del diritto di famiglia.\nSi differenzia inoltre dalla \"procura\" che \u00e8 un documento, con il quale si conferisce un potere specifico di rappresentanza, e dal mandato.\nLa rappresentanza non va confusa con l'attivit\u00e0 di semplice \"messo\" (detto anche portavoce o, in latino, \"nuncius\"), che \u00e8 il soggetto incaricato di enunciare la volont\u00e0 altrui a terzi. Infatti, mentre il rappresentante agisce in base ad una volont\u00e0 propria (sia pure nell'interesse altrui), il messo si limita a riferire ad altri la dichiarazione di volont\u00e0 del rappresentato (come lo farebbe il latore di una lettera).\nFonti della rappresentanza.\nLe fonti del potere di rappresentanza (art. 1387, codice civile) sono due:\nRappresentanza senza poteri, procura apparente.\nSi ha procura apparente quando il rappresentante (falso) ha ingenerato nel terzo con il suo comportamento il ragionevole convincimento circa la sussistenza di un rapporto di rappresentanza.\nIl caso di \"falsus procurator\" previsto dall'art. 1398 c.c. \u00e8 l'opposto: il soggetto in questione conclude un negozio con un terzo dicendo di rappresentare qualcuno, mentre non ha procura o ce l'ha, ma non per quel genere di negozio (opera eccedendo i limiti della procura conferita). Naturalmente, in questo caso \u00e8 il \"falsus procurator\" a rispondere dei danni sofferti dai terzi, salvo che il \"dominus\" sani il negozio compiuto dal \"falsus procurator\" attraverso l'istituto della ratifica.\nDibattito sulla natura dell'istituto.\nLa fattispecie della rappresentanza \u00e8 molto vasta e ricca di risvolti teorici piuttosto complessi.\nSecondo alcuni autori, la rappresentanza indiretta non sarebbe vera e propria rappresentanza, ma una semplice \"interposizione reale di persona\" (detta anche \"interposizione gestoria\").\nLa rappresentanza organica, invece, avrebbe caratteristiche specifiche a causa delle differenze strutturali che sussistono fra un organo di una persona giuridica (o ente di fatto) ed un rappresentante. Infatti, il contratto stipulato da una persona giuridica (o un ente di fatto) \u00e8 un atto espressione della volont\u00e0 stessa della persona giuridica, e non del suo rappresentante."}
{"id": "279984", "revid": "767487", "url": "https://it.wikipedia.org/wiki?curid=279984", "title": "Acido lisergico", "text": "L'acido lisergico \u00e8 il componente base di numerosi alcaloidi quali l'ergonovina.&lt;br&gt;Si trova nel micelio di un fungo ascomicete noto come \"Claviceps purpurea\" (o \"Segale Cornuta\"), la cui forma di conservazione, lo sclerozio, ricorda una \"clavetta\".&lt;br&gt; Gli sclerozi sono masse di micelio compatto e duro con la forma di piccoli corni, che hanno determinato la denominazione del fungo. Gli sclerozi si formano nelle spighette di alcune graminacee, prevalentemente la segale, un cereale che si adatta meglio del grano a suoli poveri e ambienti umidi e freddi.\nSe assunto nell'organismo in dosi elevate, causa una sindrome denominata \"ergotismo\", frequente, specialmente in passato, a causa del consumo alimentare di farine fatte con granaglie infettate dalla Claviceps.\nL'acido lisergico \u00e8 pi\u00f9 noto per il fatto che pu\u00f2 essere utilizzato per sintetizzare una potente droga allucinogena: la famosa LSD o \"LSD25\" (dietilamide dell'acido lisergico).\nL'LSA (ammide dell'acido lisergico, nota anche come ergina) \u00e8 un allucinogeno (psichedelico) estratto dai semi di \"Ipomea violacea\", e di altre \"Convolvulaceae\", fra cui l\"'Argyreia nervosa\" e la \"Rivea corymbosa\".\nAttualmente viene studiato dalla comunit\u00e0 scientifica per alcune sue possibili propriet\u00e0 terapeutiche (estratto dalla \"Claviceps purpurea\" presente sulle spighe di segale o frumento)."}
{"id": "279985", "revid": "289247", "url": "https://it.wikipedia.org/wiki?curid=279985", "title": "Febbre streptobacillare da morso di ratto", "text": ""}
{"id": "279995", "revid": "3115", "url": "https://it.wikipedia.org/wiki?curid=279995", "title": "Abbazia di Santa Maria di Rivalta", "text": "L'abbazia cistercense di Santa Maria di Rivalta \u00e8 un edificio religioso che appartiene al complesso monumentale di Rivalta Scrivia, frazione di Tortona, sulla riva sinistra del torrente Scrivia, nei pressi dell'incrocio di antiche strade romane (via Aemilia Scauri e via Postumia), divenute nel Medioevo importanti vie di transito commerciale e di pellegrinaggio. Le origini dell'abbazia di Rivalta Scrivia risalgono al 16 gennaio 1180, quando Folco, abate dell'abbazia cistercense di Lucedio nel vercellese, promise ad Oberto, vescovo di Tortona, di \"facere ecclesiam de Ripaalta abbatiam\" del proprio ordine e di rispettare i diritti della chiesa di Tortona.\nStoria.\nSecoli XII-XIII.\nLe origini.\nSi hanno notizie a Rivalta Scrivia di una chiesa dedicata a san Giovanni e di una piccola comunit\u00e0 monastica gi\u00e0 nel 1151. In quell'anno il vescovo di Tortona Guglielmo faceva dono a Guido, priore della chiesa di Rivalta, del luogo di Goide dove l'anno precedente si era insediata una comunit\u00e0 di \"fratres\" guidati da un sacerdote chiamato Bartolomeo.\nIl \"domino\" Ascherio, un laico che abbracci\u00f2 la vita comunitaria, fece crescere la piccola comunit\u00e0 monastica composta in questa prima fase sia da laici che da religiosi. Nel 1153 compare come agente della chiesa di san Giovanni e nel 1155 acquisisce il titolo di \"abbas\". Sotto la guida dell'abate Ascherio, appartenente al ceto aristocratico, fu organizzata una comunit\u00e0 monastica che con le proprie risorse e per mezzo di acquisti e di donazioni provenienti da privati, estese e rafforz\u00f2 la base fondiaria della chiesa di san Giovanni sia in Rivalta sia in Goide.\nDopo il 1170 si accentuarono i contrasti tra san Giovanni e la chiesa tortonese, Ascherio fu indotto a collegare Rivalta ai monaci cistercensi vercellesi di Lucedio.\nNel suo testamento del 1185 l'abate Ascherio rinuncia a tutti i diritti che vantava sulla chiesa di san Giovanni a favore del monastero cistercense donando inoltre l'abbazia di Santa Maria di Acqualunga, fondata in seguito alla sua partenza da Rivalta nel 1180 con l'arrivo dei cistercensi.\nLa fondazione dell'abbazia di santa Maria.\nL'abate Pietro subentr\u00f2 ad Ascherio nel 1180 e fu allora che vennero avviati i lavori per l'edificazione della nuova abbazia dedicata a santa Maria. A partire dal 1183 il titolo di san Giovanni si affianc\u00f2 alla dedicazione di santa Maria, obbligatoria per le chiese abbaziali cistercensi, consolidando cos\u00ec pienamente il cambiamento avvenuto. L'inizio della costruzione dell'attuale edificio \u00e8 dunque da collocarsi in questo periodo temporale, tra il gennaio del 1180 ed il febbraio del 1183.\nIl primo segno documentato dell'insediamento del potente ordine cistercense, fondato nel 1098 in Borgogna, \u00e8 l'atto di acquisto di una pezza di terra aratoria posta presso la chiesa, stipulato dal nuovo abate Pietro il 26 aprile 1184.\nNel primo ventennio di lavori venne costruita la zona absidale. I lavori proseguirono sul lato destro del transetto dove venne eretta la parte dei monaci. Con una scala a doppia rampa si accedeva al dormitorio dei monaci del piano superiore.\nVerso la fine del XII secolo pare avesse gi\u00e0 preso forma la parte dei conversi, parallela a quella dei monaci sul lato opposto del chiostro. L'accesso era nella prima campata della chiesa. In questa ala si svilupparono il \"cellier\" (farmacia, magazzino), il dormitorio, il refettorio e altri locali di servizio. Intorno al nucleo del monastero furono costruiti i laboratori dei conversi, l'economato, e la foresteria per l'assistenza dei poveri e dei malati. Un muro di cinta circondava e delimitava tutta l'area del complesso con alcune porte custodite da un \"porterius\".\nAgli inizi del XIII secolo un secondo progetto sostituisce quello originario, portando a termine la costruzione del transetto e delle navate. Al contrario di una prima valutazione storica, i due chiostri - spesso citati durante le fasi costruttive dell'abbazia - non furono contemporanei, bens\u00ec furono due fasi costruttive dello stesso manufatto in tempi diversi. In un documento del 24 marzo 1244 si parla di un chiostro \"veteri\", parte del chiostro venne ricostruito durante i lavori per la sala del capitolo intorno al 1220. Lungo la navata laterale della chiesa sopravviveva invece una manica del chiostro edificato al termine del XII secolo, coevo alla costruzione della sacrestia.\nLa decorazione della chiesa segue fermamente le indicazioni della regola di Bernardo di Chiaravalle che prevedeva una ampia austerit\u00e0 e pulizia. L'ornamento era completamente subordinato alla funzione statica dell'edificio. Rigore formale, soggetti vegetali o geometrici stilizzati, e solo nel XV secolo ci sar\u00e0 spazio per l'apparato pittorico quando le strette regole cistercensi si erano ormai affievolite.\nSi presume che entro il 1260 la chiesa dovesse essere completata, nonostante le varie fasi intermedie del cantiere, testimoniate dall'estrema variet\u00e0 dei pilastri (cruciformi, circolari, ottagonali). Della parte del monastero \u00e8 rimasta solo la sala capitolare suddivisa in nove campate. Degli ambienti dei conversi sopravvive il \"cellier\".\nLa grange monastica e le filiazioni di Rivalta.\nL'abbazia venne dunque ultimata verso la seconda met\u00e0 del XIII secolo, nel periodo di maggior prosperit\u00e0 per il monastero, il quale si era articolato in molte grange. Qui di seguito lo schema delle filiazioni abbaziali di Rivalta che include anche la ramificazione anteriore:\nSecoli XIV-XV.\nNei secoli XIV e XV la vita spirituale e monastica decadde insieme agli edifici. L'abbazia fu concessa in commenda il 23 dicembre 1478 da papa Sisto IV a Guidone de Torelli, chierico di Parma.\nSecolo XVI.\nCon bolla del 12 novembre 1538 papa Paolo III un\u00ec l'abbazia di Rivalta alla Congregazione cassinese di Santa Giustina, consegnando il monastero ai monaci benedettini di San Nicol\u00f2 del Boschetto di Genova. Il 30 gennaio 1546 i monaci del Boschetto, succeduti ai cistercensi nella propriet\u00e0 del monastero rivaltese, vendettero la maggior parte dei terreni di Rivalta al genovese Adamo Centurione. Dalla met\u00e0 del XVI secolo l'abbazia divenne chiesa parrocchiale.\nSecolo XVII.\nI monaci benedettini abbandonarono il monastero alla fine del XVII secolo, lasciando un parroco secolare a garantire la cura delle anime.\nNel 1654 il patrizio genovese Agostino Airoli fu investito del feudo di Rivalta con il titolo di marchese e inizi\u00f2 la costruzione di una residenza nobiliare utilizzando anche parte del monastero medievale (l'ala dei conversi). Inoltre, dato che la chiesa abbaziale era addossata a detta residenza, l'Airoli propose ai monaci e al vescovo di Tortona di potersi scostare dalla chiesa \"che soffoca una parte del Palazzo\", demolendone alcune campate e \"farci piazza, con rimodernare la restante\", per adibirla ad oratorio parrocchiale. Cos\u00ec, come risulta da una pianta di Rivalta del 1687, la facciata fu abbattuta e la chiesa fu ridotta da quattro a tre campate.\nDescrizione.\nLa chiesa.\nLa chiesa fu costruita seguendo fedelmente i dettami dell'architettura cistercense sanciti da San Bernardo, che prevedeva estrema semplicit\u00e0 e linearit\u00e0 delle forme. La pianta \u00e8 a croce latina con abside e cappelle laterali quadrangolari con volte a botte archiacuta. Si tratta di un edificio di notevoli dimensioni, nonostante l'abbattimento di una - la prima - delle quattro campate verso la met\u00e0 del XVII secolo, misura complessivamente 40 metri di lunghezza e 16 di larghezza in navata.\nLe tre campate sopravvissute sono coperte da volte a crociera costolonate, nella navata centrale e nel transetto, mentre le navate laterali sono coperte da volte a crociera semplice. Le navate sono scandite dall'alternanza di pilastri forti e pilastri deboli, caratterizzati da una notevole variet\u00e0 morfologica (poligonali, circolari e a fascio), costruiti in pietra e in mattone. I capitelli pensili dei pilastri forti sono cubici ad angoli smussati. I sostegni deboli hanno capitelli decorati con motivi vegetali stilizzati.\nNel XVII secolo la chiesa fu arricchita da otto altari: oggi ne rimangono due in mattoni (in stile barocco) e altri quattro in legno dorato acquistati nel 1864, provenienti dal Duomo di Tortona. Nel XVIII secolo la chiesa fu intonacata e nel 1773 rifatto il pavimento in cotto.\nNel transetto di sinistra fu costruito da Carlo Vegezzi Bossi nel biennio 1893-1894 un organo a due tastiere di 38 registri e 27 pedali. Lo strumento fu collaudato nel novembre 1894 da Giuseppe Perosi, maestro di cappella del duomo di Tortona, padre del pi\u00f9 noto Lorenzo.\nIl monastero.\nQuando la chiesa fu compiuta, gli edifici monastici erano gi\u00e0 stati in gran parte completati nei primi decenni del XIII secolo. Del monastero sopravvive solo la sala capitolare in stile gotico-cistercense, che prendeva luce dal chiostro per mezzo di due trifore a piccole colonne binate con capitelli. La sala, situata ad un livello inferiore rispetto al piano del corridoio che risale a quello di un chiostro molto pi\u00f9 tardo (XVI-XVII secolo), \u00e8 suddivisa in nove campate coperte da volte a crociera archiacute con ogive in cotto, sorrette da quattro colonne lapidee con capitelli a fasci circolari.\nPatrimonio pittorico.\nLa chiesa dell'abbazia rivaltese acquista un ulteriore valore storico-artistico grazie alla presenza di un ricco apparato pittorico che orna le pareti interne, i pilastri ed alcuni altari.\nSolo dalla prima met\u00e0 del XV secolo ci si dedic\u00f2 alla decorazione ad affresco, proseguita sino agli inizi del secolo successivo. Si notano cos\u00ec le diverse connotazioni stilistiche che distinguono le opere. Una matrice tardo-gotico rivolta al valore decorativo \u00e8 presente negli affreschi pi\u00f9 antichi (\"San Bernardo\", \"San Benedetto e la Madonna col Bambino\", quelli visibili nell'abside, mentre una volont\u00e0 improntata ad un pi\u00f9 preciso realismo di forme si osserva nelle figurazioni con santi, alcune datate e firmate da Franceschino Boxilio (\"San Cristoforo\" e \"Vergine col Bambino e monaco orante\"). Il confronto stilistico e l'analisi critica consentono di proporre l'attribuzione al Boxilio sia delle due cappelle destre del transetto con figure di santi, sia della \"Lactatio Virginis\", riquadro che orna il secondo altare destro. L'artista, insieme al padre Manfredino, sembra aver contribuito alla realizzazione e alla diffusione di un linguaggio pittorico di modi e formule che caratterizzarono gran parte della produzione pittorica locale tra il XV e il XVI secolo.\nSebbene Franceschino Boxilio rimanga l'unico nome noto tra coloro che in fasi alterne operarono all'interno dell'edificio religioso, si pu\u00f2 osservare una stessa corrente d'influenza artistica prettamente lombarda cui i diversi artisti guardavano come modello. La decorazione pittorica, caratterizzata da una connotazione votiva, si presenta con forti accentuazioni popolari, incentrata su scelte compositive semplici ed immediate che utilizzano un reperto iconografico vario ed elaborato.\nRestauri.\nNel 1894, dopo anni di continue richieste di restauro della vasta chiesa parrocchiale, il comune di Tortona cur\u00f2 il restauro della copertura, ma la cattiva esecuzione del lavoro si mostr\u00f2 subito, dopo pochi anni dopo.\nA segnalare l'importanza artistica di Rivalta ad Alfredo d'Andrade, direttore all'Ufficio Regionale per i Monumenti del Piemonte e della Liguria, fu Aristide Arzano, fondatore della Pro Iulia Dertona, con una relazione inviata il 10 febbraio 1892. Fu lo stesso Andrade a sollecitare ed ottenere i contributi per un nuovo intervento che si svolse per il tetto della chiesa tra giugno e luglio del 1899 e per le coperture del monastero nello stesso periodo dell'anno 1900. Nel 1923 la sala capitolare, fino a quel momento suddivisa da pareti, venne recuperata con l'allontanamento degli inquilini che la occupavano.\nNella primavera del 1942 si attu\u00f2 un primo restauro interno dell'abbazia, voluto ed interamente finanziato dal parroco dell'epoca don Giovanni Pagani. In quell'occasione, sotto il controllo del soprintendente Vittorio Mesturino, vennero riportati alla luce alcuni affreschi del presbiterio, ripuliti gli archi, rifatto l'intonaco alle vele delle volte e ripristinata la bicromia rossa e bianca. Nel 1943 vennero restaurati gli affreschi insieme al rosone absidale. La seconda guerra mondiale interruppe ogni successivo intervento.\nTra il 1968 ed il 1970 il parroco don Modesto Radoani ripristin\u00f2 la prima cappella absidale sinistra e rimosse le balaustre che delimitavano il presbiterio e l'altare maggiore, che venne in seguito demolito.\nDal 1997 \u00e8 iniziata l'opera di restauro di tutto il complesso monumentale con il determinante intervento finanziario della Fondazione Cassa di Risparmio di Tortona. Tra il marzo e il dicembre del 1998 \u00e8 stata rifatta la copertura dell'abbazia, mentre tra il dicembre 1998 e l'ottobre 1999 sono stati recuperati la sala capitolare ed i resti del monastero. Nel 2000 \u00e8 stata restaurata la facciata e tra il 2002 e il 2004 sono state restaurate le volte di tutta la chiesa.\nTra il giugno 2010 e il giugno 2011 sono stati restaurati gli affreschi boxiliani posti nelle due cappelle di destra; un secondo cantiere durato tra il settembre 2011 e il marzo 2012 ha interessato le decorazioni gotiche dell'abside e l'affresco della Trinit\u00e0.\nOrari di apertura: l'abbazia \u00e8 aperta tutte le domeniche e giorni festivi da marzo a novembre ore 15.00-18.00.\nCronotassi degli abati e dei parroci.\nAbati claustrali\nAbati claustrali cistercensi\nAbati commendatari\nRettori della parrocchia (\"Monaci benedettini\")\nParroci secolari"}
{"id": "279997", "revid": "111745337", "url": "https://it.wikipedia.org/wiki?curid=279997", "title": "Eric Van Lustbader", "text": "Nato e cresciuto nel Greenwich Village, si diploma al Columbia College. Insegna in varie scuole elementari e materne di New York, prima di dedicarsi alla scrittura a tempo pieno.\nOpere.\nSerie e saghe.\nSaga di Jason Bourne (creata da Robert Ludlum).\nCon il permesso dei parenti di Robert Ludlum, Lustbader ha proseguito la saga di Jason Bourne interrotta dopo la morte del suo creatore."}
{"id": "279998", "revid": "1543377", "url": "https://it.wikipedia.org/wiki?curid=279998", "title": "Ulrich Wehling", "text": "Durante la sua carriera agonistica gareggi\u00f2 per la Nazionale di sci nordico della Germania Est.\n\u00c8 marito della slittinista Eva-Maria Wernicke, a sua volta sportiva invernale di alto livello.\nBiografia.\nCarriera sciistica.\nNato in Germania Est, dai responsabili della sua nazionale, che lo portarono agli XI Giochi olimpici invernali di . A sorpresa Wehling riusc\u00ec invece a vincere, diventando a 19 anni il campione olimpico della storia della combinata nordica.\nAi Mondiali del 1974, a Falun, Wehling vinse l'oro alla sua prima partecipazione iridata, mentre l'anno successivo s'impose al Trofeo Holmekollen, successo che avrebbe replicato nel 1976 e nel 1977. Ai XII Giochi olimpici invernali di biss\u00f2 l'oro di Sapporo, mentre ai Mondiali di Lahti del 1978 fu bronzo. Ai XIII Giochi olimpici invernali di vinse per la terza volta la medaglia d'oro, con la quale concluse la sua carriera agonistica.\nCarriera dirigenziale.\n \u00e8 dirigente della Federazione Internazionale Sci (FIS), .\nStatistiche.\n\u00c8 uno dei atleti che hanno vinto tre medaglie d'oro negli sport invernali in altrettante edizioni consecutive dei Giochi olimpici, con lo svedese Gillis Grafstr\u00f6m (, e ) e la norvegese Sonja Henie (, e ) nel pattinaggio di figura, la statunitense Bonnie Blair (, e ) nel pattinaggio di velocit\u00e0, il norvegese Bj\u00f8rn D\u00e6hlie (, e ) nello sci di fondo e il tedesco Georg Hackl (, e ) nello slittino.\nRiconoscimenti.\nNel 1976 venne premiato con la Medaglia Holmenkollen, uno dei riconoscimenti pi\u00f9 prestigiosi per gli sportivi dello sci nordico."}
{"id": "280003", "revid": "262457", "url": "https://it.wikipedia.org/wiki?curid=280003", "title": "Illuminazione (Buddhismo)", "text": ""}
{"id": "280004", "revid": "1354930", "url": "https://it.wikipedia.org/wiki?curid=280004", "title": "Meisterschaft von Z\u00fcrich 2003", "text": "Il Meisterschaft von Z\u00fcrich 2003, novantesima edizione della corsa e valida come ottava prova della Coppa del mondo di ciclismo su strada, si svolse il 17 agosto 2003 su un percorso di 236,6 km. Venne vinto dall'italiano Daniele Nardello che termin\u00f2 in 5h55'30\".\nGiunsero al traguardo 84 ciclisti."}
{"id": "280013", "revid": "2144779", "url": "https://it.wikipedia.org/wiki?curid=280013", "title": "Pasquale Foggia", "text": "Soprannominato il folletto,dal 27 maggio 2007 \u00e8 cittadino onorario della citt\u00e0 di Reggio Calabria. Nel 2009 ha fondato una scuola calcio dilettantistica denominata \"ASD Pasquale Foggia\" nei pressi di Fuorigrotta/Soccavo, quartieri dell'area occidentale di Napoli.\nCaratteristiche tecniche.\nPoteva giocare sia come trequartista sia come ala.\nCarriera.\nGiocatore.\nClub.\nInizi.\nInizia a giocare nel Banco di Napoli, dove a 14 anni viene scoperto dal Padova, che nel 1999 lo cede al Milan, nell'ambito dell'operazione che porta Roberto De Zerbi a giocare nel Padova.\nTreviso, Empoli, Crotone e Ascoli.\nDebutta in Serie B nel 2000-2001 con il , con Mauro Sandreani come allenatore. Gioca l\u00ec anche gli anni successivi e dopo due stagioni in Serie C1 (dove conosce Marco Giampaolo, un allenatore che si riveler\u00e0 importante per il suo futuro) viene ceduto all'Empoli. Nel 2003, a 20 anni, esordisce in Serie A con l'Empoli il 14 settembre 2003 in Empoli-Reggina 1-1 e il 23 novembre mette a segno il primo gol nella massima serie in Empoli-Parma 1-0. Chiuder\u00e0 la stagione con 19 partite ed un gol, ma arriva anche la retrocessione in Serie B. Nella stagione successiva, dopo 9 partite senza gol, si trasferisce, durante la finestra di calciomercato del gennaio 2005, al Crotone, dove colleziona 15 presenze ed un gol in Serie B.\nPer la stagione 2005-2006 torna in Serie A, all', con cui realizza 4 gol in 34 partite.\nLazio e Reggina.\nIn estate ritorna al Milan e il 31 agosto 2006 viene ceduto dai rossoneri alla Lazio con la formula del prestito.\nIl 23 gennaio 2007, durante la sessione invernale del calciomercato, la Lazio ne acquisisce la propriet\u00e0 del cartellino a titolo definitivo nell'ambito dell'operazione che porta Massimo Oddo al Milan. Alla Lazio tiene il record per aver fatto 2 assist nel derby di Roma, viene raggiunto poi da Manuel Lazzari nel derby Lazio Roma del 15/01/2021.\nContestualmente la stessa Lazio lo trasferisce in prestito alla . Il calciatore approda a Reggio Calabria dopo 11 presenze ed un gol con la maglia biancoceleste. Contribuisce alla salvezza della squadra amaranto con 4 gol.\nCagliari.\nIn estate viene ceduto al Cagliari tramite la formula del prestito, con diritto di riscatto. Tra le fila degli isolani il trequartista ben figura gi\u00e0 dalle prime apparizioni, realizzando anche una doppietta su rigore contro la Juventus che s'impone per\u00f2 col risultato di 3-2.\nIl ritorno alla Lazio.\nNel giugno 2008 torna definitivamente alla Lazio dopo una stagione al Cagliari in cui \u00e8 rimasto varie volte in panchina dopo l'arrivo di Davide Ballardini. Nella prima giornata di campionato realizza proprio al Cagliari il suo secondo gol con la maglia biancoceleste, contribuendo cos\u00ec alla vittoria per 4-1 in trasferta. Segna il suo secondo gol stagionale nella partita giocata contro il , permettendo alla squadra laziale di vincere l'incontro.\nDopo un periodo critico di tutta la squadra, l'allenatore Delio Rossi punta di nuovo su di lui schierandolo da esterno di centrocampo nel 4-4-2. Il 22 febbraio 2009 mette a segno la propria terza rete nella partita contro il , in occasione della quale la Lazio torna alla vittoria. Il 13 maggio si aggiudica la Coppa Italia all'Olimpico in finale contro la , giocando da titolare.\nEsordisce nelle coppe europee nella sfida del girone di Europa League Lazio-Red Bull Salisburgo (1-2), partita in cui realizza il suo primo gol nelle competizioni continentali.\nSampdoria.\nIl 31 agosto 2011 Foggia passa alla Sampdoria con la formula del prestito con diritto di riscatto dell'intero cartellino. L'esordio con la nuova maglia avviene nella partita -Sampdoria (1-3), mentre trova la prima rete, direttamente su calcio di punizione, nella partita giocata a Bergamo contro l', terminata 3-1 in favore dei blucerchiati. Si ripete il 15 ottobre allo scadere del secondo tempo contro l'Ascoli (1-2), con un sinistro al volo da fuori area. Ritorna al gol il 4 febbraio 2012, nella partita giocata in casa del , con un sinistro da fuori che si rivela decisivo ai fini del risultato (0-1). Il 3 marzo, in occasione di Sampdoria|- (2-0), tocca quota 300 presenze con squadre di club.\nIl rientro alla Lazio.\nNell'estate del 2012 torna alla Lazio, dopo che la Sampdoria ha rinunciato al diritto di riscatto del centrocampista. Viene messo fuori rosa dall'allenatore Vladimir Petkovi\u0107: non giocher\u00e0 neanche una partita nell'intera stagione.\nL'esperienza a Dubai.\nSvincolatosi dal club laziale, il 28 maggio 2013 sottoscrive un contratto con il Dubai Club, formazione degli Emirati Arabi Uniti. Il suo contratto, per\u00f2, viene stralciato il 14 agosto seguente.\nSalernitana.\nIl 15 agosto 2013 firma un contratto annuale con la . Il suo esordio in maglia granata arriva il 1\u00ba settembre 2013 in occasione della prima gara di campionato di Lega Pro Prima Divisione, Salernitana-Lecce (2-1). Il 15 agosto 2014, dopo una stagione nelle file dei campani, rescinde il contratto con i granata e si ritira dall'attivit\u00e0 agonistica.\nNazionale.\nNel 2006, dopo la positiva stagione con l'Ascoli, viene convocato nella nazionale italiana Under-21 dal tecnico Claudio Gentile e partecipa al campionato europeo di categoria in Portogallo, dove gli \"Azzurrini\" vengono eliminati al primo turno.\nL'esordio di Foggia con la nazionale maggiore avviene il 13 ottobre 2007, quando Roberto Donadoni lo schiera contro la Georgia. Quattro giorni dopo sar\u00e0 in campo anche nella gara contro il . Sotto la gestione di Lippi partecipa solamente all'amichevole del 6 giugno 2009 contro l'Irlanda del Nord, realizzando il suo unico gol in azzurro.\nDirigente sportivo.\nNel settembre 2016 partecipa al corso per l'abilitazione a direttore sportivo indetto dal settore tecnico FIGC. Si diploma il 28 novembre seguente.\nIl 10 gennaio 2017 viene assunto per il suo primo incarico dirigenziale in veste di direttore sportivo del Racing Roma. Dopo sei mesi vissuti nel club romano, il 29 giugno 2017 diventa direttore sportivo e nuovo responsabile del settore giovanile del Benevento.\nStatistiche.\nPresenze e reti nei club.\n\"Statistiche aggiornate al 10 agosto 2014.\""}
{"id": "280020", "revid": "125706530", "url": "https://it.wikipedia.org/wiki?curid=280020", "title": "Pubblicit\u00e0 Progresso", "text": "Pubblicit\u00e0 Progresso \u00e8 una fondazione istituita nel 1971 con lo scopo di offrire la creativit\u00e0 per la realizzazione di campagne pubblicitarie distribuite gratuitamente dedicate alla soluzione di problemi morali, civili ed educativi.\n\u00c8 stata istituita prendendo a modello l'analoga organizzazione statunitense Advertising Council, per iniziativa dell'UPA organizzazione che coinvolse nel progetto gli altri attori del settore. \nIl 25 giugno 2019 il consiglio della Fondazione ha eletto presidente Andrea Farinet.\nLe campagne.\nTalvolta, alcune campagne sono state rinnovate negli anni successivi, come \u00e8 successo con la campagna \"Adotta un nonno\" del 1983, riproposta nel 1999 e trasmessa su Mediaset nel dicembre dello stesso anno.\nPer alcune campagne, esistono anche dei promo RAI, come \u00e8 avvenuto per la campagna sull'educazione alla civilt\u00e0 nel 1996 e trasmesso su Rai Due il 2 marzo 1997. Sempre in tema, sono stati fatti anche degli spot sulle giornate dedicate alle tematiche delle campagne di Pubblicit\u00e0 Progresso; ne \u00e8 un esempio quella della giornata dell'automgilioramento, trasmesso su Rai Tre il 23 febbraio 1996 e su Canale 5 il 19 febbraio dello stesso anno.\nAlcune campagne patrocinate del passato.\nPubblicit\u00e0 Progresso, oltre a realizzare le sue campagne, patrocina quelle realizzate da altri enti no profit.\nPubblicit\u00e0 Progresso ha cominciato a patrocinare le campagne dal 1989 per mantenere la leadership sulla comunicazione sociale, in quanto a fine anni 1980 si stavano affacciando nuovi protagonisti nella comunicazione sociale (in particolare la Presidenza del Consiglio dei Ministri con i vari ministeri del Governo Italiano). Ed \u00e8 anche un metodo per rilanciare Pubblicit\u00e0 Progresso dalla crisi avvenuta a fine anni '70.\nTuttavia pu\u00f2 accadere che alcuni spot, pur patrocinati da Pubblicit\u00e0 Progresso, non mostrino il logo di Pubblicit\u00e0 Progresso durante la loro trasmissione. Ci\u00f2 avviene, ad esempio, quando questi spot, che nelle trasmissioni RAI mostrano regolarmente il logo di Pubblicit\u00e0 Progresso, nelle trasmissioni Mediaset (Fininvest fino al 1996) e/o TMC (e/o anche nelle altre reti televisive) non mostrano il logo di Pubblicit\u00e0 Progresso.\nQuesto \u00e8 un elenco degli spot patrocinati da Pubblicit\u00e0 Progresso, al momento incompleto:"}
{"id": "280021", "revid": "4506", "url": "https://it.wikipedia.org/wiki?curid=280021", "title": "Presbiterianismo", "text": ""}
{"id": "280025", "revid": "1632387", "url": "https://it.wikipedia.org/wiki?curid=280025", "title": "Obituary", "text": "Gli Obituary sono un gruppo musicale death metal statunitense formatosi a Tampa nel 1984.\nConsiderati una delle band pi\u00f9 importanti del genere, assieme a Death, Morbid Angel, Cannibal Corpse e Deicide formano i cosiddetti \"Big 5\" del death statunitense che si svilupp\u00f2 alla fine degli anni ottanta.\nStoria del gruppo.\nGli inizi.\nGli Obituary nascono nel 1984 ad opera dei fratelli John (voce) e Donald Tardy (batteria), assieme a Trevor Peres (chitarra ritmica), Jerome Grable (basso) e Jerry Tidwell (chitarra solista). Registrano tre demo, due come \"Executioner\" nel 1985 e 1986 e uno come \"Xecutioner\" l'anno successivo: eccetto il primo la formazione comprende Allen West al posto di Tidwell mentre nel 1988 Grable viene sostituito da Daniel Tucker e il gruppo adotta il nome attuale.\nIl successo.\nNel 1989 esce per la Roadrunner Records il loro primo album in studio, \"Slowly We Rot\", e nella formazione Frank Watkins sostituisce Grable. L'anno successivo registrano con James Murphy alla chitarra solista \"Cause of Death\", considerato uno dei massimi capolavori del genere. Nel 1992 West rientra nel gruppo e viene pubblicato \"The End Complete\": questo lavoro, a detta di Peres, \u00e8 quello che pi\u00f9 rappresenta il sound degli Obituary e costituisce il disco death che ha venduto di pi\u00f9 nella storia, con oltre 100.000 copie nei soli Stati Uniti e pi\u00f9 di 250.000 nel mondo; il nuovo logo degli Obituary presente in questo disco \u00e8 stato inoltre il pi\u00f9 venduto di sempre a livello di merchandising per la Roadrunner. Nel 1994 arriva \"World Demise\", che presenta narrazioni di mondi degradati ed ecosistemi alterati mescolando anche brani ricchi di echi tribali.\nLa crisi.\nGli Obituary si separano (anche se la notizia non \u00e8 mai stata data ufficialmente) nel 1997 dopo il tour di supporto al quinto album in studio, \"Back from the Dead\", e si riformano nel 2003: durante lo scioglimento Donald Tardy suon\u00f2 con Andrew W.K., indossando una maglietta degli Obituary durante un'apparizione al \"Saturday Night Live\". West lavor\u00f2 invece su due progetti paralleli: i Lowbrow e i Six Feet Under mentre Peres form\u00f2 i Catastrophic nel 2001, gruppo che esiste tuttora.\nIl ritorno.\nNel 2005 viene pubblicato (l'ultimo previsto dal contratto con l'etichetta olandese) il primo album post-reunion, \"Frozen in Time\", ottenendo nuovamente larghi consensi di pubblico e critica. Alla produzione di questo lavoro ha partecipato anche Scott Burns, eccezionalmente tornato alla consolle come supervisore. Poco dopo West viene arrestato ed estromesso dagli Obituary mentre Frank Watkins come \"B\u00f8ddel\" (\"Executioner\" in norvegese) si unisce ai Gorgoroth e nel 2010 lascia il gruppo. Tre anni prima era stato pubblicato, tramite la Candlelight Records, \"Xecutioner's Return\", seguito due anni dopo dall'ottavo album in studio, \"Darkest Day\", entrambi con alla chitarra solista Ralph Santolla. Come il terzo (\"The End Complete\"), il disegnatore tedesco Andreas Marschall ha firmato le copertine per tutti questi e quelli che seguiranno.\nUltimi anni.\nL'ex-Death, Massacre e Six Feet Under Terry Butler entra nel gruppo come bassista, cos\u00ec come Kenny Andrews (gi\u00e0 compagno di Donald Tardy nella band di Andrew W.K.) diventa il chitarrista solista. Con una raccolta fondi su Kickstarter viene realizzato \"Inked in Blood\", uscito nel 2014 per la Relapse Records, che ha rilasciato anche l'eponimo album del 2017.\nStile musicale.\nGli Obituary suonano un death metal pi\u00f9 lento rispetto ad altri esponenti del genere mentre il cantato si distingue per la sua grande distorsione. Il gruppo che ha maggiormente influenzato gli Obituary sono i Celtic Frost, tra i pionieri del metal estremo."}
{"id": "280027", "revid": "37401", "url": "https://it.wikipedia.org/wiki?curid=280027", "title": "Errore (diritto)", "text": "Lerrore, in ambito giuridico, \u00e8 una falsa rappresentazione della realt\u00e0 fattuale o normativa. \nL'errore nei vari ordinamenti.\nL'istituto in oggetto presenta sensibili differenze da un ordinamento all'altro e fra ordinamenti nazionali differenti."}
{"id": "280030", "revid": "767487", "url": "https://it.wikipedia.org/wiki?curid=280030", "title": "ILLIAC IV", "text": "L'ILLIAC IV \u00e8 uno dei pi\u00f9 famosi supercomputer. Fu l'ultimo di una serie di computer di ricerca dell'University of Illinois. Il progetto dell'ILLIAC IV \u00e8 un progetto basato su un parallelismo massivo con 256 processori, sviluppato per trattare grandi quantit\u00e0 di dati, un'idea che \u00e8 alla base dei processori vettoriali. La macchina fu alla fine presentata nel 1976, dopo un decennio di sviluppo ed era molto in ritardo, molto costosa e con prestazioni molto inferiori a macchine come il Cray-1.\nStoria.\nVerso i primi anni sessanta lo sviluppo dei computer si indirizzava verso una diminuzione della complessit\u00e0 in modo da renderli pi\u00f9 veloci potendo implementare direttamente in hardware le istruzioni. Infatti aggiungere funzioni poteva rendere il computer pi\u00f9 lento dato che il clock della macchina dipende dalla velocit\u00e0 delle operazioni e il clock massimo \u00e8 fissato dall'istruzione pi\u00f9 lenta della macchina. L'architettura dell'hardware di allora prevedeva il progetto dei singoli transistor che realizzavano le funzioni logiche della cpu. L'aggiunta di funzioni logiche aumenta il numero di transistor e quindi rallenta il sistema. Per raggiungere la massima velocit\u00e0 i progettisti di CPU dovevano cercare un compromesso ottimale.\nMolte soluzioni vennero esplorate alla fine degli anni 60. Una di queste era l'utilizzo di una struttura chiamata pipeline. Normalmente una CPU preleva un'istruzione, la decodifica, l'esegue e salva il risultato. Tutte queste operazioni vengono eseguite da un'unit\u00e0 polifunzionale che pu\u00f2 eseguire una singola istruzione alla volta. In una struttura a pipeline esistono diverse unit\u00e0 specializzate che eseguono questi compiti in modo parallelo, come in una catena di montaggio. La struttura a pipeline fu una delle maggiori innovazioni di Seymour Cray che rese il CDC 6600 fino a dieci volte pi\u00f9 veloce dei suoi concorrenti.\nUn'altra soluzione al problema era il calcolo parallelo, ossia progettare computer con un certo numero di CPU generiche. Un computer progettato in questo modo fornisce buone prestazioni solo quando il problema da affrontare pu\u00f2 essere agevolmente suddiviso in un sottoinsieme di problemi pi\u00f9 piccoli che ogni CPU affronta in modo indipendente. Ma non tutti i problemi possono essere parallelizzati; difatti questo \u00e8 tuttora un grande problema per l'informatica. L'uso di CPU generiche pu\u00f2 essere molto costoso, ma in un progetto massivamente parallelo si possono utilizzare anche delle CPU pi\u00f9 semplici.\nIl team di ricerca di Westinghouse esplor\u00f2 questa soluzione con il progetto \"Solomon\". Loro notarono che i computer erano utilizzati principalmente per eseguire calcoli matematici per gli ingegneri e gli scienziati. Loro svilupparono una CPU che si sarebbe occupata di controllare diverse unit\u00e0 di calcolo (che oggi chiamiamo ALU), che si occuperanno di svolgere i calcoli in parallelo. Ogni unit\u00e0 di calcolo eseguiva lo stesso programma ma con dati diversi, un concetto conosciuto come SIMD. Nel 1964, con un contratto dell'US Air Force RADC Research Arm, fu sviluppato un prototipo di scheda madre, ma il contratto con il RADC termin\u00f2 e Westinghouse decise di non continuare il progetto.\nUno dei principali sviluppatori del progetto Solomon Daniel Slotnick si trasfer\u00ec all'University of Illinois e convinse l'universit\u00e0 a continuare la ricerca. Nel 1964 l'universit\u00e0 firm\u00f2 un contratto con il DARPA per finanziare il progetto che in seguito sarebbe diventato l'ILLIAC IV seguendo la linea di ricerca gi\u00e0 iniziata da altri progetti. Burroughs era un collaboratore primario e doveva fornire gli hard disk ad alta velocit\u00e0 oltre a provvedere allo sviluppo del Burroughs B6500, un computer utilizzato per gestirli. Texas Instruments aveva un contratto per la realizzazione di diversi circuiti integrati ECL. ILLIAC \u00e8 stata la prima macchina a utilizzare gli ECL. Lo sviluppo venne avviato nel 1965 e il primo progetto fu terminato nel 1966.\nIl progetto puntava ad ottenere un computer in grado di processare un miliardo di istruzioni per secondo (un GigaFLOPS). Per raggiungere l'obiettivo si era previsto di utilizzare 256 unit\u00e0 elementari di calcolo a 13\u00a0MHz, gestite da quattro CPU. L'ILLIAC era progettato con un'architettura a 64 bit, ed ogni unit\u00e0 elementare aveva una memoria di 2048 parole per memorizzare i risultati. Le CPU erano in grado di accedere a tutta la memoria della macchina a differenza delle unit\u00e0 di calcolo, infatti queste per questioni di semplicit\u00e0 potevano accedere solo alla loro zona di memoria. Ogni unit\u00e0 di calcolo era dotata di 6 registri per uso generico e poteva spostare i dati dai registri verso un registro di una delle otto unit\u00e0 di calcolo circostanti.\nInizialmente si pensava di alloggiare tutte le 256 unit\u00e0 di calcolo in un solo computer ma in breve si comprese che il progetto andava modificato e semplificato. Si decise di dividere le unit\u00e0 in blocchi da 64, da alloggiare in armadi separati. Visti i ritardi di progetto e costruzione ci si rese conto che realisticamente si poteva realizzare un solo armadio e quindi le prestazioni iniziali da 1 GigaFLOPS si sarebbero ridotte a 200 MegaFLOPS.\nIl lavoro all'universit\u00e0 si concentr\u00f2 primariamente sulla realizzazione di trasferimento efficiente di dati verso le unit\u00e0 di calcolo. Il problema di questa tipologia di computer \u00e8 che se non esegue software parallelo, dunque non \u00e8 pi\u00f9 veloce di altri sistemi di calcolo. Per permettere l'esecuzione di codice parallelo furono sviluppati molti linguaggi di programmazione come l'IVTRAN e il TRANQUIL, delle versioni parallele del Fortran, e il Glypnir, una conversione parallela dell'ALGOL. Normalmente questi linguaggi fornivano un supporto diretto degli array di dati da processare in modo da fruttare le unit\u00e0 di calcolo parallele.\nMentre il computer era sotto sviluppo alla fine degli anni 60 si svolsero diverse proteste all'universit\u00e0, dato che il progetto era realizzato con sovvenzioni militari e molti ritenevano che l'universit\u00e0 fosse in combutta con il ministero della difesa. Le proteste raggiunsero l'apice il 9 maggio 1970 il giorno delle \"Illazioni\". Dopo l'attentato del 24 agosto all'edificio di matematica dell'University of Wisconsin l'Universit\u00e0 decise di abbandonare il progetto, che pass\u00f2 in mano alla NASA; quest'ultima per via del Programma Apollo aveva un'enorme disponibilit\u00e0 economica ed era interessata ad ogni sviluppo tecnologico che potesse essere utilizzato in ambito spaziale. La NASA cre\u00f2 la Advanced Computing Division, e la macchina venne spostata a Moffett Field California, casa dell'Ames Research Center.\nLo spostamento rallent\u00f2 lo sviluppo della macchina, che fu completata solo nel 1972. Dagli iniziali 8 milioni di dollari del progetto del 1966, il costo finale fu di 31 milioni di dollari e le prestazioni si erano ridotte dagli iniziali 1 GigaFLOPS a 100 MegaFLOPS o 150 MegaFLOPS di picco. Nonostante i molteplici problemi, se la macchina doveva trattare problemi parallelizzabili era dalle 2 alle 6 volte pi\u00f9 veloce di un CDC 7600. Per la NASA questa era una macchina perfetta, dato che i problemi di fluidodinamica computazionale sono molto parallelizzabili.\nSebbene l'ILLIAC fu terminato nel 1972 la macchina non era affidabile. Continuava ad avere problemi di affidabilit\u00e0 che gli ingegneri tentarono di risolvere fino a quando nel 1974 fu in grado di eseguire il primo programma completo e divenne operativa. Nonostante la macchina fosse dichiarata operativa, funzionava solo dal luned\u00ec al venerd\u00ec ed era in grado di richiedere fino a 40 ore di manutenzione alla settimana. La prima applicazione completa fu pronta per il 1976, lo stesso anno che venne presentato il Cray-1 un supercomputer con le stesse prestazioni. Tuttavia la macchina venne utilizzata negli anni seguenti e anzi ad Ames svilupparono la loro versione di Fortran. Infine nel 1982 la macchina venne dismessa e l'Advanced Computing Division venne disciolto.\nSebbene l'ILLIAC IV non abbia riportato i risultati sperati lo studio dei suoi insuccessi e dei fallimenti della sua architettura spinse lo sviluppo delle architetture parallele che portarono alla realizzazione di macchine massivamente parallele come la Thinking Machines e la CM-1 e CM-2. Tuttavia l'idea di utilizzare processori disposti in configurazione matriciale \u00e8 una delle idee chiave delle macchine parallele e un passo fondamentale del calcolo scientifico. La CDC STAR-100, la TI ASC e il famoso Cray-1 sono tutte macchine ad alte prestazioni basate su singoli processori vettoriali ispirati dal progetto dell'ILLAC."}
{"id": "280033", "revid": "1598666", "url": "https://it.wikipedia.org/wiki?curid=280033", "title": "Distretti del Galles", "text": "Nel 1974 il Galles fu ri-diviso per scopi di amministrazione locale in 37 distretti. Ogni contea amministrativa (vedi Contee preservate del Galles) era composta da alcuni distretti. Dal 1996 i distretti sono confluiti nelle aree principali.\nPer i distretti prima del 1974, vedi Lista di distretti urbani e rurali del Galles."}
{"id": "280036", "revid": "34194", "url": "https://it.wikipedia.org/wiki?curid=280036", "title": "GameBoy", "text": ""}
{"id": "280039", "revid": "125629429", "url": "https://it.wikipedia.org/wiki?curid=280039", "title": "Brigitte Bardot", "text": "Dopo gli esordi come danzatrice classica, diviene prima modella, posando per svariate copertine di riviste di moda, quindi attrice e infine, dal 1962, anche cantante. Negli anni del successo si consacr\u00f2 come un'icona sexy. Dal 1962, inoltre, \u00e8 un'attivista per i diritti degli animali, attivit\u00e0 che l'ha assorbita completamente a partire dal suo abbandono del cinema avvenuto nel 1973.\nBiografia.\nInfanzia.\nFiglia dell'industriale Louis \"Pilou\" Bardot (1896-1975) e di Anne-Marie Mucel (1912-1978), i genitori impartiscono a lei e alla sorella Marie-Jeanne un'educazione severa. L'infanzia di Brigitte non \u00e8 molto felice: la madre dimostra infatti una spiccata preferenza per la sorella minore e lei soffre di ambliopia, che non le permette di vedere attraverso l'occhio sinistro. I suoi unici momenti di gioia sono quelli passati a studiare danza classica. Gi\u00e0 all'et\u00e0 di 7 anni inizia a muovere i primi passi e a 15 anni \u00e8 iscritta al Conservatorio di Parigi.\nIl padre \u00e8 un grande appassionato di cinema e realizza molti filmati amatoriali con protagonista la figlia, mentre la madre \u00e8 appassionata di moda e danza. Frequentano il mondo alto-borghese, che comprende non solo industriali ma anche artisti e personalit\u00e0 della cultura.\nH\u00e9l\u00e8ne Lazareff, direttrice della rivista \"Elle\" e amica della madre decide di ingaggiarla per dei servizi fotografici di moda per adolescenti e Brigitte diventa ben presto la mascotte della rivista comparendo spesso anche in copertina.\nGrazie a queste foto viene notata dal regista Marc All\u00e9gret, il quale riesce a organizzare un incontro con la ragazza, nonostante la forte opposizione dei suoi genitori. A questo incontro \u00e8 presente anche il giovane assistente Roger Vadim. Il film non va in porto ma tra Brigitte e Roger nasce un amore e, sebbene i genitori di lei siano fortemente contrari alla relazione, l'unica cosa che ottengono \u00e8 che la ragazza potr\u00e0 sposarsi solo dopo aver raggiunto i 18 anni, e non prima.\nCinema.\nLa sua prima apparizione sul grande schermo risale al 1952 con il film \"Le Trou normand\". La prima esperienza non si rivela facile per l'attrice, che ha accettato solo per il compenso di 200.000 franchi, ciononostante accetta un nuovo film dove \u00e8 gi\u00e0 protagonista: \"Manina ragazza senza veli\".\nPur in un periodo di grande sviluppo del cinema europeo, la sua ascesa \u00e8 comunque straordinaria: \u00e8 una delle poche attrici europee a catturare l'attenzione dei \"mass media\" negli Stati Uniti. Lei e Marilyn Monroe diventano icone della sessualit\u00e0 femminile degli anni cinquanta e degli anni sessanta e ogni sua apparizione pubblica negli Stati Uniti viene seguita dai \"mass media\".\nProprio grazie a questo film, cos\u00ec come le sue apparizioni a Cannes e in numerosi album fotografici, contribuiscono alla diffusione del bikini. Brigitte \u00e8 anche una delle prime a esibire, in qualche occasione, il monokini. In Francia, dove il topless \u00e8 gi\u00e0 allora abbastanza comune, la cosa non suscita particolare scalpore, ma negli Stati Uniti d'America viene considerata scandalosa. La moda eccentrica degli anni sessanta le si addice tanto da diventare, al pari di Marilyn Monroe e Jackie Kennedy, un soggetto dei dipinti di Andy Warhol.\nI suoi film dei primi anni cinquanta sono per lo pi\u00f9 storie romantiche poco impegnate, alcune delle quali a sfondo storico, in cui Bardot interpreta spesso la parte di un'ingenua eroina o di una sirena d'amore. Appare in piccole parti in tre film in inglese: \"Elena di Troia\" (1956), prodotto dalla Warner Bros., in cui, dopo aver quasi ottenuto la parte di protagonista, appare invece come ancella di Elena; \"Atto d'amore\" (1954) e la commedia \"Dottore in alto mare\" (1955), entrambi accanto a Dirk Bogarde. Dopodich\u00e9 anche i suoi film in francese vengono distribuiti internazionalmente.\nMa Roger Vadim non \u00e8 soddisfatto di ci\u00f2: in questi anni i registi e le star francesi della \"Nouvelle Vague\" sono molto apprezzati a livello internazionale, ed egli pensa che Bardot non sia adeguatamente valorizzata. Cercando di promuoverla come attrice impegnata, la scrittura cos\u00ec in \"Piace a troppi\", dove recita accanto a Jean-Louis Trintignant. Il film, che narra la storia di una disinvolta adolescente che vive in una piccola e rispettabile cittadina, diventa un grande successo internazionale, trasformando l'attrice in una celebrit\u00e0 mondiale. In questo periodo girano voci di una sua relazione con il co-protagonista Trintignant, che poi si riveleranno fondate. Il film, spesso ritenuto, a torto, il suo primo lavoro (in realt\u00e0 era il diciassettesimo) la lancia nel grande cinema.\nVadim le procura inoltre un invito a Hollywood, dove viene giudicata troppo \"risqu\u00e9\" da gestire: il cinema statunitense \u00e8 ancora sotto le ferree regole del Codice Hays e perci\u00f2 sono favorite attrici acqua e sapone come Doris Day, che rappresenta la perfetta moglie americana, mentre gi\u00e0 Jane Russell, che in \"La linea francese\" (1953) mostra l'ombelico, viene considerata di aver osato troppo. L'erotismo vellutato di Brigitte Bardot in \"Mademoiselle Pigalle\" (1956) va bene al \"box office\", perch\u00e9 chiaramente etichettato come \"europeo\".\nPeraltro la limitata conoscenza dell'inglese da parte di Bardot e il suo forte accento, delizioso alle orecchie degli uomini, non la favoriscono certo durante il suo soggiorno hollywoodiano. Ad ogni modo, una volta rientrata in Europa, la sua immagine pubblica ne trae giovamento, e quando, all'inizio degli anni sessanta, Hollywood cede per qualche tempo il passo, Brigitte Bardot viene indicata come dea del sesso del decennio. Questo \u00e8 anche un periodo di disaccordi sulla direzione da dare alla sua carriera: i suoi film acquistano spessore, ma ci\u00f2 la sottopone a una maggiore pressione, dal momento che, pur inseguendo l'approvazione della critica, gran parte del mondo continua a vedere in lei una modella \"glamour\".\n\"La verit\u00e0\" (1960), diretto da Henri-Georges Clouzot, si rivela un film doloroso ma al contempo molto importante per la sua carriera. Durante la lavorazione trascura la famiglia (il marito malato e il figlio appena nato), il regista si rivela molto esigente nei suoi confronti e lei inizia una relazione con il protagonista Sami Frey. Tutto questo influisce sulla sua recitazione anche perch\u00e9 il suo personaggio ha diversi punti in comune con lei, soprattutto l'assoluta voglia di libert\u00e0 che il mondo benpensante borghese vuole soffocare. Poco dopo la fine delle riprese infatti tenta il suicidio. Il film comunque si rivela un grande successo e la sua interpretazione molto apprezzata dalla critica e dal pubblico.\n\"Vita privata\" (1961), diretto da Louis Malle, contiene pi\u00f9 di un elemento autobiografico. La scena in cui, rincasando, il personaggio interpretato da Bardot incontra una signora di mezz'et\u00e0 che la insulta, \u00e8 basato su un episodio realmente accaduto, e getta una luce sugli aspetti meno noti della celebrit\u00e0 a met\u00e0 del XX secolo. Poco tempo dopo, Brigitte Bardot si ritira nel Sud della Francia e in quel periodo tenta il suicidio, ma nei primi anni sessanta, in piena rivoluzione sessuale, il suo stile di vita apparve pi\u00f9 normale e la pressione su di lei comincia ad attenuarsi.\nNel 1965 appare nel ruolo di s\u00e9 stessa nel film \"Erasmo il lentigginoso\" (\"Dear Brigitte\"), a fianco di James Stewart. Nel corso degli anni sessanta, compare in film patinati come \"Viva Maria!\" (1965) e muove i primi passi nella musica pop, vivendo fino in fondo il suo ruolo di icona femminile. Nel 1974, appena prima del suo quarantesimo compleanno, Brigitte Bardot annuncia il suo ritiro dalle scene, dopo aver girato pi\u00f9 di cinquanta film e inciso diversi album discografici. Nello stesso anno posa nuda sul numero di settembre dell'edizione italiana di \"Playboy\".\nMusica.\nA partire dal 1962 Brigitte Bardot inizia ad affiancare alla carriera cinematografica anche quella di cantante, pubblicando svariati singoli e album. Nel 1967 collabora con Serge Gainsbourg, il quale scrive per lei alcune canzoni, comprese \"Bonnie and Clyde\", \"Comic Strip\" e \"Je t'aime... moi non plus\". Quest'ultimo brano viene scritto da Gainsbourg in una notte assieme a \"Bonnie and Clyde\", per esaudire la richiesta di Bardot che voleva \"la pi\u00f9 bella canzone d'amore\" che lui potesse immaginare. La canzone viene registrata dai due nell'inverno del 1967, durante la loro breve relazione, e trasmessa solamente una volta da radio Europe 1 suscitando scandalo. Gunter Sachs, a cui giunge voce della cosa, va su tutte le furie e minaccia un'azione legale, cosa che spinge Bardot a chiedere a Gainsbourg di non pubblicare il brano, che uscir\u00e0 solamente nel 1986 in una versione remixata. Un anno pi\u00f9 tardi la canzone viene nuovamente registrata da Gainsbourg con la sua nuova compagna, Jane Birkin e diviene un censuratissimo successo planetario.\nAttivismo.\nA partire dal 1962, e maggiormente dal suo abbandono del cinema avvenuto nel 1972, Bardot si afferma come attivista dei diritti degli animali. Nel 1962 interviene in una trasmissione televisiva denunciando i maltrattamenti subiti dagli animali da macello e diviene vegetariana. Nel 1986 istituisce la Fondazione Brigitte Bardot per il Benessere e la Protezione degli Animali che finanzia con 3 milioni di franchi raccolti vendendo all'asta i suoi gioielli e altri oggetti personali. \u00c8 una delle pi\u00f9 influenti attiviste dei diritti degli animali, nonch\u00e9 tenace oppositrice al consumo della carne di cavallo.\nBardot inoltre sostiene l'organizzazione per la protezione della vita marina Sea Shepherd, sin dalla sua creazione. In suo onore Sea Shepherd ha nominato una sua imbarcazione \"Brigitte Bardot\".\nAltre attivit\u00e0.\nNel 1996 pubblica il libro autobiografico \"Initiales B.B.\" (il titolo \u00e8 ispirato all'omonima canzone di Serge Gainsbourg), in Italia pubblicato con il titolo \"Mi chiamano B.B.\", in cui racconta la sua vita, la sua carriera di attrice, i suoi amori e il rapporto conflittuale con la stampa da cui si sentiva letteralmente assediata. Nel 2011 B.B. vende il suo nome per una linea di abiti.\nVita privata.\nAll'et\u00e0 di sedici anni conosce e inizia una relazione con il regista Roger Vadim, che sposa nel 1952 e con il quale vive una romantica storia d'amore per alcuni anni. Separata da Vadim, nel 1956 inizia una relazione con l'attore Jean-Louis Trintignant. Nello stesso periodo l'attore francese \u00e8 costretto a svolgere il servizio di leva che complicher\u00e0 i rapporti tra i due.\nLa relazione ha termine nel 1957 e nello stesso anno avverr\u00e0 anche il divorzio da Vadim, in seguito Bardot ha una relazione segreta prima con il cantante Gilbert B\u00e9caud \u2013 che per\u00f2 i due vivono in modo estremamente complicato, vedendosi di nascosto, per evitare lo scandalo, dal momento che B\u00e9caud \u00e8 sposato e non vuole compromettere il matrimonio \u2013 e poi con l'attore Raf Vallone. Nell'estate del 1958 Brigitte Bardot conosce e inizia una relazione con Sacha Distel. La relazione, seguita da vicino dalla stampa scandalistica, frutter\u00e0 a Distel una grossa pubblicit\u00e0 che contribuir\u00e0 a lanciarlo nel mondo della canzone.\nDurante la lavorazione di \"Babette va alla guerra\", Brigitte Bardot inizia una relazione con l'attore Jacques Charrier, con il quale convola a nuove nozze il 18 giugno 1959 e dal quale ha, nel 1960, il suo unico figlio, Nicolas-Jacques Charrier, che lei inizialmente rifiuta e con cui ha un rapporto difficile, affidandolo subito a una nutrice. Il matrimonio e la nascita del figlio vengono costantemente seguiti dai paparazzi, e l'assedio da parte di fotografi e giornalisti avr\u00e0 ripercussioni anche nella vita privata dell'attrice, provocando molteplici tentativi di suicidio dell'attrice avvenuti tra la fine degli anni cinquanta e i primi anni sessanta. Durante le riprese del film \"La verit\u00e0\" inizia una relazione con l'attore Sami Frey, e in seguito Charrier chieder\u00e0 il divorzio, che avverr\u00e0 nel 1962.\nNel 1966 si risposa con il ricchissimo \"playboy\" tedesco Gunter Sachs, matrimonio che avr\u00e0 termine nel 1969. Prima della fine del suo matrimonio l'attrice ha una intensa relazione con il cantautore Serge Gainsbourg e, nell'estate del 1968, con l'attore e \"playboy\" italiano Gigi Rizzi. Successivamente al divorzio da Gunter Sachs, passeranno molti anni prima che Brigitte contragga un nuovo matrimonio; si sposa infatti per la quarta volta soltanto nel 1992 con un esponente politico del Fronte Nazionale, Bernard d'Ormale, con il quale ha vissuto il pi\u00f9 duraturo dei suoi matrimoni.\nPolitica.\nBrigitte Bardot si \u00e8 sempre dichiarata di destra e negli anni sessanta ha votato e sostenuto Charles de Gaulle.\nIl suo quarto marito, Bernard d'Ormale, \u00e8 un attivista del Fronte Nazionale (oggi Rassemblement National). Bardot, nel 2004, a seguito di una domanda relativa all'impegno politico del marito, ha dichiarato:\n\u00abMio marito ha il diritto di pensare come vuole. Ha il diritto di fare ci\u00f2 che vuole. Non comincer\u00f2 a dominare le sue opinioni. Io ho le mie, che sono completamente diverse dalle sue. Sono di destra, si sa. Ma non sono del Fronte Nazionale, anche se mi si taccia d'essere fascista, nazista, camicia nera...\u00bb\nNel 2010 \u00e8 stata vicina alla candidatura alla Presidenza della Repubblica per il movimento Alliance \u00e9cologiste.\nAl ballottaggio delle elezioni presidenziali del 2017 ha pubblicamente invitato a votare il candidato del Fronte Nazionale Marine Le Pen, che aveva in precedenza gi\u00e0 sostenuto e denominato \"moderna Giovanna d'Arco\", contro il candidato centrista Emmanuel Macron.\nIn occasione delle elezioni europee del 2019 ha supportato il Partito Animalista.\nControversie.\nAccuse di omofobia.\nNel libro \"Un grido nel silenzio\" del 2003, la Bardot depreca i \"nuovi atteggiamenti\" di alcuni omosessuali, che ritiene ridicoli e decadenti, definendoli \"fenomeni da baraccone\". In una lettera inviata a una rivista gay francese, Bardot si difende dalle accuse di omofobia scrivendo che .\nNel 2013 ha dichiarato di non essere contro i gay e di non voler essere confusa con un'attivista dal nome simile, Frigide Barjot, nota per gli attacchi contro il matrimonio omosessuale.\nAntislamismo.\nAlcune sue opinioni espresse nel libro \"Un grido nel silenzio\", pubblicato nel 2003, relative all'uccisione rituale dei montoni tramite sgozzamento secondo la procedura \"halal\", furono giudicate razziste e offensive verso i musulmani ed \u00e8 stata pertanto contestata. Ha comunque espresso analoghe opinioni sulla macellazione ebraica kosher \"shechitah\".\nNel 2001 fu condannata a una multa equivalente a 4000 euro per \"istigazione all'odio e alla violenza razziale\" quando in \"Una lettera aperta alla mia Francia perduta\" pubblicata nel libro \"Le carr\u00e9 de Pluton\" (1999) aveva attaccato l'immigrazione islamica, lo sgozzamento dei montoni per l'Aid el Kebir, oltre al gran numero di moschee esistenti in Francia \"mentre i campanili tacciono per mancanza di parroci\". Lo stesso testo, pubblicato su \"le Figaro\" il 26 aprile 1997, le era costato altre due multe, equivalenti di 1.500 euro e di circa 3.000 euro.\nIl 10 giugno 2004 Brigitte Bardot viene condannata da una corte francese, per \"incitamento all'odio razziale\", al pagamento di una multa di \u20ac 5.000. Nel 2008 Bardot viene nuovamente condannata dal giudice Nicolas Bonnal (l'accusa aveva chiesto due mesi di carcere con la condizionale) al pagamento di una multa di 15.000 euro per istigazione all'odio verso la comunit\u00e0 musulmana. In particolare, vengono condannati i passaggi relativi all'\"islamizzazione della Francia\" e alla \"sotterranea e pericolosa penetrazione dell'Islam\" (la comunit\u00e0 musulmana francese, con 5 milioni di persone, \u00e8 la pi\u00f9 grande d'Europa).\nNel maggio 2003 il MRAP (\"Mouvement contre le Racisme et pour l'Amiti\u00e9 entre les Peuples\" - Movimento contro il Razzismo e per l'Amicizia fra i Popoli) annunci\u00f2 che avrebbe citato in giudizio la Bardot per tali prese di posizione, e una seconda organizzazione, la \"Ligue des Droits de l'Homme\" (Lega dei Diritti dell'Uomo), fece sapere di stare anch'essa valutando la possibilit\u00e0 di azioni legali.\nAutobiografia.\nNel 1996 Brigitte Bardot \u00e8 stata citata in tribunale dall'ex marito Jacques Charrier e dal figlio Nicolas-Jacques per alcuni contenuti del libro autobiografico \"Mi chiamano B.B.\": in esso ha descritto l'ex coniuge come un bruto e alcoolizzato, e raccontando del figlio ha affermato che avrebbe voluto abortire.\nCoronavirus.\nNel 2021 la Bardot dichiara di ritenere la pandemia di COVID-19 \"un'autoregolazione demografica\", in quanto la Terra sarebbe eccessivamente popolata e sfruttata."}
{"id": "280041", "revid": "1864952", "url": "https://it.wikipedia.org/wiki?curid=280041", "title": "CFLAGS", "text": "CFLAGS e CXXFLAGS sono i nomi di variabili definite nei makefile o come variabili d'ambiente e destinate a contenere i parametri (flags) che regolano il comportamento di un compilatore C o C++ nel processo di produzione di un programma software. Tali parametri servono ad adattare il programma alle esigenze specifiche di un determinato sistema, oppure a ottimizzarlo per renderne pi\u00f9 efficiente il funzionamento. Similmente, \u00e8 possibile impostare la variabile CPPFLAGS contenente i parametri per il preprocessore.\nPer l'ottimizzazione.\nNel caso in cui tali variabili vengano utilizzate per definire impostazioni di ottimizzazione, il loro obiettivo \u00e8 rendere pi\u00f9 efficienti i programmi prodotti. \nNel seguito presentiamo alcune impostazioni valide per il compilatore gcc, default sui sistemi Linux.\nQuando si tratta di una variabile d'ambiente, essa viene utilizzata di default per generare tutti i programmi. Pertanto non \u00e8 consigliato mettere impostazioni sperimentali in questa variabile; le ottimizzazioni troppo spinte possono causare comportamenti inaspettati dei programmi risultanti (crash, o peggio ancora, malfunzionamento). Nel caso invece di una variabile definita nel makefile, \u00e8 possibile invece adattare il suo contenuto alle esigenze specifiche del software a cui il makefile stesso si riferisce.\nLe possibili opzioni di ottimizzazione sono molto numerose, non vengono elencate tutte. Data la complessit\u00e0 dei linguaggi moderni, non \u00e8 possibile prevedere gli effetti di tutte le possibili combinazioni di algoritmi, funzioni di sistema, ottimizzazioni e casi d'uso (dati in ingresso, loro temporizzazione, ...). La documentazione completa comunque si pu\u00f2 trovare sul Manuale Online GNU. Sui sistemi Linux, dove \u00e8 installata la documentazione in formato Texinfo e il relativo lettore, \u00e8 disponibile la pagina di documentazione su gcc (\"info gcc\").\nIl parametro march.\nL'opzione \"-march\" specifica quale assembler deve essere utilizzato durante la compilazione a seconda dell'architettura su cui si intende eseguire il programma. \u00c8 possibile specificarne solo una. Ad esempio:\nPer altre opzioni \"-march\" leggere GNU page.\nIl parametro O.\nUna seconda impostazione \u00e8 il parametro -O (o maiuscola, non zero), che specifica la classe di ottimizzazione di gcc. Possibili classi sono s (per ottimizzazioni di formato), O (per nessuna ottimizzazione), 1, 2 o 3 per pi\u00f9 ottimizzazioni di velocit\u00e0 (ogni classe ha le stesse flag di quella precedente, pi\u00f9 alcuni extra).\nLe ottimizzazioni maggiori di 3 sono consentite ma sconsigliate perch\u00e9 potrebbero compromettere la stabilit\u00e0 del programma.\n-O0.\n\"-O0\" indica al compilatore di non effettuare alcuna ottimizzazione (opzione predefinita).\n-O1.\nCon \"-O1\" sono attivate le seguenti opzioni di compilazione:\n-O2.\nIndicando \"-O2\" vengono abilitate queste altre opzioni di compilazione (oltre a quelle di -O1):\n-O3.\nSpecificare \"-O3\" comporta l'attivazione di queste ulteriori ottimizzazioni (oltre a quelle di -O1 e -O2):\nSecondo alcuni utenti, \"-O3\" pu\u00f2 produrre codice pi\u00f9 lento. In particolare, \"-fweb\" e \"-frename-registers\" sono controproducenti su architetture x86.\n-Os.\nL'attivazione di \"-Os\" ottimizza il codice per ridurre le dimensioni finali dell'eseguibile e comprende le seguenti opzioni:\nAltre opzioni.\nUn'altra opzione di ottimizzazione molto usata \u00e8 \"-pipe\", che comporta l'utilizzo di pipe al posto di file temporanei, per la comunicazione tra i vari processi di compilazione.\nRende pi\u00f9 veloce la compilazione, usando la memoria RAM al posto dell'Hard disk, richiedendo una quantit\u00e0 maggiore di memoria libera.\nAd esempio l'utilizzo di \"-fomit-frame-pointer\", che esclude l'inizializzazione del puntatore al frame per le funzioni che possono farne a meno; pu\u00f2 avere serie ripercussioni nel caso sia necessario effettuare il debug dell'applicazione.\nQuando si definiscono CFLAGS e CXXFLAGS per generare codice sensibilmente ottimizzato, si attivano solitamente numerose opzioni di ottimizzazione, come nel seguente esempio:\n\"-march=athlon-xp -m3dnow -msse -mfpmath=sse -mmmx -O3 -pipe -fforce-addr -fomit-frame-pointer -funroll-loops -frerun-cse-after-loop -frerun-loop-opt -falign-functions=4 -maccumulate-outgoing-args -ffast-math -fprefetch-loop-arrays\""}
{"id": "280042", "revid": "39224", "url": "https://it.wikipedia.org/wiki?curid=280042", "title": "Morbid Angel", "text": "I Morbid Angel sono un gruppo death metal proveniente da Tampa, Florida, tra i pionieri del death metal americano ed una delle pi\u00f9 grandi influenze per tutto il movimento del metal estremo.\nLa nascita avvenne nel 1984 e dopo vari cambi di formazione e la pubblicazione di tre demo, i Morbid Angel trovarono la stabilit\u00e0 di organico con il chitarrista Trey Azagthoth, il batterista Pete Sandoval, il cantante e bassista David Vincent e il secondo chitarrista Richard Brunelle.\nI primi tre album registrati con questa formazione ebbero un successo crescente, facendoli diventare uno dei gruppi death metal col maggior numero di dischi venduti.\nNel tempo hanno saputo rinnovare le sonorit\u00e0 proposte, divenendo un punto di riferimento nel panorama metal pi\u00f9 estremo, al pari dei conterranei Death.\nUna peculiarit\u00e0 della band \u00e8 riscontrabile nella scelta dei titoli dei loro album, che avviene sempre in ordine alfabetico.\nStoria del gruppo.\nGli inizi (1984-1985).\nNei primi anni ottanta il chitarrista George Emmanuel III, in arte Trey Azagthoth, conobbe il batterista Mike Browning e decisero di formare una band. I due frequentavano la stessa high school ed \u00e8 l\u00ec che incontrarono il bassista e cantante Dallas Ward. Inizialmente utilizzarono il nome Ice, che in seguito cambiarono in Heretic. Dopo aver scoperto che esisteva gi\u00e0 un omonimo complesso musicale, Azagthoth decise che si sarebbero chiamati Morbid Angel. Ci\u00f2 avvenne nel 1984 quando il trio aveva gi\u00e0 alle spalle diverse sessioni di prova.\nIl loro proposito iniziale fu di creare una band che elevasse gli standard del metal estremo, rappresentato a quell'epoca da gruppi quali Slayer, Venom, Celtic Frost e Possessed.\nL'intento venne realizzato con un approccio sonoro assai pesante ed aggressivo e con una progressione a livello tecnico, sia nell'esecuzione che nella composizione della musica. Le tematiche trattate nelle loro prime canzoni presero spunto principalmente dal Ciclo di Cthulhu e dai racconti del Necronomicon di H.P. Lovecraft, di cui il chitarrista era un grande appassionato, al punto da ispirarsi anche per il suo pseudonimo. Nel 1985 si aggiunsero Richard Brunelle alla chitarra e, poco tempo dopo, il cantante Kenny Bamber col quale si cimentarono solo in alcune sessioni di prova. In seguito Dallas Ward lasci\u00f2 la band e il posto di bassista venne assegnato a John Ortega, mentre le parti vocali furono affidate a Browning.\nI demo e la Earache (1986-1988).\nCon la nuova formazione, nel 1986, registrarono i loro primi due demo tape, \"Scream Forth Blasphemy\" e \"Bleed for the Devil\". Lo stesso anno siglarono un accordo con la Goreque Records, una piccola etichetta discografica gestita da David Vincent, e si cimentarono nella realizzazione del loro primo full-length. Vennero quindi incisi nove brani per l'album \"Abominations of Desolation\" che per\u00f2 rimase inedito poich\u00e9 Azagthoth e Vincent non lo ritennero soddisfacente. Dopo aver partecipato a questa registrazione Ortega venne sostituito da Sterling \"Von\" Scarborough. Questa formazione dur\u00f2 solo un paio di mesi, poi lasciarono il gruppo sia Scarborough che Mike Browning, quest'ultimo a causa di dissidi con Trey Azagthoth. Lo stesso David Vincent si un\u00ec allora alla band ricoprendo il ruolo di bassista, quindi furono ingaggiati il cantante Michael Manson ed il batterista Wayne Hartsell. Manson rimase solo per un breve periodo, dopodich\u00e9 Vincent si dedic\u00f2 anche alle parti vocali. Il quartetto cos\u00ec formato da Azagtoth, Vincent, Brunelle e Hartsell, nel 1987, incise il demo \" Thy Kingdom Come\", che l'anno successivo venne pubblicato in Europa su vinile in formato 7\".\nNel 1988 il batterista Pete Sandoval, proveniente dai Terrorizer, prese il posto di Hartsell. Nello stesso periodo la band, con pochi mezzi a disposizione, effettu\u00f2 un tour negli Stati Uniti, esibendosi nei locali e nei piccoli club. Durante uno di questi concerti vennero notati da Mick Harris dei Napalm Death, il quale port\u00f2 alcuni nastri con le registrazioni dei Morbid Angel a Digby Pearson della Earache Records, la stessa etichetta che aveva da poco pubblicato l'album di debutto del gruppo di Harris. Poco tempo dopo la band floridiana venne messo sotto contratto.\nI primi successi (1989-1992).\nNel 1989 usc\u00ec il loro primo album, \"Altars of Madness\", che venne registrato presso i Morrisound Studios. Il disco dest\u00f2 subito un grande clamore, raggiungendo la prima posizione nella Official Independent Chart.\nA novembre dello stesso anno i Morbid Angel partirono per il Regno Unito, dove parteciparono al \"Grindcrusher Tour\", esibendosi in una serie di concerti assieme a Napalm Death, Carcass e Bolt Thrower. In seguito accompagnarono i Napalm Death durante il loro \"European Grindcrusher Tour\" che si svolse in alcuni stati del centro Europa.\nNel 1990 si cimentarono invece nel prolifico \"Madness Tour\" che li port\u00f2 in diverse localit\u00e0 statunitensi ed europee. A gennaio dell'anno successivo tornarono ai Morrisound Studios per la registrazione del loro secondo album.\nA due anni di distanza dall'esordio discografico venne pubblicato \"Blessed Are the Sick\" che fu ultimo lavoro con Brunelle alla chitarra. Il disco riscosse un successo maggiore rispetto al precedente e divenne presto una pietra miliare del proprio genere, sia per la struttura innovativa dei brani che per il lirismo dei testi.\nNel settembre 1991 la Earache, visto il buon riscontro di vendite ottenuto, diede alle stampe \"Abominations of Desolation\", il primo lavoro prodotto dai Morbid Angel e rimasto fino ad allora inedito. Questo lavoro \u00e8 per\u00f2 generalmente considerato come un demo, infatti ben otto delle nove canzoni contenute appaiono in una diversa versione su altri album. A ridosso di queste uscite diedero il via al \"Sickness Tour\" che li tenne impegnati sino al 1992 e che li vide esibirsi anche in Australia.\n\"Covenant\" e \"Domination\" (1993-1996).\nGrazie ai consensi ottenuti la band cattur\u00f2 l'attenzione della Giant Records, una label allora appartenente alla Warner Bros., che li mise sotto contratto facendoli diventare il primo gruppo death metal ad essere ingaggiato da una major.\nL'etichetta pubblic\u00f2 i due album successivi per il mercato statunitense, mentre la Earache continu\u00f2 le pubblicazioni a livello europeo.\nIl 1993 fu l'anno di \"Covenant\", terzo capitolo della saga dei Morbid Angel, che secondo Nielsen SoundScan risult\u00f2 essere uno dei dischi death metal pi\u00f9 venduti nella storia, avendo raggiunto, nel 2011, la quota di 153.000 copie nei soli Stati Uniti. Questo fu anche il primo lavoro della band in cui tutte le parti di chitarra vennero registrate da Trey Azagthoth. \nPer la promozione dell'album furono realizzati i videoclip delle canzoni \"Rapture\" e \"God of Emptiness\", che vennero trasmessi su MTV durante i programmi \"Headbanger's Ball\" e \"Beavis and Butt-head\".\nIl tour europeo che segu\u00ec l'uscita dell'album, vide l'ingresso nella band del chitarrista Erik Rutan.\nA maggio del 1994 usc\u00ec \"Laibach Remixes\", un EP di quattro tracce contenente le canzoni \"God of Emptiness\" e \"Sworn to the Black\", tratte dall'album precedente, in versione originale e remix. Per l\u2019occasione si avvalsero della collaborazione della band slovena Laibach da cui l\u2019EP prende il nome.\nNel 1995 venne pubblicato \"Domination\", fino ad allora il lavoro pi\u00f9 sperimentale e variegato del gruppo, caratterizzato da un suono freddo e apocalittico. Alcuni brani di quest'album si contraddistinsero per una piccola dose di elementi industrial metal che sorpresero i sostenitori pi\u00f9 intransigenti, nonostante ci\u00f2 il disco riusc\u00ec nel tempo a riscuotere un buon successo di vendite.\nL'apporto in fase compositiva di Rutan e la tendenza a sperimentare di Vincent, furono i principali fattori che contribuirono all'evoluzione stilistica del gruppo.\nIl \"Domination Tour\" impegn\u00f2 la band fino all'anno seguente e ancora una volta toccarono tre continenti, esibendosi in America, in Europa e in Oceania. Durante questi concerti venne registrato il materiale per il live \"Entangled in Chaos\" che usc\u00ec nel 1996.\nIl primo album con Tucker (1996-1999).\nIn seguito alla tourn\u00e9e e all'apice del successo, David Vincent lasci\u00f2 la band per unirsi ai Genitorturers, il gruppo industrial metal fondato da sua moglie Gen. La separazione dal gruppo cre\u00f2 scompiglio tra i fan, che rimasero spiazzati da questa scelta. Nello stesso periodo vi fu anche la partenza di Erik Rutan, il quale si dedic\u00f2 ad un progetto personale che culmin\u00f2 con la formazione degli Hate Eternal.\nLa ricerca di un nuovo cantante e bassista richiese qualche mese e infine la scelta ricadde su Steve Tucker, proveniente dai Ceremony di Cincinnati.\nIl sesto album dei Morbid Angel, \"Formulas Fatal to the Flesh\", usc\u00ec nel 1998 e, come avvenne per \"Covenant\", vide la partecipazione di Azagthoth in qualit\u00e0 di unico chitarrista. La scelta del titolo continu\u00f2 la tradizione dell'ordine alfabetico, oltre a presentare tre F, la sesta lettera, in riferimento al numero 666. Con questa uscita la band decise di proporre delle sonorit\u00e0 che ricordassero i primi album, presentando dei brani pi\u00f9 violenti rispetto a quelli del disco precedente. Il tour mondiale che ne segu\u00ec mostr\u00f2 una band affiatata e compatta, grazie anche al ritorno di Erik Rutan.\n\"Gateways to Annihilation\" e \"Heretic\" (2000-2004).\nNel 2000 realizzarono \"Gateways to Annihilation\" e ancora una volta la prerogativa del gruppo fu quella di apportare nuovi elementi in fase compositiva, pur mantenendo intatto il loro stile. Rispetto al precedente, questo album mostr\u00f2 delle ritmiche pi\u00f9 lente e delle atmosfere cupe e soffocanti. \"Gateways to Annihilation\" fu il primo lavoro in cui Tucker contribu\u00ec alla stesura dei testi e della musica. Dopo questa uscita vennero invitati dai Pantera a partecipare alla prima parte del loro \"Pantera Extreme Steel Tour\" negli Stati Uniti, al termine del quale Tucker lasci\u00f2 temporaneamente la band. Al suo posto fu ingaggiato Jared Anderson, proveniente dagli Hate Eternal. Anderson li accompagn\u00f2 nella seconda fase del \"Pantera Extreme Steel Tour\", quando si aggiunsero anche gli Slayer. L'anno successivo il cantante si esib\u00ec ancora con i Morbid Angel di supporto ai Mot\u00f6rhead durante il loro tour nel Nord America. Al rientro dalla tourn\u00e9e Erik Rutan lasci\u00f2 definitivamente la band per dedicarsi soltanto agli Hate Eternal insieme a Jared Anderson.\nCon il ritorno di Steve Tucker, i tre membri rimasti cominciarono a produrre del materiale per un nuovo album e a settembre del 2003 usc\u00ec \"Heretic\". Ancora una volta il disco venne accolto positivamente dai fan, cos\u00ec che in una settimana vendette 3.900 copie nei soli Stati Uniti. Per il tour mondiale che segu\u00ec l'uscita dell'album venne reclutato, in veste di turnista, il chitarrista Tony Norman. Prima delle tappe previste in America Centrale e in Sud America Steve Tucker si ritir\u00f2 per problemi alla voce.\nIl ritorno di Vincent (2004-2010).\nNel 2004 David Vincent torn\u00f2 a sorpresa nei Morbid Angel, che riuscirono cos\u00ec ad effettuare la tourn\u00e9e centro-sudamericana. Nel frattempo la band si impegn\u00f2 nella ricerca di una nuova etichetta discografica, poich\u00e9 non venne rinnovato l'accordo con la Earache. Il ritorno di Vincent fu celebrato con il tour \"Masters of Chaos\" che si svolse in Europa nel 2005 e negli Stati Uniti l'anno successivo. Per questi concerti si avvalsero ancora delle prestazioni del chitarrista Tony Norman. Sempre nel 2006 la band torn\u00f2 nel Vecchio Continente per una serie di festival, tra cui il celebre Wacken Open Air, che videro il temporaneo ritorno di Erik Rutan al posto di Norman. Si ricre\u00f2 cos\u00ec la stessa formazione che incise l'album \"Domination\".\nNella primavera del 2008 si misero al lavoro per la realizzazione di materiale destinato ad un nuovo album, effettuando inoltre delle selezioni per un secondo chitarrista.\nLa scelta ricadde su Destructhor, pseudonimo di Thor Anders Myhren, gi\u00e0 membro del gruppo norvegese black metal Zyklon. A giugno dello stesso anno partirono per un tour europeo che li vide salire anche sul palco del Gods of Metal tenutosi a Bologna. Durante queste esibizioni eseguirono in anteprima il brano \"Nevermore\", in seguito inserito nell'album successivo.\nDurante il 2009 furono impegnati in una serie di concerti che li portarono in Messico, in Sud America, in Nuova Zelanda e in Australia.\nA novembre dello stesso anno firmarono un contratto con la Season of Mist per la pubblicazione di un nuovo disco.\nIl 18 marzo 2010 resero noto che il batterista Tim \"The Missile\" Yeung avrebbe sostituto Pete Sandoval, costretto a uno stop prolungato per via di un intervento chirurgico alla schiena e di una lunga riabilitazione. Nel successivo mese di giugno entrarono in studio per la registrazione dell'album \"Illud Divinum Insanus\".\n\"Illud Divinum Insanus\" e i tour (2011-2015).\nIl 16 maggio del 2011 venne pubblicato il singolo \"Nevermore\" che usc\u00ec in vinile da 7\" e in formato digitale. Il 6 giugno fu il momento di \"Illud Divinum Insanus\", il loro primo album dal ritorno del frontman David Vincent e con Tim Yeung alla batteria.\nSi tratta del disco pi\u00f9 controverso dei floridiani, in cui le sonorit\u00e0 industrial metal sono preponderanti rispetto a quelle classiche del death metal.\nSecondo Nielsen SoundScan, nel corso della prima settimana l'album vendette circa 3.600 copie negli Stati Uniti, raggiungendo la posizione n\u00ba 141 della classifica Billboard 200. Tuttavia il disco fu oggetto di pesanti critiche da parte dei fan e di molti recensori. Persino Pete Sandoval, che non partecip\u00f2 alla realizzazione dell'album, rimase deluso dalle troppe sperimentazioni elettroniche. Durante un'intervista del 9 settembre 2011 rilasciata al blog brasiliano Som Extremo, disse: \nSul finire dello stesso anno la Earache pubblic\u00f2 \"Maximum Metal\", un box set composto da quattro DVD con i filmati tratti da concerti di Morbid Angel (\"Live Madness '89\"), Deicide, At the Gates e Municipal Waste.\nIl tour mondiale a supporto dell'album li tenne impegnati fino ad ottobre del 2012, ma gi\u00e0 a novembre partirono per una nuova tourn\u00e9e che tocc\u00f2 l'Europa, il Sud America ed il Messico. Lo stesso anno venne pubblicato l\u2019album di remix \"Illud Divinum Insanus - The Remixes\" composto da alcuni brani tratti dal lavoro precedente e riproposti in pi\u00f9 versioni remixate. Per l'occasione si avvalsero della collaborazione di elementi appartenenti alla scena industrial, tra cui Laibach, Cevin Key, Synapscape, Nachtmahr e Project Pitchfork.\nA partire dal mese di novembre del 2013, cominciando dalla loro nazione, intrapresero una tour mondiale per celebrare il ventennale dell'album \"Covenant\", durante il quale riproposero per intero l'omonimo album. Il mese successivo David Vincent annunci\u00f2 che lo storico batterista Pete Sandoval non avrebbe pi\u00f9 fatto parte della formazione, considerando la sua nuova conversione alla fede cristiana incompatibile con l'immagine del gruppo.\nNell'estate del 2014 parteciparono anche al \"Summer Slaughter Tour\" che si svolse negli Stati Uniti e dopo una breve pausa si recarono in Europa per proseguire la tourn\u00e9e precedente.\nAd aprile del 2015 venne pubblicato \"Juvenilia\", il loro secondo album dal vivo, che usc\u00ec soltanto in vinile da 12\", a tiratura limitata di 1.500 copie, e in formato digitale. Il disco contiene la registrazione di un concerto che la band tenne nel 1989 durante il \"Grindcrusher Tour\", lo stesso del DVD presente nel cofanetto \"Maximum Metal\".\nIl ritorno di Tucker (2015-oggi).\nIl 15 giugno del 2015 il chitarrista e fondatore Trey Azagthoth annunci\u00f2 il rientro del bassista e cantante Steve Tucker, con il conseguente abbandono da parte di David Vincent. Lo stesso giorno il batterista Tim Yeung si separ\u00f2 dal gruppo per motivazioni di carattere economico. Vincent inizialmente sment\u00ec la sua uscita dalla band, sostenendo di farne ancora parte e che nessuno gli avesse chiesto di andarsene. Dopo quattro giorni anche Destructhor usc\u00ec dal gruppo.\nAd agosto del 2016 siglarono un accordo con la UDR per la pubblicazione di un nuovo album e dichiararono la loro intenzione di effettuare un tour nel 2017.\nIl mese seguente la Earache Records diede alle stampe \"The Best of Morbid Angel\", una raccolta dei loro migliori brani estratti dagli album pubblicati dalla stessa etichetta.\nIl 9 gennaio del 2017 hanno annunciato che Scott Fuller, batterista degli Annihilated, \u00e8 stato ingaggiato per registrare le parti di batteria sul prossimo album. L'11 dello stesso mese hanno invece reso noto che Dan Vadim Von sar\u00e0 il nuovo chitarrista per il prossimo tour. Il 1\u00ba dicembre del 2017 \u00e8 uscito il nono album in studio del gruppo: \"Kingdoms Disdained\".\nStile e influenze.\nSviluppo musicale.\nInizialmente le composizioni dei Morbid Angel si svilupparono attraverso uno stile velocissimo e violento, un'estremizzazione del thrash metal. Il loro primo album, \"Altars of Madness\", venne concepito anche con le rielaborazioni di alcune canzoni presenti sui loro demo. Il disco, al contempo, mostr\u00f2 una band capace di creare brani dal forte impatto, similmente a quanto fecero i Death con il loro \"Scream Bloody Gore\". La band defin\u00ec la propria immagine anche tramite la concezione dei testi di natura blasfema.\nCoi successivi \"Blessed Are the Sick\" e \"Covenant\", anch'essi contenenti materiale proveniente dai demo, lo stile divenne pi\u00f9 complesso. Vennero inseriti elementi meno canonici, come l'uso di dissonanze, la presenza di brani acustici e di ritmiche lente e solenni.\nAnche il modo di cantare di David Vincent si evolse; la voce ringhiosa del primo album, ispirata ai cantanti grindcore, si tramut\u00f2 via via in un growl pi\u00f9 profondo.\nIl loro quarto album stup\u00ec per l'apporto di ulteriori sperimentazioni, come l'utilizzo di filtri vocali, di parti sinfoniche e di soluzioni influenzate dall'industrial metal, tutti dosati in maniera oculata.\nCon la partenza di Vincent le composizioni ritornarono ad essere pi\u00f9 simili a quelle dei primi tre lavori, \"Formulas Fatal to the Flesh\" contiene infatti due brani scritti anni addietro da Trey Azagthoth (\"Hellspawn: The Rebirth\" e \"Invocation of the Continual One\"). Il disco successivo si distinse per le atmosfere cupe e sulfuree e per la presenza di ritmiche moderate, mentre con \"Heretic\" la band ritorn\u00f2 su ritmi pi\u00f9 veloci.\nUna novit\u00e0 apportata con l'arrivo di Steve Tucker fu la presenza di canzoni con alcune linee vocali in screaming. Queste parti vennero interpretate in alcuni casi da Azaghtoth e in altri dallo stesso Tucker.\nCaratteristica comune di \"Formulas Fatal to the Flesh\" e \"Heretic\" fu anche la presenza di interludi strumentali sperimentali.\nIl suono dei Morbid Angel si contraddistinse anche per l'apporto stilistico dell'ex batterista Pete Sandoval, grazie all'estrema velocit\u00e0 di esecuzione e all'uso di blast beat ritmicamente precisi.\nUn ulteriore elemento distintivo venne fornito da Trey Azagthoth mediante i suoi assoli di chitarra disarmonici, spesso caratterizzati dall'uso di effetti a pedale.\nCon il disco \"Illud Divinum Insanus\" cambiarono radicalmente i loro stilemi, infarcendo le composizioni di musica elettronica ed elementi tipici dell'industrial metal.\nInfluenze.\nLo stile musicale iniziale dei Morbid Angel prese spunto della scena thrash metal dei primi anni ottanta, avendo come punti di riferimento Dark Angel, Kreator, Slayer e Metallica. Le loro sonorit\u00e0 per\u00f2 si svilupparono anche traendo ispirazione dalle band di cui erano appassionati ad inizio carriera. In varie interviste i membri dei Morbid Angel dichiararono di essere stati influenzati dall'ascolto di gruppi quali Black Sabbath, Judas Priest, Iron Maiden e Mercyful Fate.\nIl chitarrista Trey Azagthoth non ha mai nascosto di essersi ispirato ad Eddie van Halen per il suo modo di suonare.\nA settembre del 2003, durante un'intervista concessa al sito Metallus.it, rilasci\u00f2 invece una dichiarazione riguardo agli ascolti che potrebbero influire sul suo modo di comporre musica: \nL'album \"Illud Divinum Insanus\" del 2011, risent\u00ec invece delle forti influenze industrial metal portate da David Vincent, di ritorno dalla sua esperienza con i Genitorturers.\nI Morbid Angel, a loro volta, ispirarono molti gruppi musicali della scena metal pi\u00f9 estrema, tra cui Immortal, Children of Bodom, Opeth, Tribulation e Gojira\nAltri gruppi musicali, tra cui Zyklon, Vader, Krisiun e Behemoth resero loro omaggio partecipando all\u2019album tributo\n\"Tyrants From The Abyss - A Tribute To Morbid Angel\" del 2002 .\nTesti.\nLa stesura dei testi dei primi tre dischi venne eseguita da David Vincent e da Trey Azagthoth. Quest\u2019ultimo scrisse anche tutti quelli inclusi in \"Formulas Fatal to the Flesh\", mentre Vincent fece lo stesso per \"Domination\". Steve Tucker si dedic\u00f2 invece interamente alla scrittura dei brani presenti su \"Gateways to Annihilation\" e \"Heretic\".\nI principali argomenti trattati nei testi scritti da Vincent sono di concezione socio politica, basandosi sul satanismo e l'anti-religione, invece quelli degli altri due autori riguardano principalmente l'occulto e la spiritualit\u00e0.\nAlcune delle canzoni scritte da Azagthoth prendono spunto dai racconti del Ciclo di Cthulhu di H.P. Lovecraft e dalle religioni della Mesopotamia, spesso unendo i due elementi. Questi testi riprendono anche dei passaggi contenuti nel \"Necronomicon di Simon\" un libro tratto da un manoscritto antico che venne spacciato per vero.\nMitologia mesopotamica.\nMolte volte nei testi vengono citate le divinit\u00e0 degli Assiri, dei Babilonesi e dei Sumeri. Si possono quindi riscontrare:\nControversie.\nUna questione spinosa riguard\u00f2 l'album di debutto dei Morbid Angel. Sebbene loro considerino \"Altars of Madness\" come il primo disco ufficiale, l'ex batterista Mike Browning sment\u00ec pi\u00f9 volte questa affermazione. Browning in molte interviste sostenne che l'esordio discografico dei Morbid Angel fosse \"Abominations of Desolation\", lavoro a cui partecip\u00f2 registrando le parti vocali e di batteria. Nel 1986 i Morbid Angel, siglando un accordo con la Goreque Records, all'epoca gestita da David Vincent, incisero l'album, ma decisero di lasciarlo inedito perch\u00e9 non ne furono pienamente soddisfatti. Questo disco venne poi pubblicato nel 1991 dall'etichetta discografica Earache Records. Nonostante ci\u00f2 la band lo considera un demo, come riportato sulla pagina web della biografia riportata sul loro sito.\nAnche l'abbandono di Pete Sandoval cre\u00f2 disaccordo tra il batterista e David Vincent. Quest'ultimo sostenne che Sandoval non avrebbe pi\u00f9 suonato nei Morbid Angel a causa della sua conversione al cristianesimo, in quanto non compatibile con le idee della band. In seguito Sandoval diede la sua versione della vicenda, dichiarando che la sua uscita dal gruppo avvenne per via del protrarsi di problemi alla colonna vertebrale.\nUn'altra controversia sorse a causa del progetto I Am Morbid, una band formata nel 2016 per volere di David Vincent, a cui si un\u00ec anche il batterista Tim Yeung. Entrambi avevano lasciato il gruppo l'anno precedente, cos\u00ec decisero che si sarebbero esibiti in una serie di concerti in Brasile proponendo un repertorio proveniente dai primi quattro album dei Morbid Angel. La scelta scaten\u00f2 una polemica con la madre di Trey Azagthoth, che critic\u00f2 apertamente questa scelta tramite un post sulla pagina internet dell'evento tenutosi a San Paolo."}
{"id": "280045", "revid": "1456895", "url": "https://it.wikipedia.org/wiki?curid=280045", "title": "Rosa Balistreri", "text": "Biografia.\nNacque a Licata da padre falegname e madre casalinga. Fin da giovanissima era dotata di timbro vocale forte e originale che le permise in seguito di interpretare le canzoni popolari siciliane con un tono fortemente drammatico.\nSi spos\u00f2 con Gioacchino Torregrossa, detto \"Iachinazzu\". Fu un matrimonio combinato e dopo che il marito perse al gioco il corredo della figlia Angela, Rosa tent\u00f2 di ucciderlo e subito and\u00f2 a costituirsi dai carabinieri. Gioacchino sopravvisse e Rosa venne presto scarcerata con la condizionale. Per mantenere la figlia fece diversi lavori. Lavor\u00f2 presso una famiglia dalla quale venne poi denunciata per furto e venne messa in carcere per altri sette mesi. Uscita dal carcere si trasfer\u00ec a Palermo. Il conte Testa le diede lavoro come custode/sagrestana nella chiesa di Santa Maria degli Agonizzanti, dove visse nel sottoscala con il fratello Vincenzo. Purtroppo ricevette le molestie del nuovo prete e, con i soldi delle elemosine, part\u00ec con il fratello per Firenze dove lavor\u00f2 come domestica e il fratello pot\u00e9 aprire una bottega da calzolaio, richiamando a s\u00e9 le sorelle Mariannina e Maria: una rimase a Licata, l'altra, dopo un ennesimo litigio con il marito, prese i figli e raggiunse Rosa. Purtroppo il marito insegu\u00ec Maria, e trovatala, la uccise. Il padre per il dispiacere si impicc\u00f2. Rosa visse per 12 anni con il pittore Manfredi Lombardi, che la present\u00f2 ad artisti quali Mario De Micheli, Ignazio Buttitta, Dario Fo. Nel 1966 e nel 1969 partecip\u00f2 alle prime due edizioni dello spettacolo \"Ci ragiono e canto\" per la regia di Dario Fo.\nPer circa un ventennio visse a Firenze per poi trasferirsi nel 1971 a Palermo. Lasciata da Manfredi per una modella, per mantenere s\u00e9 e la figlia che nel frattempo per amore aveva lasciato il collegio e aspettava un figlio, cant\u00f2 per le Festa de l'Unit\u00e0 e recit\u00f2 nel Teatro Stabile di Catania. Nel 1974 partecip\u00f2 assieme ad altri esponenti del folk a \"Canzonissima\". Dal 1976 \u00e8 stata accompagnata spesso da Mario Modestini, musicista e compositore, che ha scritto per la sua voce le musiche de \"La ballata del sale\" (1979), di \"Buela\" (1982) e di \"Ohi Bambul\u00e8\" (1987).\nMor\u00ec a 63 anni, presso l'ospedale palermitano Villa Sofia in seguito a un ictus cerebrale sopraggiunto durante una tourn\u00e9e in Calabria.\nRosa Balistreri \u00e8 sepolta nel cimitero di Trespiano.\nRiconoscimenti.\nIl 31 maggio 2008 \u00e8 stato organizzato \"Terra ca nun senti\" (ovvero \"Terra che non sente\", brano escluso in extremis dal Festival di Sanremo 1973 perch\u00e9 risultato non inedito), un concerto tributo per Etnafest 2008, svoltosi in piazza Universit\u00e0 a Catania, che ha visto la partecipazione di Rita Botto, Carmen Consoli, Giorgia, Patrizia Laquidara, Nada, Marina Rei, Etta Scollo, Tosca, Paola Turci, Ornella Vanoni, Alfio Antico, Faraualla, Emma Dante, con l'Etna Orchestra diretta da Salvo Cantone.\nNel 2017 viene prodotto e trasmesso da Rai Storia per la serie \"Italiani\" il film-documentario \"Rosa Balistreri - un film senza autore\" di Marta La Licata, con la regia di Fedora Sasso, una monografia dedicata alla cantante con la pubblicazione di alcuni inediti e le testimonianze e l'omaggio di intellettuali che con lei collaborarono, fra i quali Andrea Camilleri, Leo Gullotta, Otello Profazio, Gianni Belfiore."}
{"id": "280048", "revid": "118055791", "url": "https://it.wikipedia.org/wiki?curid=280048", "title": "Gaetano Ventriglia", "text": "Biografia.\nDi origine foggiana, \u00e8 da molti anni residente a Livorno dove tuttora opera e lavora. Il suo \u2013 come ha scritto Attilio Scarpellini \u2013 \u00e8 \u201cun teatro fatto di minuziose, talvolta impercettibili, trasfigurazioni di corpi e di cose\u201d; un teatro onirico in cui la poetica di Pier Paolo Pasolini si fonde con la visionariet\u00e0 di Eduardo De Filippo e la ricerca umana e spirituale di F\u00ebdor Michajlovi\u010d Dostoevskij: sono infatti questi i tre modelli dichiarati e riconosciuti dell'attore foggiano, mischiati alla lezione performativa di Leo De Berardinis e Jerzy Grotowski.\nInizia la sua attivit\u00e0 nel 1988 scrivendo ed interpretando l'atto unico \"Schifo\": seguono \u2013 tra gli altri \u2013 \"Discarica\", \"Detriti\" e \"Serrature\". A partire da \"mmocca\", 1996, libera la sua produzione matura.\nNel 1998 porta in scena \"Cicoria - in fondo al mondo, Pasolini\", spettacolo ideato ed interpretato insieme con Ascanio Celestini. \"Cicoria\" - testo di fondazione di quel genere di grande successo che \u00e8 il \"teatro di narrazione\" ed esordio drammaturgico dello stesso Celestini - racconta di un viaggio di un padre romano (Celestini) e di un figlio foggiano (Ventriglia) che, dalla periferia pugliese, giungono infine a Roma. Lo spettacolo ottiene grandi consensi nell'ambito della critica specializzata ed \u00e8 nel circuito dei pi\u00f9 prestigiosi festival \u201coff\u201d, tra cui VolterraTeatro '99. Negli anni seguenti scrive ed interpreta lo spettacolo punk \"Madonna dei fottuti\" (1999), insieme con l'attore regista sardo Marco Sanna e la sorella attrice e autrice Francesca Ventriglia, ed \"Adeus (Foggia Lisbona Sarajevo)\" (2001): spettacolo \"lirico\" il cui racconto si snoda attraverso i versi di Fernando Pessoa, di Baudelaire e la nuova poesia bosniaca, sullo sfondo della musica dei Velvet Underground e di Patti Smith.\nNel 2003, con l'autrice ed attrice Silvia Garbuggino, fonda il gruppo Malasemenza con cui realizza un'ambiziosa trilogia sull'opera di Dostoevskij: nel 2003 Ventriglia e Garbuggino inscenano \"nella luce idiota\" da \"L'idiota\"; e nel 2005 presentano la seconda tappa della ricerca, \"prima stanza (studio da I Fratelli Karamazov)\".\nNell'aprile 2005, in veste di autore e performer solista Ventriglia realizza \"kit\u00e8mm\u00f9rt, (Amleto atto V scena II)\": lettura della tragedia shakespeariana per un solo attore che si moltiplica in tutti i personaggi della pi\u00e8ce - con toni oscillanti tra il surreale ed il grottesco, senza tralasciare il lirismo che dell'attautore \u00e8 la cifra distintiva. Riguardo a \"kit\u00e8mm\u00f9rt\" ha scritto Scarpellini: \u201cMagma da riordinare, tragedia sempre \u2018da scrivere\u2019, l'Amleto si presta alla prova o alla confessione. Ventriglia unisce una e l'altra, dice s\u00e9 stesso dissimulandosi nella \u2018recita\u2019 (proprio come il Principe di Danimarca), e afferma il teatro come luogo in cui la verit\u00e0, messa tra due specchi, perde la bussola e si moltiplica\u201d. Sempre attorno all'Amleto di Shakespeare conduce il laboratorio permanente sul lavoro dell'attore \"Qualcosa che non si pu\u00f2 mostrare\".\nNel 2007 ha presentato, in veste di regista \"I can't get no Satisfaction\", tratto da \"Memorie dal sottosuolo\" di Dostoevskij ed interpretato da Marco Sanna, Claudio Alfaroli, Francesco Cortoni, Silvia Garbuggino e Francesca Ventriglia.\nNell'estate del 2008 ha interpretato \"Otello, alzati e cammina\", derivato dalla tragedia shakespeariana: in una mescolanza di alto e basso, comico e lirico, Ventriglia (sempre pi\u00f9 vicino a De Filippo nelle maschere facciali e nel carismo scenico) svela le debolezze del Moro che prestano il fianco alle insinuazioni di Iago.\nIn seguito a questo spettacolo, Ascanio Celestini, in un articolo a lui dedicato, apre scrivendo \"Il pi\u00f9 grande attore del ventunesimo secolo si chiama Gaetano Ventriglia.\" (\"La ricotta di Otello\" da I viaggi di Repubblica. Numero 521 \u2013 9 ottobre 2008).\nProprio Celestini lo vorr\u00e0 nel 2010 per una piccola parte, quasi un cameo, nel suo primo lungometraggio cinematografico: \"La pecora nera\" tratto dal suo omonimo libro.\nNel 2009 partecipa ad un'altra avventura extra teatrale: \"Oltre i limiti\", docu-fiction diretta da Joan Jordi Miralles, una storia in sei episodi da dieci minuti ciascuno. Nata sotto l'egida di Denominaci\u00f3 d'Origen, progetto parallelo della tv catalana Xarxa de Televisions Locals che raccoglie \u201cesperimenti\u201d sull'audio-visivo realizzati da giovani filmaker indipendenti, la pellicola \u00e8 interamente girata in italiano e ha come attori due icone del teatro di ricerca: Gaetano Ventriglia ed Andrea Cosentino.\nDella fine del 2009 e inizio del 2010 \u00e8 la sua collaborazione con Daniele Timpano, nello spettacolo \"Risorgimento Pop\" di Andreoli-Timpano.\nNel giugno 2010 in co-regia con Silvia Garbuggino, porta in scena \"Dostoevskij ai Quartieri Spagnoli\": una versione di Delitto e Castigo di 6 ore che prende vita in vari luoghi del quartiere napoletano. Lo spettacolo, scrive Claudia Provvedini: \"inchioda due sere per oltre tre ore gli spettatori pi\u00f9 diversi, chi non ha letto Delitto e castigo, chi se lo sente dentro come una cosa vissuta in qualche altra vita\" e aggiunge: \"il peso di Napoli \u00e8 talora soffocante, ma a vincere \u00e8 il teatro, pur in una citt\u00e0 teatralissima\". Lo spettacolo viene accolto con grande favore dalla critica italiana (Il Corriere della Sera, Carta, Hystrio, l'Unit\u00e0) ed internazionale (Mouvement, La Pens\u00e8e Russe)\nCome attore collabora con il Teatro di Buti di Dario Marconcini prendendo parte a \"Improvviso dell'Ohio-variazioni\"; \"La Via degli Empi\"; \"Scene da Arturo Ui\"; \"Faust\" (prima e seconda parte); \"Grida dal Buio\"; \"Il Cammino\"."}
{"id": "280049", "revid": "1543377", "url": "https://it.wikipedia.org/wiki?curid=280049", "title": "San Pelino (Avezzano)", "text": "San Pelino \u00e8 una frazione di circa abitanti del comune di Avezzano (AQ), nella Marsica, in Abruzzo.\nGeografia fisica.\nSan Pelino \u00e8 situato sul confine settentrionale della piana del Fucino alle pendici del monte Cervaro, incluso nel gruppo montuoso Tre Monti (1398 ) Il suo territorio \u00e8 diviso in due zone, San Pelino Vecchio, zona del borgo originario situata a nord del solco tracciato dall'autostrada A25 e l'area del nuovo abitato che, situata pi\u00f9 in basso, \u00e8 attraversata dalla strada statale 5 Via Tiburtina Valeria.\nPrima del terremoto del 1915 il paese si trovava pi\u00f9 in alto a circa 850 Dopo il disastroso sisma il genio civile unitamente ai geologi dell'Istituto nazionale di geofisica e vulcanologia decise di ricostruire il borgo delocalizzando le nuove abitazioni pi\u00f9 in basso a quota 707 metri di altitudine a circa 2,8 chilometri dal capoluogo comunale.\nOrigini del nome.\nIl nome del paese, secondo il vescovo e storico Pietro Antonio Corsignani, deriverebbe dall'omonimo vescovo di Brindisi San Pelino che passando da Roma fece sosta nel borgo marsicano prima di essere catturato dai bizantini e martirizzato a Corfinio.\nStoria.\nLe tracce dei primi insediamenti umani risalenti al IV secolo a.C. sono state riscontrate nel bordo settentrionale del lago Fucino tra San Pelino, Paterno, Celano, Forme e Santa Jona. In epoca italica l'area inclusa nell'ager di Alba Fucens segn\u00f2 il confine dei Marsi con i popoli equicoli. San Pelino venne considerata da alcuni storici, tra cui Muzio Febonio, come la capitale del territorio dei Marsi \"Anxantini\".\nUn sistema costituito da nuclei fortificati come gli oppida e da centri abitati come i vici caratterizzavano il versante fucense del monte Cervaro e pi\u00f9 in generale del gruppo montuoso dei Tre Monti. La fortificazione di San Pelino, forse denominata Cucullum a cominciare dall'epoca imperiale, si trovava a quota 964 tra la Rocca e Colle Lanciano mentre a ridosso della localit\u00e0 Fonte Vecchia si trovava il nucleo rurale.\nAl periodo romano risale una villa attribuita a Lucio Vitellio, proconsole in Caria. Da tracciamenti filogenetici, si \u00e8 arrivati a determinare che proprio in questa villa sarebbero approdate, sulla penisola italiana, la coltivazione del pistacchio e del fico. La presenza del lago rendeva il clima mite, consentendo l'abbondante presenza di frutteti e vigne. I resti della villa potrebbero essere identificati in localit\u00e0 Panciano, a nord-est del contemporaneo abitato di San Pelino.\nLa chiesa scomparsa di San Lorenzo in Cuna, citata nella bolla papale di Papa Pasquale II del 1115, fece parte dei possedimenti benedettini riconducibili all'abbazia di Montecassino. Successivamente gli edifici religiosi di San Pelino e di alcuni centri limitrofi risultarono dipendenti dalla collegiata di Albe.\nIl paese nel 1268 fu al centro delle vicende legate alla battaglia di Tagliacozzo combattuta nei piani Palentini tra l'esercito ghibellino di Corradino di Svevia e quello guelfo di Carlo I d'Angi\u00f2.\nLa villa di San Pelino segu\u00ec le vicende medievali della contea di Albe a cui rimase assoggettata fino all'eversione feudale del XIX secolo. \nIn epoca contemporanea il borgo originario, prossimo alla via consiliare Tiburtina Valeria, fu quasi completamente distrutto dal terremoto della Marsica del 1915 che caus\u00f2 circa 600 vittime. Il paese nuovo venne ricostruito pi\u00f9 in basso nei pressi della moderna strada statale 5 Via Tiburtina Valeria.\nNel 1939 San Pelino si stacc\u00f2 amministrativamente dal comune di Massa d'Albe per essere incluso in quello di Avezzano.\nMonumenti e luoghi d'interesse.\nMonumenti.\nSulla strada principale del paese \u00e8 presente un monumento dedicato ai cittadini sampelinesi caduti nelle due Guerre Mondiali. Nei pressi della strada statale 5 Via Tiburtina Valeria si trova l'antico lavatoio pubblico.\nSiti archeologici.\nResti di ocres ed oppidum tra le localit\u00e0 di Rocca di San Pelino, Colle Lanciano nei pressi della fonte de La Cuna e sul gruppo montuoso dei Tre Monti in direzione di Paterno. In localit\u00e0 Panciano sono emersi i resti della villa attribuita a Lucio Vitellio, mentre a Fonte Vecchia le tracce dell'area termale di una villa coeva del periodo sillano.\nSociet\u00e0.\nLingue e dialetti.\nIl continuum dei dialetti italiani mediani nel territorio della Marsica attraversa l'area palentino-carseolana, l'area di Tagliacozzo e del suo circondario (Castellafiume, Scurcola Marsicana, Massa d'Albe), giungendo fino alla periferia di Avezzano includendo San Pelino e le frazioni di Antrosano e Cese dei Marsi.\nTradizioni e folclore.\nLe feste patronali si svolgono il 12 agosto e il 13 agosto, giorni in cui vengono celebrati rispettivamente san Vincenzo Ferreri e san Michele Arcangelo.\nCultura.\nCinema.\nAlcuni scorci del borgo sono stati scelti tra le location del film \"Storie sospese\" diretto nel 2015 dal regista abruzzese Stefano Chiantini.\nInfrastrutture e trasporti.\nStrade.\nIl paese \u00e8 attraversato dalla strada statale 5 Via Tiburtina Valeria.\nFerrovie.\nLa stazione di Paterno-San Pelino \u00e8 una fermata ferroviaria posta sulla linea ferroviaria Roma-Pescara a servizio delle due omonime frazioni del comune di Avezzano.\nSport.\nCalcio.\nLe societ\u00e0 calcistiche che hanno rappresentato il paese nei tornei dilettantistici abruzzesi sono state la \"S.S.D. S. Pelino\" e la \"A.S.D. Sanpelinese\"."}
{"id": "280057", "revid": "14263", "url": "https://it.wikipedia.org/wiki?curid=280057", "title": "True Type", "text": ""}
{"id": "280060", "revid": "10369", "url": "https://it.wikipedia.org/wiki?curid=280060", "title": "Attentato di Capaci", "text": ""}
{"id": "280061", "revid": "281779", "url": "https://it.wikipedia.org/wiki?curid=280061", "title": "Colonne d'Ercole", "text": "Le Colonne d'Ercole (Eracle per gli antichi Greci) nella letteratura classica occidentale indicano il limite estremo del mondo conosciuto. Oltre che un concetto geografico, esprimono metaforicamente anche il concetto di \"limite della conoscenza\". Geograficamente e tradizionalmente, visto che la loro esistenza \u00e8 presunta, esse vengono collocate una in corrispondenza della Rocca di Gibilterra, un promontorio che sorge nell'omonima citt\u00e0, e l'altra sulla montagna Jebel Musa, che si affaccia sullo stretto di Gibilterra, oppure sul Monte Hacho, una piccola collina che sorge nella citt\u00e0 di Ceuta (la collocazione di questa seconda colonna \u00e8 incerta).\nI nomi tradizionali, che troviamo nel racconto del mito, dei monti alla cui pendici sorgerebbero le colonne sono \"Calpe\" (il monte sul versante europeo dello stretto di Gibilterra) e \"Abila\" (il monte sul versante africano).\nPi\u00f9 che un luogo geografico il monito posto dal mitologico Ercole identifica la frontiera del mondo civilizzato e, come tale, non pu\u00f2 fare altro che seguire il progredire delle scoperte geografiche e l'avanzare delle rotte navali.\n\u00c8 in questo ambito che si inserisce una ipotesi oggetto di studio secondo la quale la collocazione delle colonne, con l'espandersi della civilt\u00e0 greca, sia mutata, passando dal canale di Sicilia allo stretto di Gibilterra appunto.\nIl mito di Ercole.\nEsiste pi\u00f9 di una versione del mito di Ercole.\n, Ercole ricevette da Euristeo l\u2019ordine di catturare le mandrie di Gerione, terribile mostro a tre teste, con tre busti e sei braccia, figlio di Crisaore e dell\u2019oceanina Calliroe.\nGerione era il re dell'Isola dell'Eritea, situata nell'Oceano occidentale e che si estendeva fino ai confini di Tartesso.\nGli armenti che Ercole avrebbe dovuto catturare erano sorvegliati da un pastore di nome Eurizione.\nErcole attravers\u00f2 la Libia e l'isola di Tartesso e infine giunse alle pendici dei monti Calpe e Abila, due ostacoli naturali che nel mondo antico delineavano i confini del mondo occidentale che gli uomini non dovevano in alcun modo oltrepassare.\nSulle rive dello stretto di Gibilterra (sul quale si affacciavano i due monti), Ercole fece erigere due colonne, le quali erano sormontate da una statua che raffigurava un uomo. Essa era rivolta a est (ossia verso la direzione dalla quale provenivano i navigatori) e recava nella mano destra una chiave, quasi ad indicare l'intenzione di aprire una porta, mentre nella sinistra teneva una tavoletta che recava l\u2019iscrizione \"non plus ultra\", \"non pi\u00f9 oltre\". \nCon questa frase Ercole intendeva definire il limite del mondo civilizzato, sottolineando il divieto per i mortali di spingersi oltre, in direzione dell\u2019Oceano.\nSecondo un'altra versione del mito, le colonne in realt\u00e0 erano i resti dei monti Calpe a Gibilterra e Abila a Ceuta (i quali tra l'altro nel mito erano considerati all\u2019origine della separazione tra Europa e Africa) distrutti da Ercole in un momento di ira.\nLe colonne nelle fonti classiche.\n. Omero stesso lo definisce uno spazio senza confini e secondo Strabone i greci ai tempi di Omero immaginavano il Ponto Eusino come un altro oceano.\nNell'Odissea non vi \u00e8 l'equazione Colonne = Gibilterra, poich\u00e9 il mondo greco allora orbitava tra il Mediterraneo orientale e il mar Nero: \u00e8 solo del 637 a.C. che compare per la prima volta la terra iberica nelle storie greche. .\nErodoto (484-425 a.C.) descrive due luoghi diversi per le Colonne. A est, nel Bosforo, quelle pi\u00f9 antiche; a ovest, dopo Cartagine, quelle libiche, riflettendo in tal modo l'ampliarsi degli orizzonti ellenici.\nNeanche Platone, nel suo dialogo \"Timeo\", parla per\u00f2 ancora di coste iberiche: cita s\u00ec il monte Atlante, ma in riferimento agli Iperborei (popolo posto a Nord dell'Ellade). A causa del monopolio cartaginese sul bacino occidentale del Mediterraneo la prima spedizione ellenica al di l\u00e0 di Gibilterra di cui si ha effettiva notizia \u00e8 del 330 a.C., dopo, quindi, la morte di Platone (347 a.C.).\nCon la nascita del mondo romano Ercole raggiunge le coste mediterranee ponentine, e anche Gerione, che nel mito greco ha casa nel Ponto Eusino, con i romani diventa finalmente re di Tartesso. \u00c8 qui che probabilmente nasce il mito romano delle colonne d'Ercole poste nello stretto di Gibilterra che \u00e8 rimasto sino ai giorni nostri, in quanto l'ampliamento dei confini e del mondo conosciuto ha spostato i confini. Inoltre sappiamo che il termine Tartesso per i greci probabilmente non era uno stato ma il confine del mondo occidentale, per cui pare plausibile pensare che gi\u00e0 all'epoca dei romani si perse o si cambi\u00f2 volontariamente la collocazione delle colonne d'Ercole e i miti legati a esse.\nLe dislocazioni delle Colonne nel Mediterraneo Occidentale.\nNel libro \"Tartesso in Sardegna\" (2018), lo studioso Giuseppe Mura ha riportato, tra le altre, una puntuale analisi delle antiche fonti greche che affrontano il tema della dislocazione delle Colonne, evidenziando come i \"pilastri\" che segnavano il passaggio per mare dell'eroe di Argo, Eracle, furono molteplici: indicavano il limite estremo del mondo conosciuto ed esprimevano concetti legati alle conoscenze geografiche. Tanto \u00e8 vero che esse fanno la loro comparsa solo quando i Greci iniziano la loro vera espansione in Occidente (VIII secolo a.C.), iniziando cos\u00ec quel processo che condurr\u00e0 alla formazione dell'entit\u00e0 politico-economica che i latini chiameranno Magna Grecia.\nL'avanzare delle prime esplorazioni greche verso Occidente (praticate in particolare dagli Eubei e dai Focei) comportava sempre lo spostamento del limite conosciuto (i \u201cconfini della terra\" di Omero ed Esiodo) in precedenza, cos\u00ec, specie se il luogo si prestava alla collocazione di nuove \u201cColonne\u201d (passaggi stretti per mare tra promontori, isole o quant'altro), queste erano regolarmente attribuite al loro personaggio pi\u00f9 rappresentativo: Eracle.\nA detta del poeta greco Licofrone (IV sec. a.C.) esisteva anche la \"porta di Tartesso\", situata nei pressi della sera (l'occidente dei Greci) e che indicava simbolicamente il confine all'ardimento esplorativo umano.\nLa pi\u00f9 antica descrizione delle Colonne, in termini paesaggistici, \u00e8 invece attribuibile al poeta greco Pindaro (VI-V sec. a.C.): \u201c\"Lieve non \u00e8 tragittare nel mare inviolabile delle Colonne d'Eracle, che l'eroe dio piant\u00f2 testimoni dell'ultimo varco. E domava le fiere enormi del mare, i reflussi esplorava delle lagune egli solo, dove tocc\u00f2 la meta d\u2019illeso ritorno e rivel\u00f2 la terra. Anima mia, verso quale promontorio straniero tramonti il tuo corso.\"\u201d Il poeta lirico qui descrive Colonne che, oltre ad essere testimoni dell'ultimo varco nel \"mare inviolabile\", conducono in un luogo caratterizzato da \"lagune e un promontorio\".\nQuanto alle antiche dislocazioni delle Colonne nel bacino del Mediterraneo occidentale, ecco, in proposito, le testimonianze di importanti autori antichi:\nLe testimonianze pi\u00f9 antiche che certificano l\u2019esistenza di molteplici Colonne d\u2019Eracle onducono a luoghi del Mediterraneo Occidentale descritti diversamente dallo Stretto di Gibilterra: Gibilterra \u00e8 presente nel pensiero prevalente moderno quale luogo di identificazione delle Colonne, ma tale identificazione \u00e8 in realt\u00e0 da far risalire solo alla tarda tradizione greca (e latina) e non alle antiche fonti che narravano di navigazioni attraverso le Colonne dell\u2019eroe..\nCosa c'\u00e8 oltre le Colonne?\nOltre le Colonne, oltre il mondo conosciuto, c'\u00e8 sempre la speranza di trovare terre migliori, pi\u00f9 ricche:"}
{"id": "280064", "revid": "15756", "url": "https://it.wikipedia.org/wiki?curid=280064", "title": "Jean Yanne", "text": "Riconoscimenti.\nYanne vinse il premio per la miglior interpretazione maschile al 25\u00ba Festival di Cannes per il film \"L'amante giovane\" di Maurice Pialat."}
{"id": "280071", "revid": "729019", "url": "https://it.wikipedia.org/wiki?curid=280071", "title": "Febbre da morso di ratto", "text": "La febbre da morso di ratto \u00e8 una malattia febbrile sistemica abbastanza rara, che pu\u00f2 essere causata da batteri che albergano nell'orofaringe dei roditori (solitamente ratti) e possono essere trasmessi all'uomo tramite un morso.\nCi sono forme streptobacillari (febbre streptobacillare da morso di ratto, febbre di Haverhill) e forme spirillari (sodoku).\nEziologia.\nGli agenti eziologici sono \"Streptobacillus moniliformis\" che \u00e8 un bacillo Gram negativo e \"Spirillum minor\", uno spirillo, anch'esso Gram negativo.\nEpidemiologia.\nLa malattia \u00e8 presente in tutto il mondo, soprattutto nelle Americhe e in Asia. La maggior parte dei casi in America \u00e8 causata da Streptobacillus moniliformis (febbre streptobacillare), mentre le forme asiatiche sono pi\u00f9 spesso causate da Spirillum minus (sodoku).\nGli individui a rischio sono il personale di laboratorio, per inoculazione accidentale, e le popolazioni (soprattutto bimbi) che vivono nelle aree suburbane degradate o in zone rurali infestate dai ratti.\nPatogenesi.\nLa malattia pu\u00f2 essere trasmessa con il morso o il graffio del \"roditore serbatoio\". Una volta attraversata la cute e raggiunto il torrente ematico, se il sistema immunitario non controlla l'infezione, si ha una disseminazione ematogena del batterio. La malattia streptobacillare (a differenza di quella spirillare) pu\u00f2 essere trasmessa anche per via alimentare, per assunzione di cibo (carne di tacchino), latte o acqua contaminati da feci di ratto (\u00e8 il caso della febbre di Haverhill o eritema artritico epidemico).\nClinica.\nForma streptobacillare.\nNella forme da streptobacillo, dopo un'incubazione di una settimana circa (da 1 a 20 giorni), dopo il morso di un ratto (anche di poco conto), compaiono improvvisamente febbre, brividi, cefalea, vomito e importanti artralgie migranti e mialgie. Dopo 2-4 giorni dall'esordio febbrile compare l'esantema non pruriginoso, maculo-papulare, morbilliforme o petecchiale, che coinvolge le estremit\u00e0, le palme delle mani e le piante dei piedi. Nella met\u00e0 dei casi, durante l'esantema si ha una poliartrite asimmetrica o una vera e propria artrite settica (sono pi\u00f9 spesso coinvolte le ginocchia). Dopo 3-5 giorni la febbre si risolve spontaneamente e la malattia guarisce completamente nel giro di 2 settimane. Raramente si possono avere ricadute con febbre intermittente o artrite, che pu\u00f2 durare anche mesi. La febbre di Haverhill differisce dalle forme acquisite per via percutanea, per la maggiore importanza della sindrome gastroenterica e per la maggiore frequenza di faringiti. Complicanze rare sono l'endocardite, la miocardite, la pericardite, la polmonite, gli ascessi parenchimali.\nForma spirillare.\nNella forma da spirillo (sodoku) la ferita sede dell'inoculo inizialmente guarisce, ma poi si fa edematosa e dolente e si ulcera, con la formazione di un'escara. Si ha una linfoadenopatia satellite importante a differenza della forma streptobacillare. Successivamente la malattia diventa febbrile e sistemica. A differenza che delle forme sterptobacillari, nelle forme spirillari le artralgie e le mialgie sono rare e l'esantema \u00e8 pi\u00f9 esteso.\nDiagnosi.\nLa diagnosi \u00e8 per lo pi\u00f9 clinica e anamnestica. Si pu\u00f2 avere leucocitosi periferica importante.\nEsami microbiologici.\nL'esame diretto a fresco (o meglio dopo coltura) del sangue, del pus o del liquido sinoviale infetto consentono la visualizzazione dello streptobacillo. Lo spirillo non cresce in coltura ma deve essere inoculato nel peritoneo di topo o di cavia da laboratorio\nEsami sierologici.\nLe emagglutinine specifiche per Streptobacillus compaiono entro 10 giorni dall'esordio e raggiungono i titoli pi\u00f9 alti dopo 1-3 mesi, per poi scendere gradualmente. Non ci sono test sierologici per Spirillum. I test sierologici per la sifilide possono dare falsi positivi.\nTerapia.\nEntrambi gli agenti eziologici rispondono bene alla terapia con penicillina (benzilpenicillina 500.000 U intramuscolo 4 volte al giorno). Eritromicina o doxiciclina possono essere utilizzati nei pazienti allergici."}
{"id": "280072", "revid": "1048993", "url": "https://it.wikipedia.org/wiki?curid=280072", "title": "Michel Serrault", "text": "Attore di cabaret e di teatro di prosa, \u00e8 passato al cinema, giungendo al grande successo internazionale con la celeberrima trilogia del \"Vizietto\" (1978, 1980, 1985).\nBiografia.\nInizialmente intenzionato a farsi prete, Serrault trascorse alcuni mesi in seminario ma successivamente entr\u00f2 a far parte di una compagnia di cabaret, per poi passare alla compagnia teatrale di Robert Dhery. Durante la prima fase della sua carriera, Serrault altern\u00f2 il teatro a commedie di successo, tra le quali \"La bella americana\" (1961), a film comici spesso in coppia con Jean Poiret. Stimato interprete teatrale, raggiunse la fama internazionale con il ruolo di Zaz\u00e0 Napoli, artista \"en travesti\" in coppia con Ugo Tognazzi nella commedia \"Il vizietto\" (1978), che in precedenza aveva interpretato con altrettanto successo sui palcoscenici e che gli fece guadagnare il premio C\u00e9sar per il migliore attore.\nCapace di straordinarie finezze psicologiche nel tratteggiare figure nevrotiche, ossessive e grottesche, all'inizio degli anni ottanta Serrault interpret\u00f2 una serie di ruoli drammatici dalle molteplici sfumature, come \"Sorvegliate il vedovo\" (1980), \"Guardato a vista\" (1981) di Claude Miller (che gli valse un altro premio C\u00e9sar) e \"I fantasmi del cappellaio\" (1983) di Claude Chabrol. Fu molto attivo nell'ultima parte della sua carriera, interpretando tra gli altri i film \"Il miracolo\" (1987) e \"Bonsoir\" (1994) di Jean-Pierre Mocky (regista indipendente con cui ebbe una fruttuosa collaborazione artistica), \"Docteur Petiot\" (1990) di Christian de Chalonge, \"Nelly e Mr. Arnaud\" (1994) di Claude Sautet, \"Rien ne va plus\" (1997), ancora di Chabrol, oltre che il controverso \"Assassin(s)\" (1997) di Mathieu Kassovitz.\nIn Italia lavor\u00f2 con Luigi Comencini in \"Buon Natale... buon anno\" (1989) e con Renzo Martinelli in \"Vajont\" (2001).\nMor\u00ec nella sua casa di Honfleur il 29 luglio 2007, all'et\u00e0 di 79 anni, a causa di una policondrite ricorrente. Il suo funerale si svolse il 2 agosto 2007 nella chiesa di Sainte-Catherine a Honfleur. Inizialmente venne sepolto nel cimitero di Sainte-Catherine a Honfleur, ma nel 2009 fu tumulato a Neuilly-sur-Seine."}
{"id": "280080", "revid": "466539", "url": "https://it.wikipedia.org/wiki?curid=280080", "title": "Sati", "text": "Sati (sanscrito: \u0938\u0924\u0940 - \"Sat\u012b\") \u00e8 una divinit\u00e0 induista, dal cui nome deriva l'omonima pratica funeraria indiana.\nMitologia.\nLa dea Sat\u012b, una personificazione della divina Prak\u1e5bti, la Natura, prese forma umana per ordine di Brahm\u0101. Nacque come figlia di Dak\u015ba, uno dei figli di Brahm\u0101, e di Prasuti. In quanto figlia di Dak\u015ba \u00e8 conosciuta anche come D\u0101k\u015b\u0101yani.\nIl matrimonio con \u015aiva.\nNell'ordinare alla dea Sat\u012b di prendere forma umana, lo scopo di Brahm\u0101 era trovare una moglie devota per \u015aiva. Era perci\u00f2 naturale che Sat\u012b gi\u00e0 da bambina adorasse le favole e le leggende che riguardavano \u015aiva e che crescesse come sua ardente devota.\nQuando divenne una donna l'idea di sposare chiunque tranne \u015aiva divenne per lei un anatema. Ogni proposta di suo padre di sposare qualche re valoroso e ricco le faceva desiderare sempre di pi\u00f9 l'asceta del monte Kailash, il dio degli d\u00e8i. Dopo aver vinto l'amore di \u015aiva con austere pratiche ascetiche, Sat\u012b si ritir\u00f2 con il marito sul monte a lui sacro.\nL'arroganza di Dak\u015ba.\nDak\u015ba organizz\u00f2 una volta un grande sacrificio (Yaj\u00f1a), a cui invit\u00f2 tutti gli d\u00e8i tranne \u015aiva e Sat\u012b. Sat\u012b cerc\u00f2 di razionalizzare tale omissione, pensando che i genitori non li avessero invitati formalmente in quanto membri della famiglia. Pens\u00f2 cos\u00ec di recarsi al sacrificio comunque.\nAuto-immolazione.\nDak\u015ba accolse la figlia con freddezza e presto ebbero a discutere alacremente delle virt\u00f9 (o della mancanza di virt\u00f9) di \u015aiva. Divenne cos\u00ec chiaro a Sat\u012b che suo padre riteneva il suo matrimonio un disonore familiare. Per la rabbia causata dall'ottusit\u00e0 paterna, Sat\u012b invoc\u00f2 i poteri yogici e si immol\u00f2 bruciando dall'interno.\nLa rabbia di \u015aiva.\n\u015aiva in meditazione sul Kailash percep\u00ec la catastrofe. Cre\u00f2 Virabhadra, un demone sanguinario, che si scagli\u00f2 sulla scena del sacrificio e fece strage delle divinit\u00e0 convenute. Lo stesso Dak\u015ba fu decapitato.\nPer il dolore della perdita \u015aiva cominci\u00f2 a muovere i passi del T\u0101ndava, la danza cosmica con cui periodicamente riassorbe l'universo, portando il corpo arso di Sat\u012b sulle spalle. Gli d\u00e8i preoccupati invocarono allora Vi\u015bnu, affinch\u00e9 fermasse la pericolosa danza. Vi\u015bnu scagli\u00f2 allora il suo disco per smembrare il corpo di Sat\u012b, alleggerendo cos\u00ec il peso dalle spalle di \u015aiva e restituendogli la salute mentale. Il corpo di Sat\u012b fu smembrato in 51 pezzi che caddero in vari luoghi del territorio indostano. In corrispondenza d'ogni luogo in cui cadde una parte del corpo della dea sorse un luogo sacro chiamato \u015aakti Pitha. Gli \u015aakti Pitha sono luoghi sacerrimi di pellegrinaggio per tutti i seguaci dello \u015baktismo e dei Tantra. Il luogo pi\u00f9 sacro di tutti si trova nell'Assam, nei pressi della citt\u00e0 di Guwahati, dove precipit\u00f2 la vulva di Sat\u012b.\nPratica funeraria.\nL'omonima pratica prevedeva che, una volta morto il marito, la vedova si bruciasse viva sulla sua pira funeraria. Il rito era percepito come un atto di devozione verso il marito e solo le donne virtuose erano in grado di compierlo. Si diffuse in epoca medievale tra le caste pi\u00f9 elevate dei sacerdoti e dei militari.\nQuesto mito \u00e8 descritto anche nei racconti e oggi sembra che sia illegale anche nel paese in cui \u00e8 nata questa credenza.\nAlcuni eventi storici contribuirono a rafforzare la sacralit\u00e0 del rito: durante il Medioevo, quando l'India era in guerra contro il sultano di Delhi, le mogli dei soldati morti si gettavano in massa nel fuoco, compiendo dei veri e propri suicidi collettivi (\"jauhar\"). Il loro intento era quello di conservare il proprio onore sotto la minaccia del nemico, e al giorno d'oggi esistono ancora dei canti popolari che esaltano il sacrificio estremo di quelle donne.\nLe cronache islamiche lo riportano come un fenomeno non legato solamente alla religione induista, ma socialmente diffuso in tutta la penisola arabica e in Persia.\nEntit\u00e0 del fenomeno.\nSecondo i resoconti della Compagnia Britannica delle Indie Orientali, tra il 1813 ed il 1828 si verificarono mediamente 600 casi di \"sati\" all'anno, ma l'entit\u00e0 del fenomeno diminu\u00ec costantemente nei decenni successivi. Dal 1947 ad oggi se ne sono contati circa 40.\nLa pratica delle \"sati\" fu proibita il 4 dicembre 1829 da lord William Bentinck, allora governatore dell'India, che decise di punire e reprimere l'atto come qualsiasi altro delitto. Chi era coinvolto nel suicidio della vedova, perch\u00e9 l'aveva minacciata o semplicemente convinta, veniva condannato alla pena capitale. Tuttavia in Rajputana (regione a ovest dell'India) la pratica era talmente diffusa che furono necessari numerosi anni per riuscire a proibirla del tutto. Nella citt\u00e0 di Jaipur il rito fu abolito solo nel 1846.\nAncora oggi la pratica \"sati\" \u00e8 vietata dalla legge nei paesi a maggioranza Ind\u00f9 (India, Nepal): pu\u00f2 essere arrestato sia chi la promuove, sia chi assiste passivamente all'evento. La maggior parte dell'opinione pubblica \u00e8 attualmente contraria al rito \"sati\", perci\u00f2 i fenomeni di pressione sulle vedove sono molto rari, nonostante ci siano ancora donne che tentano il suicidio sul rogo funerario del marito. A. S. Altekov, autore di un libro sulle donne ind\u00f9, racconta che nel 1946 sua sorella riusc\u00ec a gettarsi sul rogo del marito nonostante avesse figli e tutta la sua famiglia vi fosse contraria.\nTipologie.\nI viaggiatori francesi Jean-Baptiste Tavernier e Fran\u00e7ois Bernier, nel XVII secolo, e l'inglese Thomas Twining, nel XVIII secolo, lasciarono descrizioni estremamente dettagliate sulla morte delle \"sati\", individuando tre diverse tipologie di attuazione del suicidio.\nNel nord dell'India si utilizzava un braciere di quattro metri quadrati, costruito con legna e canne di bamb\u00f9 che formavano un recipiente per contenere olio e altre sostanze grasse che velocizzavano la combustione. La donna veniva legata ad un palo affinch\u00e9 non potesse fuggire e se ci\u00f2 nonostante ci fosse riuscita veniva ripudiata da tutta la sua famiglia.\nNel Bengala il braciere era costituito da paglia, giunchi e palme, ed era situato sulle rive del Gange. Dopo aver lavato le spoglie del marito, le vedove si purificavano con un bagno nel fiume, per poi farsi legare al corpo del marito defunto, ricoprire di combustibile e bruciare.\nNella costa sud-est, ma anche nel nord del paese, il braciere veniva collocato in una profonda fossa.\nBernier constat\u00f2 anche che talvolta erano i familiari della donna a spingere la vedova nelle fiamme, desiderosi della sua eredit\u00e0, ma talvolta il rito era completamente volontario, ed era eseguito con straordinaria fermezza."}
{"id": "280081", "revid": "798140", "url": "https://it.wikipedia.org/wiki?curid=280081", "title": "\u00c1gnes Heller", "text": "Nata a Budapest nel 1929, \u00e8 stata la massima esponente della \u00abScuola di Budapest\u00bb, corrente filosofica del marxismo facente parte del cosiddetto \"dissenso dei paesi dell'est europeo\", (da non confondere con il dissenso di figure quali Aleksandr Sol\u017eenicyn) prima del crollo definitivo dei regimi dell'est europeo. Nota in occidente come la teorica dei \"bisogni radicali\" (intesi come il vero terreno di scontro tra soggettivit\u00e0 e potere) e della rivoluzione della vita quotidiana, il suo pensiero \u00e8 stato molto discusso soprattutto in occidente negli anni '70 e '80 e in Italia in particolare con riferimento ai movimenti degli anni '70.\nLa Heller e gli altri esponenti della \"Scuola di Budapest\" fanno risalire l'origine della loro impostazione teorica e pratica a \"Storia e coscienza di classe\" (1923) di Gy\u00f6rgy Luk\u00e1cs, critica del sapere feticistico fondato sull'idolatria dei \"fatti\" e dei \"dati\", ma anche a un'altra produzione filosofica, sempre degli stessi anni, di Karl Korsch, \"Marxismo e filosofia\": in questi testi si ritrova quella continuit\u00e0 del pensiero da Hegel a Marx che nei marxisti cosiddetti \"scientifici\" o ortodossi risulta rimossa. Le tematiche privilegiate della ricerca della Heller sono sempre state l'etica, la sessualit\u00e0, la famiglia nel quadro di un progetto rivoluzionario anticapitalista che muove dalla volont\u00e0 di superare i rapporti di subordinazione e di dominio.\nBiografia.\nSopravvissuta all'Olocausto, Agnes Heller aveva 18 anni quando nel 1947 assistette alle lezioni dell'ormai sessantenne G. Luk\u00e1cs, filosofo oltre che dirigente del partito comunista ungherese sin dai tempi di Lenin nel 1918. Sempre all'universit\u00e0 di Budapest la Heller in seguito diverr\u00e0 assistente e collaboratrice di Luk\u00e1cs. Nel 1956 quelli che una volta erano gli allievi diventarono poi la \"corrente\", un gruppo compatto di sostenitori del \"vero\" marxismo contro ogni falsificazione e aberrazione. \nNel 1959 venne espulsa dall'universit\u00e0 e poi anche dal partito per aver sostenuto \u00able idee false e revisioniste\u00bb del giovane Luk\u00e1cs e costretta ad insegnare in una scuola media mentre i suoi scritti venivano sottoposti al veto di pubblicazione.\nNel 1963 entr\u00f2 come ricercatrice nell'Istituto di Sociologia dell'Accademia delle Scienze e sempre nello stesso anno a seguito di un suo viaggio in Italia ebbe origine il suo saggio \"L'uomo del rinascimento\". Spieg\u00f2 la Heller: \"Mi ha sempre colpito l'enfasi di Engels sul Cristianesimo e il Rinascimento come le pi\u00f9 grandi rivoluzioni dell'umanit\u00e0 [...] Le tre citt\u00e0-stato: Gerusalemme, Atene e Firenze simboleggiano per me le fonti della nostra cultura e al tempo stesso l'unione di creativit\u00e0 e ricettivit\u00e0.\" Questo in Italia \"...fu il mio primo viaggio in occidente [...] nelle vie, nelle chiese, nelle case, nei palazzi di Firenze ho incontrato un sogno, o meglio, ho incontrato il mio sogno di un mondo adeguato all'uomo. Una volta che i confini dell'occidente si erano di nuovo richiusi per me, volevo semplicemente tornare in questo mondo, anche se solo con la fantasia, col pensiero. Se volete fu un libro d'amore: una dichiarazione d'amore per l'Italia.\" (testo tratto da \"Morale e rivoluzione\", 1979)\nNel 1968 protest\u00f2 contro l'intervento sovietico in Cecoslovacchia. Venne licenziata dall'Accademia nel 1973 con l'accusa di aver negato la realt\u00e0 socialista dell'Ungheria e di altri paesi usciti dalla rivoluzione d'Ottobre nell'esercitare il suo lavoro di \"cultore di scienze sociali\". Non condivise le svolte reazionarie di tanti paesi dell'Est e nel 1977 decise infine di espatriare insieme al marito, il filosofo Ferenc Feh\u00e9r e gli amici Gyorgy e Maria Marcus, anch'essi noti esponenti della \"scuola di Budapest\", e con il timore di non poter pi\u00f9 rientrare in Ungheria emigr\u00f2 in Australia. A Melbourne insegner\u00e0 sociologia presso La Trobe University.\nRitornata in Ungheria, fu docente anche alla New School for Social Research di New York, saldamente ancorata alle sue teorizzazioni dei bisogni radicali, pur non professandosi pi\u00f9 marxista.\nColta da malore durante una nuotata nel Balaton, mor\u00ec per annegamento il 19 luglio 2019."}
{"id": "280083", "revid": "72396", "url": "https://it.wikipedia.org/wiki?curid=280083", "title": "Logica classica", "text": "La logica classica \u00e8 la branca della logica formale che \u00e8 stata pi\u00f9 studiata e usata. \u00c8 caratterizzata da certe propriet\u00e0; le logiche non-classiche sono quelle che non soddisfino ad una (o pi\u00f9) di queste propriet\u00e0, ovvero:"}
{"id": "280085", "revid": "2044109", "url": "https://it.wikipedia.org/wiki?curid=280085", "title": "Douglas MacArthur", "text": "Personalit\u00e0 di grande prestigio delle forze armate americane del XX secolo, il generale MacArthur dimostr\u00f2 qualit\u00e0 di comando e notevoli capacit\u00e0 strategiche durante le numerose campagne di guerra a cui prese parte, soprattutto durante la seconda guerra mondiale e la guerra di Corea.\nNon privo di difetti di carattere e dotato di una personalit\u00e0 forte ma a volte eccessivamente egocentrica, rimane un personaggio controverso sia sul piano dell'analisi delle sue qualit\u00e0 di capo militare sia su quello della valutazione delle sue concezioni politiche.\nBiografia.\nInizi.\nFiglio di Arthur MacArthur Junior e nipote di Arthur MacArthur Senior, frequent\u00f2 l'accademia militare di West Point, dalla quale usc\u00ec ufficiale del genio nel 1903. Fu compagno di Hugh S. Johnson. Nei successivi dieci anni ricopr\u00ec incarichi nell'U.S. Army Corps of Engineers nelle Filippine e a Panama, allora protettorati statunitensi, e in madrepatria.\nLa sua prima grande partecipazione a un evento bellico risale al 1914, quando partecip\u00f2 all'occupazione statunitense di Veracruz in Messico nel contesto delle guerre della banana e in particolare nel coinvolgimento degli Stati Uniti nella rivoluzione messicana, che aveva parallelamente portato a nord alla guerra di confine.\nPartecip\u00f2 con il grado di colonnello alla prima guerra mondiale, combattendo sul fronte francese, dove fu ferito. Nel 1918 fu promosso generale di brigata. Ebbe il comando dell'Accademia militare di West Point dal 1919 al 1922. Dal 1930 al 1935 fu Capo di stato maggiore dell'Esercito degli Stati Uniti. Successivamente, dal 1935 al 1941, fu consigliere militare presso il governo delle Filippine.\nSeconda guerra mondiale.\nAllo scoppio della seconda guerra mondiale, assunse il comando dell'esercito americano operante in Estremo Oriente (luglio 1941); nell'impossibilit\u00e0 di respingere l'invasione giapponese delle Filippine, MacArthur il 12 marzo 1942 si ritir\u00f2 in Australia con un viaggio in motosilurante assieme alla famiglia, inseguito dalla flotta giapponese.\nLa sua condotta durante la campagna delle Filippine (pur ufficialmente lodata dal presidente Roosevelt e dalla propaganda americana) in sede storica ha destato critiche legate alla mancata prontezza operativa delle sue forze il 7 dicembre 1941 (che quindi furono sorprese dall'attacco aereo giapponese con la conseguente perdita di numerosi bombardieri B17 \"Flying Fortress\"), alla mancata pronta esecuzione dei predisposti piani di ritirata nella penisola di Bataan (che comport\u00f2 la perdita immediata di posizioni tattiche essenziali alla difesa e di numerosi depositi di rifornimenti ed equipaggiamenti), alla sottovalutazione delle forze giapponesi, alla sua decisione di accettare compensi in denaro dal presidente filippino prima di abbandonare le isole (su ordine diretto del presidente). Mentre i responsabili degli errori difensivi su Pearl Harbour furono processati o persero il comando, MacArthur era in contatto con il nemico e impegnato nei combattimenti, e quindi fu \"tutelato\", malgrado avesse avuto, a differenza dei suoi colleghi, diverse ore per prepararsi all'attacco giapponese, sprecandole.\nIl generale, nonostante gli errori e le sconfitte tattiche, tuttavia riusc\u00ec a consolidare con le sue deboli forze americano-filippine una tenace resistenza nella penisola di Bataan e prolung\u00f2 i combattimenti; egli peraltro non si faceva illusioni e riteneva che in assenza di rinforzi sostanziali dagli Stati Uniti sarebbe stata inevitabile una \"disastrosa disfatta\". MacArthur era amareggiato dalla mancanza di aiuti e in alcuni momenti sembr\u00f2 perdere il controllo, arrivando al punto di appoggiare la proposta del presidente Manuel Quez\u00f3n di dichiarare l'indipendenza totale e la neutralit\u00e0 delle Filippine; il generale e i suoi ufficiali verosimilmente credevano che il capo di stato maggiore dell'esercito, il generale George Marshall, li avesse abbandonati anche per la vecchia rivalit\u00e0 con MacArthur per questioni di carriera militare.\nI piani di difesa attuati da MacArtuhur nelle filippine cambiarono in continuazione, e contraddissero in buona parte quanto preparato (tra gli altri da lui stesso) negli anni precedenti al conflitto. Non vi fu, da parte americana, mai una disamina dei problemi della controparte giapponese (che dal punto di vista logistico e sanitario erano molto gravosi) n\u00e9 si colsero le occasioni propizie per delle controffensive, la ritirata verso Bataan, anzi, fu piuttosto precipitosa, ed avvenne a discapito dei rapporti con la marina (che non fu avvisata e dovette evacuare a propria volta in tutta fretta diverse basi), della logistica (ampie riserve di scorte dovettero essere distrutte o abbandonate) e della coesione dei reparti (molte unit\u00e0 rimasero isolate e furono sopraffatte dai giapponesi o, se filippine, si diedero alla macchia).\nIn Australia McArthur assunse, dopo aver lasciato le Filippine, il ruolo di comandante delle forze alleate del Pacifico sud-occidentale, pronunciando la famosa frase \"I came out of Bataan and I shall return\" (\"Io sono andato via da Bataan e io torner\u00f2\"). Nemmeno quando gli fu ordinato di dire \"noi torneremo\" cambi\u00f2 la frase (che era considerata egotistica dagli uffici propaganda delle forze armate).\nLa strategia del \"salto della rana\" attraverso il Pacifico, di cui MacArthur si attribuisce la paternit\u00e0 nelle sue memorie, in realt\u00e0 sembra che fosse gi\u00e0 stata pianificata dall'ammiraglio Chester Nimitz, che progettava di occupare una serie di isole per farne campi d'aviazione da dove far partire i bombardieri per attaccare il territorio metropolitano del Giappone. MacArthur si concentr\u00f2 inizialmente sulla difesa dell'Australia, ma il suo obiettivo principale rimase sempre quello di ritornare nelle Filippine e adempiere alla sua promessa. A partire dal dicembre 1942 MacArthur prese l'iniziativa delle operazioni e progressivamente riconquist\u00f2 la Nuova Guinea, le isole Salomone, le Filippine e gran parte dell'arcipelago indonesiano, spingendosi fino all'isola di Sumatra.\nDurante la campagna della Nuova Guinea ebbe ai suoi ordini un esercito spiccatamente multinazionale, in cui, oltre a britannici, neo zelandesi e olandesi , il grosso dei combattenti era australiano, con le truppe americane appena inferiori per numero. I contrasti tra MacArthur e i comandi australiani furono numerosi, anche perch\u00e9 in diverse occasioni le divisioni australiane si sentirono usate come carne da cannone, ma sostanzialmente MacArthur riusc\u00ec a entrare in sintonia con parte dei comandi australiani, ed anzi a farsi partecipe di diverse rivalit\u00e0 interne a questi stessi comandi.\nNon necessariamente questa fu una strategia brillante, le Filippine erano strategicamente poco utili per le forze giapponesi (e la loro riconquista fu dolorosissima a livello di perdite, anche per i civili filippini), e proprio la strategia del salto della rana aveva reso sostanzialmente superflua quella campagna. Viceversa molto rischiosa, anche da un punto di vista navale, anche se le forze americane erano oramai divenute assolutamente preponderanti e inarrestabili, in grado di eseguire anche errori strategici diversivi molto grandi senza alcun tipo di conseguenze negative sui fronti principali. La campagna delle Filippine assorb\u00ec 10 divisioni regolari e diversi reggimenti e battaglioni non indivisionati, occupando quindi pi\u00f9 truppe USA della campagna nord Africana, Italiana o del sud della Francia.\nIl 2 settembre 1945 MacArthur ricevette a bordo della corazzata \"Missouri\", ancorata nel golfo di Tokyo, la delegazione nipponica guidata dal ministro degli Esteri Mamoru Shigemitsu e dal generale Yoshijir\u014d Umezu, i quali firmarono la resa incondizionata del Giappone.\nAlla fine della guerra il generale dichiar\u00f2:\nOccupazione del Giappone.\nPrima ancora della firma della resa, MacArthur ricevette l'incarico di comandante supremo delle forze alleate in Giappone, con poteri assoluti di controllo sulle istituzioni giapponesi, compreso lo stesso imperatore Hirohito.\nDiversi storici criticano l'operato del generale MacArthur e dei suoi collaboratori per esonerare dalle responsabilit\u00e0 del conflitto l'imperatore Hirohito e tutti i membri della famiglia imperiale coinvolti nella guerra, come i principi Yasuhito Chichibu, Tsuneyoshi Takeda, Yasuhiko Asaka, Naruhiko Higashikuni, Kanin Kotohito e Hiroyasu Fushimi.\nIl 26 novembre 1945 MacArthur conferm\u00f2 all'ammiraglio Mitsumasa Yonai che un'eventuale abdicazione dell'imperatore non sarebbe stata necessaria. Prima che il processo per crimini di guerra fosse aperto, il comando supremo delle forze alleate e i funzionari imperiali lavorarono in segreto non solo per evitare che la famiglia imperiale venisse incriminata, ma anche perch\u00e9 al processo non giungessero testimonianze che avrebbero potuto coinvolgerla. Alti funzionari giapponesi collaborarono con gli alleati nel compilare le liste dei possibili criminali di guerra, mentre gli imputati per crimini di classe A giurarono solennemente di proteggere il loro sovrano contro ogni possibile tentativo di coinvolgimento nelle responsabilit\u00e0 belliche.\nLo storico statunitense Herbert Bix ha scritto che il brigadier generale Bonner Fellers fu inviato in Giappone per \"lavorare allo scopo di proteggere Hirohito dal ruolo che ricopr\u00ec durante la guerra\" e \"permise ai maggiori indiziati di coordinare le loro testimonianze affinch\u00e9 l'imperatore non fosse incriminato\". Bix sostiene inoltre che \"le misure straordinarie adottate da MacArthur per salvare Hirohito dall'essere processato come criminale di guerra ebbero un duraturo e profondo impatto distorsivo sulla comprensione della guerra da parte dei giapponesi\" e che \"nei mesi dopo che il processo di Tokyo ebbe inizio, i pi\u00f9 elevati sottoposti di MacArthur stavano lavorando per attribuire la sostanziale responsabilit\u00e0 per Pearl Harbor a Hideki T\u014dj\u014d\". Shuichi Mizota, l'interprete dell'ammiraglio Yonai, ha dichiarato che Fellers incontr\u00f2 l'ammiraglio il 6 marzo 1946 e che gli avrebbe detto: \u00abSarebbe pi\u00f9 conveniente se da parte giapponese ci arrivasse la prova che l'imperatore \u00e8 completamente innocente. Credo che l'incombente processo offra la migliore opportunit\u00e0 di farlo. Su Tojo, in particolare, dovrebbe gravare il peso di tutta la responsabilit\u00e0 in questo processo\u00bb.\nPer John Dower, un altro storico statunitense, \"la riuscita campagna per assolvere l'imperatore dalle responsabilit\u00e0 di guerra non conobbe limiti. Hirohito non fu solo semplicemente presentato come innocente di ogni atto formale che avrebbe potuto renderlo indiziato come criminale di guerra. Egli fu trasformato in una figura quasi santa senza la minima responsabilit\u00e0 morale per la guerra\", \"con il pieno supporto del quartier generale di MacArthur, l'accusa, in effetti era come una squadra di difensori dell'imperatore\".\nNei cinque anni successivi, particolarmente fino al 1948, quando la sua autonomia fu ridotta da interventi politici, MacArthur prov\u00f2 a incidere sulla tradizionale societ\u00e0 giapponese, ritenendo che fosse necessario agli interessi occidentali un forte paese in grado di fare da contrappeso all'avanzata dell'ideologia comunista in Estremo Oriente. Ricevendo alternativamente critiche per essere troppo reazionario o troppo progressista, tutel\u00f2 in ogni modo la famiglia imperiale, evitando che fosse coinvolta nei processi ai criminali di guerra, ma contemporaneamente indusse l'imperatore a rinunciare alla sua asserita origine divina, riducendosi a figura rappresentativa tipica di una monarchia costituzionale.\nCerc\u00f2 di favorire la ripresa industriale del paese, pur smembrando gli immensi \"zaibatsu\" (concentrazioni industriali-finanziarie), che tanto avevano favorito l'ascesa della casta militare responsabile della guerra e introducendo i primi sindacati della storia giapponese.\nLa stessa costituzione giapponese, tutt'oggi in vigore, fu redatta dal personale politologico e antropologico alle dipendenze di MacArthur sotto la sua direzione.\nFu membro della Massoneria e la introdusse in Giappone.\nIl 9 marzo 1948 MacArthur rilasci\u00f2 una dichiarazione alla stampa in cui dichiarava il suo interesse ad essere il candidato repubblicano alla presidenza degli Stati Uniti, dicendo che sarebbe stato onorato se il Partito Repubblicano lo avesse nominato, ma non si sarebbe dimesso dall'esercito per fare campagna per la presidenza. Ma dopo la sconfitta alle primarie repubblicane del Wisconsin, si ritir\u00f2.\nGuerra di Corea.\nPoco dopo l'inizio della guerra di Corea, nel momento in cui i nordcoreani avevano invaso la Corea del Sud, il generale MacArthur fu nominato comandante delle truppe ONU dello UNC, che dovevano respingere l'attacco nordcoreano, che in breve tempo aveva occupato la capitale Seul e quasi tutto il territorio sudcoreano, lasciando libera solo una piccola porzione di territorio intorno alla citt\u00e0 costiera meridionale di Pusan.\nNel settembre del 1950 lanci\u00f2 la controffensiva con un'audace operazione aeronavale molto pi\u00f9 a nord sulla costa occidentale della Corea, non solo recuperando tutti i territori persi, ma occupando gran parte della Corea del Nord, spingendosi fino a occupare la capitale Pyongyang e proseguendo poi verso nord fin quasi ad arrivare ai confini con la Cina. L'avanzata delle truppe statunitensi verso i propri confini spinse la Repubblica Popolare Cinese a intervenire in difesa della Corea del Nord a met\u00e0 ottobre. L'offensiva cinese colse di sorpresa MacArthur, che aveva ripetutamente espresso pubblicamente un grande ottimismo, e le truppe delle Nazioni Unite vennero inizialmente travolte. Le forze di MacArthur batterono in ritirata in una situazione drammatica e dovettero abbandonare precipitosamente tutto il territorio conquistato nella Corea del Nord. Si tratt\u00f2 della pi\u00f9 lunga ritirata della storia dell'esercito degli Stati Uniti.\nPyongyang fu liberata il 6 dicembre da cinesi e nordcoreani e il 4 gennaio 1951 le forze delle Nazioni Unite evacuarono Seul. Di fronte alla pressione cinese, dagli inizi di dicembre MacArthur incominci\u00f2 a criticare sempre pi\u00f9 apertamente la strategia seguita dalla Casa Bianca. \u00c8 opinione diffusa tra gli storici che MacArthur abbia con crescente insistenza richiesto vanamente l'autorizzazione a impiegare l'armamento nucleare, oltre ad allargare il conflitto al territorio della Repubblica Popolare Cinese (sottovalutando o non credendo possibile un eventuale coinvolgimento dell'Unione Sovietica a difesa della Cina comunista e quindi una possibile \"escalation\"), lanciando attacchi aerei contro le basi in Manciuria, imponendo il blocco navale alle coste della Cina e coinvolgendo nel conflitto le truppe della Cina nazionalista (Taiwan). In realt\u00e0, il generale testimoni\u00f2 davanti al Congresso nel 1951, sostenendo di non aver mai chiesto l'utilizzo delle armi nucleari. Lo stesso Truman, anni dopo, ritratt\u00f2 la sua affermazione precedente di aver rimosso MacArthur anche a causa della sua richiesta di usare l'armamento nucleare, sostenendo di non avere le prove di ci\u00f2, ma che era solo la sua opinione personale.\nAl limite dell'insubordinazione, a met\u00e0 marzo MacArthur intim\u00f2 ai cinesi di ritirarsi immediatamente, altrimenti \u00absarebbero stati costretti a farlo in ginocchio\u00bb. In questo modo entr\u00f2 volutamente in contrapposizione con il presidente Truman, che aveva cercato di intavolare un negoziato politico subito dopo la riconquista, il 14 dello stesso mese, di Seul. Questo episodio diede modo al presidente () e al suo staff di rimuovere dal comando MacArthur, temendo che stesse cercando volontariamente di portare gli Stati Uniti verso uno scontro su larga scala con l'Unione Sovietica.\nMacArthur fu cos\u00ec rimosso da Truman per \"grave insubordinazione\" dal comando delle forze in Corea l'11 aprile 1951 e sostituito con il generale Matthew Ridgway, come da relativo comunicato stampa qui di seguito trascritto: \nGli ultimi anni.\nRitornato negli Stati Uniti dopo oltre undici anni di assenza, fu festeggiato il 20 aprile 1951 con un'imponente ticker-tape parade organizzata dalla citt\u00e0 di New York e, successivamente, il 26 a Chicago.\nPronunci\u00f2 il suo discorso di congedo presso il Congresso statunitense, interrotto da trenta ovazioni, affermando:\nVenne osannato dall'opinione pubblica e ben 500.000 persone lo salutarono allorch\u00e9 arriv\u00f2 a San Francisco il 16 aprile del 1951.\nMacArthur torn\u00f2 a dedicarsi alla politica, partecipando, senza successo, alle primarie per la nomina del candidato repubblicano alle elezioni presidenziali del 1952. Nelle sue memorie comunque sostenne che non era cos\u00ec interessato alla politica e che era stato trascinato nel tentativo.\nNel 1956 il Senato USA propose di istituire lo speciale grado di \"generale a sei stelle\", unicamente per onorare MacArthur, anche se poi la cosa decadde. Nel frattempo MacArthur fu a capo della RAND Corporation.\nNel 1961 torn\u00f2 nelle Filippine per un viaggio della memoria, .\nFu chiamato dal presidente Kennedy, all'indomani dell'affare della Baia dei Porci, sempre nella veste di consulente; tuttavia le sue critiche alla corrente dottrina del Pentagono e il suggerimento a non incrementare l'intervento americano nella guerra del Vietnam, concentrandosi piuttosto sui problemi interni, furono inascoltati.\nPer quanto riguarda la guerra del Vietnam, nel gennaio 1964 il generale MacArthur ebbe un incontro nel suo appartamento a Washington-Waldorf col generale William C. Westmoreland, appena designato comandante in capo delle truppe americane in Vietnam (incarico che mantenne fino al giugno 1968), prima della sua partenza appunto per il Vietnam.\nIn tale occasione MacArthur, pur essendo fiducioso sulle capacit\u00e0 delle forze armate sudvietnamite di combattere da sole, vide la possibilit\u00e0 che truppe straniere avessero potuto ben essere necessarie per fornire aiuto: a tale scopo ne sugger\u00ec la scelta tra le nazioni dell'estremo oriente, particolarmente la Corea del Sud, le Filippine e la Cina Nazionalista. Per quanto riguardava le truppe americane, egli espresse l'opinione che dovessero essere escluse da operazioni antiguerriglia perch\u00e9 sarebbero state erroneamente impiegate; bisognava unicamente utilizzarle per \"chiudere la terra del Laos\" in quanto era l'unica possibilit\u00e0 per salvare il Sud Vietnam, egli credeva che ci\u00f2 andasse assolutamente fatto. Le sue sopraccitate considerazioni sull'impiego delle forze armate americane vennero s\u00ec condivise dal generale Westmoreland ma respinte dall'autorit\u00e0 politica degli Stati Uniti (l'allora Presidente Lyndon B. Johnson), pi\u00f9 correttamente bisognerebbe precisare che Johnson (e poi Nixon) furono favorevoli all'uso delle froze americane per la chiusura del confine tra Laos e Vietnam, ma intesero usare la froze americane in combattimento, non fidandosi della capacit\u00e0 del Vietnam del Sud di resistere da solo.\nCritiche\nEsaltato dalla propaganda di guerra americana per la sua rude e carismatica figura di soldato, MacArthur fu tuttavia considerato responsabile di due delle pi\u00f9 gravi sconfitte militari mai subite dall'esercito americano: la caduta delle Filippine nel 1942 (in parte, secondo i critici, dovuta alla sua imprevidenza ed eccessivo ottimismo) e la battaglia dello Yalu in Corea nell'inverno 1950-1951 (la pi\u00f9 lunga ritirata della storia dell'esercito americano).\nI maggiori risultati in campo militare che gli sono riconosciuti sono le manovre effettuate con pieno successo e lievi perdite durante la campagna di Nuova Guinea (tattica del \"salto della rana\") e soprattutto lo sbarco di Incheon, che ribalt\u00f2 completamente la situazione in Corea dopo l'invasione nordcoreana. Entrambe per\u00f2 furono elaborate dal suo stato maggiore e furono frutto di uno sforzo strategico collettivo (cui parteciparono anche ufficiali superiori della Marina e dei Marines).\nInoltre si ipotizza che fu lui a concedere a Shir\u014d Ishii e ai membri dell'unit\u00e0 731 l'immunit\u00e0 processuale in cambio delle scoperte sulle armi batteriologiche.\nCinema.\nIl personaggio di Douglas MacArthur viene portato al cinema in numerosi film. Di seguito l'elenco dei film pi\u00f9 importanti con i rispettivi attori che l'hanno impersonificato:"}
{"id": "280086", "revid": "287204", "url": "https://it.wikipedia.org/wiki?curid=280086", "title": "Athlon 64 FX", "text": "LAthlon 64 FX \u00e8 un microprocessore parte della famiglia Athlon 64, ideato specificamente per le esigenze dei \"gamers\" estremi. Il primo della serie fu l'Athlon 64 FX-51 a 2,2\u00a0GHz su socket 940, successivamente venne commercializzato l'FX-53, infine l'FX-55. Quest'ultimo, con frequenza di 2,6\u00a0GHz fu per molto tempo il processore pi\u00f9 potente in commercio, insieme al successivo FX-57 sempre su socket 939 a 2,8\u00a0GHz, fino all'introduzione dei processori dual core.\nFinita l'era dei single core, AMD commercializz\u00f2 l'Athlon 64 FX60, dual core a 2.6\u00a0GHz, superato dall'uscita delle controparti Intel, pi\u00f9 veloci a parit\u00e0 di clock, con richieste di energia meno elevate e pi\u00f9 propensi all'overclock\nNel mese di maggio 2006 venne presentato l'Athlon 64 FX-62 su socket AM2, anch'esso dual core con una frequenza di 2.8\u00a0GHz ed una cache L2 di 2x1MB.\nCaratteristica di questa famiglia di microprocessori era il moltiplicatore di frequenza sbloccato."}
{"id": "280089", "revid": "62004", "url": "https://it.wikipedia.org/wiki?curid=280089", "title": "Meisterschaft von Z\u00fcrich 2002", "text": "Il Meisterschaft von Z\u00fcrich 2002, ottantanovesima edizione della corsa e valida come ottava prova della Coppa del mondo 2002, si svolse il 18 agosto 2002 su un percorso di 236,6 km. Venne vinto dall'italiano Dario Frigo che termin\u00f2 in 5h56'54\".\nPartenza con 183 ciclisti, dei quali 54 completarono la gara."}
{"id": "280093", "revid": "10369", "url": "https://it.wikipedia.org/wiki?curid=280093", "title": "Basilea 2", "text": ""}
{"id": "280101", "revid": "287204", "url": "https://it.wikipedia.org/wiki?curid=280101", "title": "Game Boy (serie)", "text": "I Game Boy (in giapponese: \u30b2\u30fc\u30e0\u30dc\u30fc\u30a4) sono una serie di console portatili commercializzate da Nintendo a partire dal 1989. Sono state a lungo la linea di console pi\u00f9 vendute nel mondo, circa 120 milioni di unit\u00e0 al saldo attuale, superate soltanto dal Nintendo DS.\nVersioni.\nLa serie \u00e8 composta da varie versioni di Game Boy, che per mantenere competitivit\u00e0 commerciale nel tempo hanno subito diversi miglioramenti sia a livello di design, che di tecnologie utilizzate. Si \u00e8 passati, per esempio, dal bianco e nero ai colori, dagli 8 bit ai 32 bit, da uno sviluppo verticale dell'apparecchio, sino ad uno orizzontale e uno richiudibile, e via dicendo.\nGame Boy.\nIl primo Game Boy \u00e8 stato commercializzato il 21 aprile 1989 in Giappone. \u00c8 dotato di schermo LCD a tonalit\u00e0 di grigio, un processore Z80 ad 8 bit prodotto da Sharp e personalizzato per le esigenze di gioco, ed era fornito di croce direzionale, due tasti \"A\" e \"B\" usati per compiere azioni durante il gioco (ad esempio saltare e sparare), un tasto \"Start\" per avviare le partite e un tasto \"Select\" di selezione, integrati nel corpo della console stessa. Grazie al videogioco Tetris il Game Boy ha rapidamente guadagnato grande popolarit\u00e0 tra i giocatori.\n\"Game Boy Play It Loud!\".\nNel 1995 Nintendo ha realizzato una nuova versione della sua console portatile conosciuta come \"Game Boy Play It Loud!\", la quale \u00e8 identica alla prima serie, eccetto che per l'essere dotata di diverse colorazioni della scocca. Questo modello non ha per\u00f2 avuto un grande successo commerciale.\n\"Game Boy Pocket\".\nNel 1996 \u00e8 uscito il Game Boy Pocket, pi\u00f9 piccolo, pi\u00f9 leggero e da utilizzare con 2 batterie tipo AAA (mini stilo) per 10 ore di gioco. Il modello ha una porta per il link pi\u00f9 piccola e richiede per questo un adattatore per connettersi ad un vecchio Game Boy. Il display \u00e8 pi\u00f9 grande e nitido di quello del Gameboy prima versione.\n\"Game Boy Light\".\nCommercializzato solo in Giappone, \u00e8 identico al Game Boy Pocket ma contiene uno schermo retroilluminato che aumenta la visibilit\u00e0 del gioco. Utilizza 2 batterie AA per circa 20 ore di gioco a luce spenta e 12 a luce accesa. In numero limitato, la console risulta quella pi\u00f9 rara della serie Nintendo e i pezzi al giorno d'oggi vengono venduti dai collezionisti anche a pi\u00f9 di mille euro.\nGame Boy Color.\nRealizzato nel novembre 1998, il Game Boy Color ha uno schermo a colori dotato di tecnologia TFT, \u00e8 dotato di una porta di comunicazione agli infrarossi e funziona con batterie stilo AA. Il suo processore interno \"custom\" Sharp Z80 ha una velocit\u00e0 raddoppiata, \u00e8 dotato del doppio di memoria RAM e pu\u00f2 gestire pi\u00f9 di cento colori a schermo contemporaneamente, presi da una tavolozza pi\u00f9 grande (il Game Boy originale poteva gestire solo quattro tonalit\u00e0 diverse).\nGame Boy Advance.\nNel 2001 Nintendo ha commercializzato il \"Game Boy Advance\", come successore del Game Boy. Il Game Boy Advance \u00e8 un sistema a 32 bit con un processore ARM da 16.8 MHz e pu\u00f2 gestire una grafica paragonabile a quella del Super Nintendo. Il processore principale \u00e8 affiancato da un altro, un custom Sharp Z80, identico a quello del Game Boy Color, il che rendeva la console in grado di far funzionare anche i giochi di quest'ultimo.\n\"Game Boy Advance SP\".\nLa versione SP, messa in vendita nel 2003, \u00e8 richiudibile su s\u00e9 stessa risultando di dimensioni di gran lunga inferiori al modello precedente. Dispone di una illuminazione frontale interna per lo schermo e batteria ricaricabile al litio, e mantiene la compatibilit\u00e0 con i vecchi giochi del Game Boy Color e Game Boy originale.\n\"Game Boy Micro\".\nUn Game Boy Advance di dimensioni ancora ridotte che \u00e8 stato distribuito in Europa a Natale 2005. Peculiarit\u00e0: presa standard per le cuffie, frontalini intercambiabili, retroilluminazione su schermo di alta qualit\u00e0, estrema portabilit\u00e0, chassis in metallo. Rispetto alla versione precedente manca la retrocompatibilit\u00e0 con i titoli per Game Boy originale e Game Boy Color (non \u00e8 stato incluso il processore Z80).\nAccessori.\nNintendo ha commercializzato svariati accessori per espandere l'esperienza ludica del Game Boy.\nSuper Game Boy.\nIl Super Game Boy \u00e8 una speciale cartuccia del Super Nintendo che permette di visualizzare sullo schermo della televisione i giochi del Game Boy che vi vengono inseriti. I giochi del portatile venivano poi visualizzati all'interno di una cornice decorativa e venivano visualizzati a colori, inoltre certi giochi del Game Boy, sviluppati appositamente, potevano fornire essi stessi una cornice personalizzata e sfruttare una maggior profondit\u00e0 di colore.\nGame Boy Camera e Printer.\nRealizzati nel 1998 sono accessori che permettono di catturare una immagine (Game Boy Camera) e stamparla (Game Boy Printer). Sono per\u00f2 stati in Italia un fallimento commerciale e praticamente sconosciuti alla maggior parte dei videogiocatori, mentre nel mondo la Game Boy Camera \u00e8 stata un buon successo di vendite.\nTransfer Pak.\nIl Transfer Pak \u00e8 un accessorio che si inserisce nella presa esterna del controller del Nintendo 64. Contrariamente al Super Game Boy, \u00e8 stato ideato solo per trasferire i dati di gioco delle cartucce del Game Boy verso i giochi del Nintendo 64 compatibili con tale accessorio.\nGame Boy Player.\nL'equivalente del Super Game Boy, ma per GameCube: \u00e8 un accessorio che permette di far partire i giochi della serie Game Boy (incluso Game Boy Advance) tramite la suddetta console casalinga di Nintendo. Venne commercializzato prima in Giappone, poi in Occidente dal secondo trimestre del 2003. Va inserito sotto la console, a cui si interfaccia tramite la porta di espansione, e necessita di un disco software incluso nella confezione per poter funzionare. Un men\u00f9 di effetti grafici a sei voci permette di regolare l'apparenza visiva di ciascun gioco, minimizzando i problemi legati all'ingrandimento forzato dell'immagine. Manca il supporto per Rumble Pack, Game Boy Camera, Pocket Music. Il Game Boy Player non \u00e8 inoltre in grado di riprodurre la cornice n\u00e9 i colori dedicati per i giochi Game Boy specificatamente studiati per il Super Game Boy.\nPlay Yan e Play Yan micro.\nSpeciale cartuccia per i restyling del Game Boy Advance (non \u00e8 compatibile con il primo modello) che permette di riprodurre file in formato.mp3 e.mpeg4 (audio e video) memorizzati su una scheda di memoria SD. Esiste in due versioni leggermente personalizzate per Game Boy Advance SP e Game Boy micro, la cui unica differenza di una rispetto all'altra \u00e8 nel permettere il blocco dei tasti per il Game Boy micro.\nPopolarit\u00e0.\nIl Game Boy originale \u00e8 stata una console portatile molto diffusa e con un innumerevole gamma di giochi prodotti. Nei suoi circa dieci anni di vita ha resistito a rivali pi\u00f9 potenti come il SEGA Game Gear o l'Atari Lynx. Anche il Game Boy Color ha avuto relativamente un grande successo nel mondo, seppur non abbia raggiunto i numeri del predecessore per via del un minor tempo di presenza sul mercato. Il successo del Game Boy Advance si avvicin\u00f2 a quello del capostipite, soprattutto grazie ai molto venduti giochi dei Pok\u00e9mon che ne spinsero le vendite."}
{"id": "280102", "revid": "324090", "url": "https://it.wikipedia.org/wiki?curid=280102", "title": "Urbanistica", "text": "L'urbanistica \u00e8 una disciplina che studia il territorio antropizzato e non, e ha come scopo la progettazione dello spazio urbano e la pianificazione organica delle modificazioni del territorio incluso nella citt\u00e0 o collegato con essa. Estensivamente l'urbanistica comprende anche tutti gli aspetti gestionali, di tutela, programmativi e normativi dell'assetto territoriale e in particolare delle infrastrutture e dell'attivit\u00e0 edificatoria.\nStoria.\nLe prime pianificazioni urbane (d'origine certa) risalgono a Ippodamo da Mileto, che invent\u00f2 un sistema stradale a rete pressoch\u00e9 ortogonale, seppur sempre influenzato dalla morfologia, dove gli edifici si disponevano in isolati di grandezza e forma regolare con i servizi posti al centro (Agor\u00e0) e con un preciso ordinamento sociale marcato nella localizzazione nella citt\u00e0. I Romani svilupparono ulteriormente questo modello, usato inizialmente negli accampamenti militari, centrandolo su due assi principali, il cardo e il decumano, all'intersezione dei quali si trovava il foro.\nNell'Alto Medioevo la costruzione delle citt\u00e0, per ragioni difensive, si spost\u00f2 su alture con la conseguente implementazione di nuovi schemi concentrici o radiali a partire dal castello. Successivamente, soprattutto tra XII e XIV secolo, parallelamente alla fuoriuscita delle citt\u00e0 dalle antiche mura, sorsero nuovi insediamenti nelle aree pianeggianti, spesso da bonificare, segnando il ritorno, seppur con varianti locali, dell'impianto ortogonale.\nLe prime idee urbanistiche in et\u00e0 moderna si hanno nel Rinascimento, in Italia e in particolare a Ferrara, con la costruzione dell'Addizione Erculea (1492) di Biagio Rossetti che progetta la prima pianificazione urbana moderna con ampi viali funzionali per i cittadini e per i duchi.\nL'idea di dare alla citt\u00e0 una forma ordinata e razionale matura lentamente nelle opere dei trattatisti del XV secolo a cominciare da Filarete che, nel suo trattato, disegna la prima citt\u00e0 ideale, Sforzinda, con uno schema geometrico rigoroso, con disegno di tipo radiale che caratterizzer\u00e0 tutte le teorizzazioni successive, tradizionalmente indicate sotto il nome di citt\u00e0 ideale, un simbolo della concezione artistica e filosofica di tutto il Rinascimento.\nI \"padri\" dell'urbanistica moderna possono essere indicati nel Barone Georges-Eug\u00e8ne Haussmann, che ha trasformato la citt\u00e0 di Parigi nel 1853 per volont\u00e0 di Napoleone III, in Ludwig Ditter von F\u00f6rster che a Vienna nel 1857 traccia il primo \"ring\" ossia un'ampia arteria alberata che cinge l'intero nucleo medioevale (costituendosi come l'elemento fondante della struttura della citt\u00e0) e in Ildefonso Cerd\u00e1 che nel 1867 con il libro \"Teoria generale dell'urbanizzazione\" ha posato le fondamenta della disciplina attraverso il primo manuale d'urbanistica e il piano generale di Barcellona. Secondo Cerd\u00e1 l'innovazione della citt\u00e0 stava nella concentrazione delle vie e degli isolati. Questi ultimi di forma ottagonale per facilitare la circolazione erano attraversati da ampie strade e costituiti in parte da giardini che permettevano una buona ventilazione e l'esposizione al sole.\nNel corso del XIX secolo le grandi citt\u00e0 europee furono oggetto dei cosiddetti \"sventramenti\" che ne rivoluzionarono l'aspetto. Furono abbattuti i vecchi quartieri medievali e sostituiti con imponenti palazzi e ampi viali alberati. I pi\u00f9 notevoli sventramenti furono quelli di Londra (1848-1865), Parigi (1853-1869), Vienna (1857), Bruxelles (1867-1871).\n, oggi riconoscibile nella fascia tra la circonvallazione interna (sorta al posto delle vecchie mura) ed esterna.\nL'urbanistica diviene una disciplina riconosciuta ufficialmente negli anni trenta con il Razionalismo italiano e le nuove citt\u00e0 di fondazione per opera del regime fascista, alcune anche di alto livello urbanistico e architettonico, come Portolago e Sabaudia. Nel 1942 viene emanata la prima legge generale italiana di coordinamento urbanistico territoriale che prevede l'istituzione di un Piano Regolatore Generale attraverso il quale si pu\u00f2 controllare e gestire lo sviluppo urbano.\nIl secondo dopoguerra in Italia \u00e8 contraddistinto dal boom edilizio, che con le sue aberrazioni e la speculazione edilizia, gener\u00f2, anche se in ritardo e insufficientemente, la cultura della salvaguardia dei centri storici e del territorio, con lo sviluppo di una legislazione di tutela. Infatti bisogna aspettare la legge n\u00b0183 del 18 maggio 1989 \"Norme per il riassetto organizzativo e funzionale della difesa del suolo\". per avere una legge che tuteli l'ambiente.\nCaratteristiche.\nObiettivi.\nL'urbanistica nasce come disciplina autonoma nel XIX secolo con la funzione di organizzare l'impetuosa e disordinata crescita urbana dovuta alla rivoluzione industriale. Nel suo successivo sviluppo diventer\u00e0 lo strumento di controllo del territorio per perseguire nelle sue trasformazioni il rispetto del bene comune nel conflitto tra rendita e interesse pubblico equilibrando le necessit\u00e0 delle comunit\u00e0 e degli individui. Lo studio dei sistemi urbani e del loro funzionamento complessivo delle relative tensioni positive e negative permette all'urbanista di agire sia attraverso la pianificazione degli spazi fisici urbani sia nella programmazione di strumenti urbanistici e normative costruite \"ad hoc\" al fine ultimo di migliorarne le condizioni di sviluppo futuro, progettando uno spazio urbano \"vivibile\" nel tempo e nello spazio.\nLa pratica della pianificazione urbanistica si sostanzia nel delineare le grandi opzioni di organizzazione dello spazio e indirizzare (avvalendosi di meccanismi analitici e partecipativi), localizzare e gestire le attivit\u00e0 sul territorio. \nIl pi\u00f9 grande scopo e \"sfida\" dell'urbanistica moderna \u00e8 invece quello di trasferire tali obiettivi nella progettazione del territorio e della citt\u00e0; una pratica che, anche grazie all'apporto di altre discipline parallele (ingegneria, architettura, sociologia e altre a seconda del caso specifico), acquista cos\u00ec un disegno concreto attraverso la produzione di piani (piani di riqualificazione urbana, per esempio) e progetti (edilizi, di recupero ambientale, di accompagnamento sociale, ecc.).\nMentre in passato la disciplina urbanistica si \u00e8 occupata essenzialmente di progettare e gestire le nuove espansioni della citt\u00e0, oggi tale scienza abbraccia anche la sua programmazione e gestione nel tempo, perde i convenzionali confini territoriali per guardare alla cosiddetta \"citt\u00e0 diffusa\", dove il limite tra citt\u00e0 e campagna perde il suo senso; \u00e8 in quest'ottica che tematiche come la sostenibilit\u00e0 (usare le risorse presenti oggi sul territorio in modo da non pregiudicarne l'uso alle prossime generazioni), la pianificazione territoriale, la progettazione ambientale e quella delle infrastrutture e dei trasporti sono oggi al centro dei nuovi progetti urbani a tutte le scale.\nIl modo e le fasi del progetto urbano sono oggi mutate rispetto al passato, oggi ogni oggetto architettonico non \u00e8 disegnato solo rispetto alla sua forma e alla sua intrinseca funzione, compito dell'urbanistica moderna \u00e8 inserire le singole parti che compongono la citt\u00e0 all'interno di relazioni che appartengono al contesto pi\u00f9 ampio, a valutazioni di fattibilit\u00e0 e materialit\u00e0, alla storia che ha determinato il territorio attuale, alla ricadute nei processi di coesione e riproduzione sociale, alle regole costitutive della forma della citt\u00e0.\nI modi di vivere nelle grandi citt\u00e0 stanno cambiando ed evolvendo molto pi\u00f9 velocemente rispetto al passato, i movimenti non sono pi\u00f9 legati solo a distanze spaziali ma anche e soprattutto temporali, nel senso che luoghi spazialmente lontani tra loro, possono essere, grazie alla presenza ed efficienza di infrastrutture di trasporto, raggiungibili pi\u00f9 velocemente di luoghi pi\u00f9 vicini. La vita delle popolazioni, oggi sempre pi\u00f9 spesso, si svolge in \"reti di citt\u00e0\".\n\u00c8 cos\u00ec che, grazie al miglioramento delle reti, ci spostiamo tra luoghi spazialmente distanti ma ormai vicini (come distanza temporale). Attraverso il coordinamento dei diversi saperi derivanti da diverse ma correlate discipline quali l'architettura, l'ingegneria, l'ecologia, la geografia, la sociologia, il diritto e l'economia. L'urbanista studia, programma e progetta scenari passati, presenti e futuri della citt\u00e0, oltre che occuparsi delle politiche, delle normative tecniche e legislative, allo scopo di migliorare la qualit\u00e0 urbana (nel senso pi\u00f9 ampio) e quindi la vita dei cittadini.\nL'urbanistica si esprime alle amministrazioni e alla collettivit\u00e0 attraverso la produzione di \"piani\". In Italia ad esempio sono il piano strategico (vedi pianificazione strategica territoriale) e il Piano Regolatore Generale (il vecchio PRG prende oggi altre denominazioni a seconda delle diverse leggi regionali: Piano urbanistico comunale, PAT in Veneto, Piano di governo del territorio in Lombardia, Piano strutturale in Toscana etc..), sempre composto da una parte strutturale e una operativa.\nIl piano strutturale fornisce il quadro delle tutele e delle strategie cui deve conformarsi ogni altra attivit\u00e0 di pianificazione o di programmazione svolta dal Comune. Per questo il PRG viene anche chiamato il \"piano dei piani\".\nIn concreto, individua le condizioni per difendere le risorse e gli equilibri del territorio comunale e indica gli obiettivi di lungo periodo per il suo sviluppo e le regole essenziali per conseguirli. Sono strumenti di applicazione del Piano Strutturale (modificabili nel tempo dalle amministrazioni) il Regolamento Urbanistico, i piani attuativi o particolareggiati, il Regolamento edilizio e tutti i piani di settore (mobilit\u00e0, traffico, commercio, sanit\u00e0, rifiuti, energia, cave, paesaggio, coste, ecc.).\nTemi.\nTra i temi principali della disciplina si possono inquadrare:\nL'urbanistica partecipata.\nL'urbanistica partecipata \u00e8 una modalit\u00e0 di redazione di piani e progetti che assegna un rilevante valore alle proposte che emergono dal basso, espresse da cittadini in forma libera o associata e da portatori di interessi locali (\"stakeholders\").\nLa complessit\u00e0 dei sistemi sociali ha accentuato l'interdipendenza degli attori del territorio e indebolito la rappresentativit\u00e0 di partiti e organizzazioni sindacali mentre si sono rafforzate le forme dirette di rappresentanza sociale come comitati di quartiere, movimenti ambientalisti, gruppi di consumatori, movimenti giovanili, organizzazioni non governative, produttori del terzo settore e altri che perseguono obiettivi specifici e settoriali che mirano a influenzare le politiche di governo del territorio.\nL'urbanistica partecipata implica che le istituzioni locali si orientino verso un nuovo concetto di governo del territorio che tenda a coinvolgerne tutti gli attori (\"governance\") seguendo un modello di sistema aperto, adattivo e reversibile. Alle sedi tradizionali degli eletti quali consigli comunali, regionali, circoscrizionali, si possono affiancare sedi formali e informali di confronto e orientamento come tavoli sociali, laboratori di quartiere, cabine di regia, piani strategici, che hanno lo scopo di mettere a confronto in forma diretta gli interessi territoriali in gioco, delegando successivamente alla democrazia rappresentativa il compito di recepire o respingere le indicazioni assunte (metodo bottom up).\nStoria e legislazione.\nUn denominatore comune delle azioni di urbanistica partecipata \u00e8 la sostenibilit\u00e0 ambientale degli interventi di pianificazione da promuovere tramite forum con gli attori del territorio per svolgere azioni condivise come indicato dall'Agenda del ventunesimo secolo (Agenda 21) ratificata in occasione della Conferenza di Rio de Janeiro su ambiente e sviluppo indetta dall'ONU nel 1992.\nLe linee d'intervento sono state riviste successivamente nella conferenza di Johannesburg nel 2002 e in ambito europeo nelle conferenze di Aalborg (1994 e 2004) nel corso delle quali i governi locali partecipanti hanno sottoscritto gli \"Aalborg Committments\".\nInoltre sono state emanate due direttive europee:\nTali indicazioni sono in gran parte recepite nel TUEL (Testo Unico degli Enti locali) e nei numerosi regolamenti comunali della partecipazione approvati negli ultimi anni da numerose amministrazioni pubbliche.\nL'urbanistica partecipata ha una sua ragion d'essere anche come risposta alla sindrome NIMBY (\"Nothing in My Back Yard\"), che si manifesta ogni volta che un gruppo di cittadini organizza proteste contro trasformazioni territoriali che possono peggiorare le condizioni dell'ambiente nel quale vivono. \u00c8 frequente il ricorso all'urbanistica partecipata quando i cittadini ritengono che sia compromessa o migliorabile la qualit\u00e0 dello spazio pubblico.\nTecniche e strumenti.\nIl grado di coinvolgimento dei cittadini \u00e8 determinato dagli obiettivi, dalla forza dei gruppi organizzati e dalla volont\u00e0 dei decisori politici. Sherry Arnstein ha definito nel 1969 una scala della partecipazione che costituisce un punto di partenza per tutti i numerosi studi successivi.\nIn generale si individuano quattro gradi di coinvolgimento progressivo: informazione, consultazione, collaborazione, autogestione. Secondo gli obiettivi che si intendono raggiungere possono essere utilizzate diverse metodologie, tecniche e strumenti: fogli informativi, questionari, cataloghi di scelte, forum, anche telematici, sedi di informazione e dibattito come Urban Center o Case della citt\u00e0.\nNei casi pi\u00f9 impegnativi e controversi si ricorre a forme di consultazione quali i referendum popolari, previsti dal TUEL (Testo Unico Enti Locali) e riportati nei Regolamenti comunali. Per la consultazione si stanno diffondendo sperimentazioni che fanno riferimento alle esperienze di democrazia diretta o deliberativa.\nNell'ambito della collaborazione progettuale, le tecniche tendono a costruire una comune consapevolezza degli scenari possibili che si profilano, in modo da creare le condizioni per un mutuo apprendimento che consenta a ciascun partecipante di far valere i propri interessi ma nello stesso tempo di proiettarsi nella comprensione delle ragioni dell'altro.\nUna tecnica validata dalla Commissione Europea, \u00e8 il metodo EASW (European Awereness Scenario Workshop). Altri metodi sono spesso mutuati da analoghe pratiche di tipo aziendale dedicate alla valorizzazione delle competenze professionali e all'efficacia dei processi decisionali in condizioni di complessit\u00e0 (brain storming, action planning, open space technology).\nI metodi orientati a una visione territoriale di scenario assumono denominazioni come planning for real, future search, Oregon model, ecc.\nNel caso di vari programmi di pianificazione urbana quali i contratti di quartiere, i patti territoriali, i programmi di recupero urbano, i PRUSST (Programmi di Riqualificazione Urbana e di Sviluppo Sostenibile del Territorio) gli attori del territorio svolgono un ruolo attivo di promotori, investitori, gestori, fruitori attraverso una concertazione che prevede accordi privilegiati con gli investitori (stockholders), talvolta estesi anche a organizzazioni Sindacali, come nel caso dei patti territoriali, e alla comunit\u00e0 locale (\"stakeholders\") come nei contratti di quartiere.\nDue tecniche di coinvolgimento sono il Planning for Real e il metodo delle charrette. Il Planning for Real \u00e8 una tecnica innovativa finalizzata alla discussione pubblica su aree di intervento, dal punto di vista urbanistico. Essa consente la partecipazione dei cittadini interessati, lasciando ogni contributo anonimo. Il punto di partenza \u00e8 un plastico rappresentante la zona urbana di interesse, in cui ogni persona \u00e8 chiamata a posizionare appositi cartoncini direttamente sul plastico in corrispondenza del miglioramento da effettuare. Al termine della suddetta attivit\u00e0 lo staff tecnico, a capo di tutto ci\u00f2, rielabora tutte le proposte effettuate sul plastico al fine di comprendere le preferenze e le conflittualit\u00e0 tra i cittadini, e soprattutto di trovare dei miglioramenti reali sulla zona in questione.\nIl metodo delle charrette \u00e8 un processo di progettazione in cui sono coinvolti nello stesso tempo sia architetti, urbanisti, ingegneri e soprattutto le persone (abitanti) che vivono nella zona interessata all'intervento edilizio. \u00c8 un procedimento che prevede una serie di incontri, che si concludono con la realizzazione di un progetto, creato ovviamente da persone competenti, finalizzato a garantire un giusto equilibrio tra fattibilit\u00e0 economica, tecnica e legale.\nAlcune imprese, nel definire la loro strategia industriale, coinvolgono anche la comunit\u00e0 locale per poter attribuire all'impresa i valori positivi che derivano dal consenso degli \"stakeholders\".\nTali indicazioni sono contenute nel Libro Verde dell'Unione europea che promuove la RSI (Responsabilit\u00e0 sociale d'impresa, luglio 2001) come un'opportunit\u00e0 d'innovazione gestionale, strumento di competitivit\u00e0 e di attivazione di partnership locali.\nApplicazione pratica.\nIl problema evidenziato di recente \u00e8 che, lasciando a ogni piccolo comune la disciplina urbanistica del proprio territorio, in una situazione di frammentazione delle circoscrizioni comunali, diventa difficile una gestione unitaria da un punto di vista delle procedure tecnico-edilizie: infatti ogni singolo piccolo comune usa una propria modulistica, proprie prassi e proprie interpretazioni delle norme, oltre che diversit\u00e0 di disciplina per ogni singola zona e per ogni singola classificazione; ci\u00f2 rende difficoltosa l'applicazione delle norme da parte dei professionisti del settore (geometri, architetti, ingegneri, agronomi) che debbono tradurre nella pratica progettuale le diverse normative e prassi di ogni singolo comune, mentre singoli cittadini hanno l'impressione che singole norme e singole previsioni urbanistiche possano produrre situazioni di vantaggio economico per alcuni proprietari e di svantaggio per altri. Cos\u00ec vi sono solleciti di semplificazione burocratica verso il governo centrale, con la richiesta di obbligo di uniformit\u00e0 almeno di modulistica, procedure e interpretazioni delle normative, quanto meno a livello di singole regioni.\nNel mondo.\nStoricamente, la principale competenza in materia di urbanistica \u00e8 attribuita all'architetto o all'ingegnere, ma nello specifico la figura professionale correlata \u00e8 l'urbanista. Nella seconda met\u00e0 del XX secolo, in molti paesi europei e in pi\u00f9 di cento universit\u00e0 di paesi differenti, si insegna l'urbanistica come disciplina autonoma e indipendente. Anche in Italia sono nati nuovi corsi di studi specifici in urbanistica, in seguito ai quali \u00e8 stata riconosciuta la nuova figura professionale dell'urbanista o pianificatore, figura fin ad allora sempre coperta esclusivamente dall'ingegnere o dall'architetto.\nTuttavia, continua comunque l'insegnamento dell'urbanistica come specializzazione di discipline affini come architettura, ingegneria, geografia.\nPer quanto riguarda la situazione delle figure professionali abilitate all'esercizio della professione di urbanista o pianificatore territoriale, la situazione cambia da Stato a Stato. Alcuni ordinamenti prevedono una figura professionale specifica del pianificatore (in inglese \"planner\" o anche \"spatial planner\"); altri, consentono lo svolgimento dell'attivit\u00e0 professionale del pianificatore indistintamente ad architetti, ingegneri civili ed edili, architetti del paesaggio e dottori agronomi.\nItalia.\nL'urbanistica in Italia \u00e8 una disciplina affermatasi nella seconda met\u00e0 del XX secolo, sebbene nella storia d'Italia vi siano stati grandi esempi e opere gi\u00e0 in et\u00e0 antica, soprattutto con la nascita di Roma antica."}
{"id": "280103", "revid": "83531", "url": "https://it.wikipedia.org/wiki?curid=280103", "title": "Tammurriata", "text": "La tammurriata \u00e8 una danza tradizionale della Campania.\nIl termine tammurriata fino a pochi decenni fa designava solo un repertorio canoro-strumentale, mentre attualmente rappresenta una complessa famiglia di balli sul tamburo (chiamata dai diretti esecutori anche semplicemente \"ballo\").\nViene eseguita in una vasta zona che va dalla bassa valle del Volturno, il casertano, l'area circumvesuviana, sino all'Agro Nocerino, il nolano ed alla Costiera amalfitana.\nDescrizione.\nIn una pi\u00f9 ampia classificazione dei balli etnici italiani, la tammuriata va inclusa nella famiglia della tarantella meridionale, di cui costituisce uno specifico e originale sottogruppo basato sul ritmo rigidamente binario, sulla partecipazione al ballo esclusivamente in coppia (mista e non), su un'intensa dinamica delle braccia, sull'uso di castagnette (nacchere) che, oltre a fornire il ritmo di base, obbliga ad una particolare cinetica di mani, braccia e busto.\nIl ballo trae il nome dal fondamentale ritmo binario che viene marcato con il tamburo (detto anche \"tammorra\"). La \"tammorra\" \u00e8 un grande tamburo a cornice dipinta con sonagli di latta, con possibile accessorio addobbo di nastri o pitture policrome e campanelli.\nAltri strumenti possono accompagnare lo strumento solista e la voce umana, maschile o femminile, che viene modulata secondo tecniche e stili particolari. Questi strumenti sono:\nStili.\nSi individuano almeno quattro stili diversi di ballo sul tamburo:"}
{"id": "280105", "revid": "466539", "url": "https://it.wikipedia.org/wiki?curid=280105", "title": "Gary Larson", "text": "Biografia.\n\u00c8 il creatore di \"The Far Side\", una serie di vignette pubblicata da numerosi quotidiani nel mondo - in Italia dal mensile \"Linus\" - per quattordici anni, fino al 1\u00ba gennaio 1995. \"The Far Side\" \u00e8 una striscia composta da un'unica vignetta, spesso ma non sempre accompagnata da una didascalia che ne fa da descrizione. \u00c8 considerata da molti la migliore striscia mono-vignetta mai pubblicata.\nI temi delle vignette sono basati su confronti totalmente surreali tra il comportamento umano e quello animale, spesso scambiando i punti di vista e relegando l'uomo a specie \"inferiore\". Dalla descrizione di cosa fanno le mucche quando non sono osservate dagli uomini, ai pericoli di essere un insetto, al padre di famiglia che - in una casa circondata da steccati e altre case - spiega al figlio che il canto degli uccelli \u00e8 un normale modo con cui un animale inferiore marca il proprio territorio.\nDa quando la vignetta \u00e8 stata interrotta, Larson ha prodotto alcuni lavori occasionali, quali illustrazioni per riviste e lavori promozionali per il \"merchandise\" legato alla vignetta. Nel 1998 ha pubblicato il suo primo libro successivo a \"The Far Side\", dal titolo \"There's a Hair in My Dirt!: A Worm's Story\" (\"C'\u00e8 un capello nel mio terriccio!: la storia di un verme\"), un racconto illustrato dall'inconfondibile tratto di \"The Far Side\"."}
{"id": "280107", "revid": "767487", "url": "https://it.wikipedia.org/wiki?curid=280107", "title": "Julie's Haircut", "text": "I Julie's Haircut sono un gruppo rock italiano originario delle province di Modena e Reggio Emilia.\nStoria del gruppo.\nPrimi anni (1994 - 1998).\nI Julie's Haircut nascono nel 1994 a Sassuolo, in provincia di Modena, inizialmente sotto la prima formazione di tre elementi: Nicola Caleffi, chitarra e voce; Luca Giovanardi, batteria e voce; Laura Storchi, basso e voce. Per buona parte della met\u00e0 degli anni '90, la band registra svariati demo e prende parte a numerose esibizioni dal vivo dei locali della loro zona. Nel 1995, Luca Giovanardi diventa il secondo chitarrista della band, con l'entrata in scena di Giancarlo Frigieri alla batteria, due anni dopo sostituito da Roberto Morselli. Nel 1998 la band segna un contratto con l'etichetta bolognese della GammaPop Records.\nIl debutto discografico e gli anni alla Gamma Pop (1999 - 2003).\nNel 1999 esce il loro album di debutto \"Fever in the Funk House\" prodotto dalla Gamma Pop Records. Il disco, un mix di garage rock, psichedelia, noise e melodie pop, \u00e8 salutato dalla critica come uno dei migliori debutti indie rock italiani; successivamente viene inserito dalla rivista \"Rumore\" tra i 50 migliori dischi nella guida sul \"Rock italiano anni 90\". Con l'inizio del nuovo millennio, i Julie's Haircut intraprendono la loro attivit\u00e0 live intercontinentale, pubblicano una serie di EP e sono segnati dall'ingresso in formazione del tastierista e polistrumentista Fabio Vecchi.\nIl successivo \"Stars Never Looked so Bright\" uscito nel 2001 sempre sotto etichetta Gamma Pop, mescola gli elementi dell'album precedente con un approccio pi\u00f9 soul, rispecchiando l'amore per la black music degli anni sessanta maturato in seno alla band.\nGli anni alla Homesleep (2003 - 2007).\nNel 2003, dopo essere passati sotto l'egida della bolognese \"Homesleep Records\", i Julie's Haircut hanno pubblicato il loro terzo album musicale, \"Adult Situations\"; il primo a godere di una distribuzione internazionale. Qui melodia e psichedelia si compenetrano in maniera pi\u00f9 personale.\nNel 2005, con l'aggiunta del nuovo membro Andrea Scarfone alla chitarra, basso ed effetti, la musica dei Julie's Haircut si \u00e8 mossa verso territori pi\u00f9 sperimentali, concentrandosi maggiormente sull'improvvisazione e la ricerca sonora, senza perdere contatto con il groove che ha caratterizzato la loro musica fin dal primo giorno.\nNel 2006 \u00e8 uscito \"After Dark, My Sweet\", quarto album della formazione, che ha visto la collaborazione di Pete Kember, meglio noto come Sonic Boom, uno dei membri fondatori della band inglese Spacemen 3. L'album segna un deciso spostamento verso un metodo compositivo pi\u00f9 basato sull'improvvisazione e la ricerca sonora e un allontanamento dalla forma-canzone pi\u00f9 tradizionale.\nGli anni alla A Silent Place e alla Woodworm (2008-2016).\nNel 2008 la band ha terminato le registrazioni del quinto album che si intitola \"Our Secret Ceremony\", uscito il 4 febbraio 2009 per l'etichetta pugliese A Silent Place. A fine 2009 intraprendono con la band italiana Mariposa un tour congiunto denominato \"Concerto Grosso\". Per l'occasione le due band insieme registrano il brano \"It's About That Time\" di Miles Davis e lo includono in un cd-r insieme ad un inedito dei Mariposa (\"Sombrero Mescalero\") ed una reinterpretazione realizzata di Julie's Haircut di \"Escape from New York\" di John Carpenter. Questo CD non \u00e8 stato commercializzato ma era rintracciabile solo ai concerti del tour. Nel 2010 il comune di Carpi, in provincia di Modena ha chiesto alla band di rileggere il disco di Lou Reed \"Transformer\" durante la rassegna \"Storie di (Stra)ordinaria Scrittura\" che si \u00e8 tenuta a marzo.\nLo stesso anno partecipano con Peter Hook all'omaggio ai Joy Division Unknown Pleasures a Reggio Emilia.\nUn nuovo singolo 10\", che include cover di The Tarot dalla colonna sonora de \"La montagna sacra\" di Alejandro Jodorowsky e di O Venezia Venaga Venusia di Nino Rota dalla colonna sonora de \"Il Casanova di Federico Fellini\" viene pubblicato nel giugno 2011 sulla risorta etichetta Gamma Pop, divisione della Ghost Records.\nNel 2012 pubblicano \"The Wildlife Variations\", un EP in formato digitale e vinile prodotto da Trovarobato e Woodworm.\nNell'ottobre 2013, dopo qualche mese dalla pubblicazione dello split album 7\" con i Cut intitolato \"Downtown Love Tragedies\" - che include la loro cover di \"Who is he and what is he to you\" di Bill Withers - esce il sesto album della band, \"Ashram Equinox\", su etichetta Woodworm/Santeria, reso disponibile un anno dopo anche in una Deluxe Edition uscita solo in formato digitale contenente diverse outtake e remix.\nNel 2015 si aggiunge alla formazione la sassofonista bolognese Laura Agnusdei, conosciuta durante una performance del collettivo Unit\u00e0 di Produzione Musicale alla Stazione Leopolda (Firenze).\nPassaggio alla Rocket Recordings (2017-presente).\nEsce nel febbraio del 2017 l'album \"Invocation And Ritual Dance Of My Demon Twin\" che segna il passaggio all'etichetta britannica Rocket Recordings. Per la stessa etichetta pubblicano anche il singolo digitale \"Burning Tree.\"\nEsce nel 2019 il secondo album per l'etichetta inglese, In The Silence Electric.\nCuriosit\u00e0.\nLuca Giovanardi \u00e8 protagonista della canzone \"Tono metallico standard\" degli Offlaga Disco Pax, nella quale \u00e8 \"arrogante bottegaio indegno della roba che vendi qui dentro, alternativo dei miei coglioni che quando io ascoltavo i Dead Kennedys tu nemmeno ti facevi le pippe.\"\nQuesto passaggio della canzone ha suscitato diverse polemiche, per quanto in effetti il testo della canzone non fosse soltanto finalizzato a denigrare il frontman della band.\nL'evento \u00e8 stato a pi\u00f9 riprese stemperato dalla conclamata amicizia tra le due band. In diverse occasioni ci sono state collaborazioni tra componenti di Julie's e Offlaga. In particolare va segnalato un concerto del Damo Suzuki Network che si \u00e8 tenuto al Calamita di Cavriago (RE). In quella serata Luca Giovanardi incaricato dallo stesso Suzuki di formare la band per quel determinato concerto, ha invitato Enrico Fontanelli degli ODP che ha suonato il Moog Prodigy.\nDiscografia.\nLa band ha pubblicato sei album e diversi EP, di cui vengono qui riportati i principali:"}
{"id": "280108", "revid": "486946", "url": "https://it.wikipedia.org/wiki?curid=280108", "title": "Nikolaj Vasilyevich Gogol", "text": ""}
{"id": "280109", "revid": "125185011", "url": "https://it.wikipedia.org/wiki?curid=280109", "title": "Classe di consumo energetico", "text": "Le classi di consumo energetico, o pi\u00f9 propriamente classi di efficienza energetica europee, sono le suddivisioni dei valori di efficienza \u2014 principalmente per elettrodomestici a uso casalingo ma non solo \u2014 in fasce tra loro contigue.\nLe famiglie di apparecchi soggetti a normative europee obbligatorie di classificazione energetica sono: frigoriferi congelatori e loro combinazioni, lampadine, lavatrici, forni elettrici e a gas, lavastoviglie, asciugatrici, lavasciuga, scaldacqua (\"boiler\") elettrici e a gas, televisori, condizionatori e climatizzatori, cappe aspiranti. Tali apparecchi, per poter essere venduti nei Paesi europei, devono essere corredati da un'etichetta con i dati identificativi quali produttore e modello, la classe energetica, il consumo elettrico annuo in chilowattora basato su un profilo d'uso standard in termini di ore d'uso o numero di utilizzi, e altri dati ancora.\nLo scopo dell'etichettatura con classi energetiche \u00e8 di stimolare il mercato a essere popolato da prodotti sempre pi\u00f9 performanti, che svolgono gli stessi compiti con minor uso di energia e pertanto con vantaggi per l'ambiente (riduzione del fabbisogno energetico e di emissioni di CO2), per gli utenti (minori costi di esercizio dovuti ai ridotti consumi), per i produttori (visibilit\u00e0 e vendibilit\u00e0 di modelli avanzati, su cui si \u00e8 investito in sviluppo tecnologico).\nClasse energetica e consumo elettrico non vanno necessariamente di pari passo: la classe indica l'efficienza prescindendo dalla dimensione. Elettrodomestici molto grandi (come pu\u00f2 avvenire per televisori e lavatrici) hanno consumi elevati anche quando sono di alta classe di efficienza.\nAltri prodotti (stufette elettriche, asciugacapelli, piani di cottura elettrici, scope a vapore, forni a microonde, bistecchiere e barbecue elettrici, deumidificatori, bollitori, tostapane, ecc.) non sono soggetti a etichettatura energetica, o perch\u00e9 l'incidenza dei loro consumi su quelli complessivi di un'abitazione \u00e8 trascurabile (e tale da non giustificare la creazione di una classificazione), o perch\u00e9 le differenze di consumo tra i diversi modelli in commercio sono modeste e non avrebbe senso categorizzarli.\nL'etichetta energetica.\nSull'etichetta energetica europea l'insieme delle classi energetiche possibili appare come una scala composta da segmenti di sette colori diversi: dal verde (miglior efficienza in assoluto), al giallo, al rosso (minor efficienza). A ogni segmento \u00e8 associata una lettera. La classe di un determinato elettrodomestico \u00e8 evidenziata ripetendo la lettera (su sfondo nero) e posizionandola a fianco del corrispondente segmento colorato.\nLe prime etichette, uscite nel 1994 per i frigoriferi, usavano indicare l'efficienza con le lettere dalla A alla G. La stessa scala da A a G \u00e8 stata adottata nel 1995 per le lavatrici e le asciugatrici, e successivamente dagli altri elettrodomestici man mano soggetti a etichettatura.\nNel corso degli anni successivi molti apparecchi, primi tra tutti i frigoriferi, avevano raggiunto e superato la classe A in termini di efficienza. A partire dal 2003 \u00e8 stato quindi necessario estendere la scala originaria inserendo nuove classi, indicate con A+, A++ e A+++.\nDal 2010 \u00e8 stata attuata una prima profonda revisione di tutta la normativa: viene cambiato l'aspetto delle etichette (cornice azzurra) e si rinuncia all'associazione fissa tra lettera e colore. Ad esempio la classe A dei frigoriferi \u00e8 associata sino al 2009 al segmento verde dell'etichetta, mentre la stessa classe A dal 2010 \u00e8 associata al giallo. Per limitare la complessit\u00e0 e una possibile confusione visiva dell'etichetta, alcune classi, o in alto o in basso, vengono eliminate. Cos\u00ec sino al 2020-2021 le etichette per le lampadine hanno una scala da A++ a E (non esiste la classe A+++), gran parte degli altri apparecchi usano una scala da A+++ a D. I televisori hanno visto applicata l'etichetta \"versione 2017\" con scala da A++ a E, e poi la \"versione 2020\" con scala da A+++ a D. Gli aspirapolvere erano partiti con scala da A a G, poi sostituita con quella da A+++ a D.\nQuanto descritto pu\u00f2 generare confusione negli acquirenti. Va inoltre constatato che al 2020 gran parte degli elettrodomestici etichettati erano ormai concentrati nelle due-tre classi migliori, con perdita di efficacia dell'etichetta stessa come indicatore di bassi consumi. Per questo gi\u00e0 dal 2017 il Parlamento europeo si era espresso per una completa revisione delle etichettature ripristinando le originarie scale con lettere da A a G. Nel dicembre 2019 sono infine emessi i Regolamenti delegati riguardanti lavatrici, lavasciuga, frigoriferi e frigocongelatori, lavastoviglie, lampadine e sorgenti luminose, monitor e televisori, con obbligo di adottare queste nuove normative e relative etichette nel 2021. Oltre ad aggiornati criteri per la determinazione dei consumi, per tutti questi apparecchi si \u00e8 tornati a indicare l'efficienza con classi da A a G, eliminando del tutto le classi A+, A++ e A+++. Ci\u00f2 non significa che i nuovi prodotti siano meno efficienti, ma piuttosto che la scala di riferimento e le lettere associate sono ci\u00f2 che ha sub\u00ecto modifica. Un prodotto che con la precedente etichetta si collocava ad esempio in classe A+++, si trover\u00e0 ora collocato in classe D o E.\nLa classe viene assegnata in base a test controllati e riproducibili che valutano l'efficienza. Il consumo in kWh (espresso come stima annuale o per 100 cicli d'uso) dipende invece sia dall'efficienza sia dalla dimensione dell'apparecchio. Ad esempio due lavatrici con lo stesso consumo assoluto a lavaggio, ma una con capacit\u00e0 di carico una di 10\u00a0kg e l'altra di 5\u00a0kg, hanno efficienze diverse e per questo possono differire tra loro di due classi energetiche.\nIl rilievo visuale dato alla classe, piuttosto che al consumo anch'esso indicato in etichetta, pu\u00f2 indurre i potenziali acquirenti a sopravvalutarne l'importanza e ad alimentare l'erronea convinzione che un'alta classe sia sempre sinonimo di minori consumi. Il fenomeno \u00e8 attualmente argomento di studio ed \u00e8 stato battezzato \"energy efficiency fallacy\" (letteralmente: \"fallacia dell'efficienza energetica\").\nFabbricanti, importatori/distributori, negozianti e siti di vendita online hanno l'obbligo di eseguire i test di consumo previsti, compilare l'etichetta conformemente alle normative, renderla disponibile ed esporla nei negozi e sui siti di web-commerce, o perlomeno rendere visibili i dati che essa contiene.\nAltri dati presenti in etichetta.\nLe etichette si differenziano in relazione al tipo di prodotto a cui si applicano. Tutte quante indicano la classe energetica e il consumo. In aggiunta riportano altre informazioni utili a caratterizzare i prodotti. In ordine di priorit\u00e0 vi \u00e8 la grandezza dell'apparecchio. Per frigoriferi, congelatori e frigocongelatori \u00e8 il volume utile (con due valori distinti per i due scomparti), per le cantinette \u00e8 la capienza come numero di bottiglie (da 75\u00a0cL, alte 300,5\u00a0mm e di diametro 76,1\u00a0mm). Per lavatrici e asciugatrici la capienza \u00e8 in chilogrammi di biancheria di cotone asciutta, con ulteriore distinzione nelle lavasciuga dei due pesi in lavaggio e asciugatura. Le lavastoviglie indicano la capienza come numero di coperti (standardizzati secondo la norma EN 50242). Le lampadine non indicano nulla in etichetta, perch\u00e9 gli altri dati figurano al di fuori di essa. I forni indicano il volume interno utile in litri. Televisori e monitor riportano la diagonale sia in centimetri sia in pollici e il numero di pixel in orizzontale e verticale. I condizionatori / climatizzatori danno le potenze di raffrescamento e riscaldamento in condizioni normali d'impiego espresse in chilowatt termici (1 kW termico = 3\u00a0412 BTU/h).\nIl progetto BELT dell'Unione europea ha realizzato l'opuscolo La nuova etichetta energetica che elenca tutte le altre informazioni e i relativi pittogrammi contenuti nelle etichette 2021 e ne spiega brevemente il significato.\nIl codice QR in etichetta contiene un indirizzo Web del tipo ht\u200btp://eprel.ec.europa.eu/qr/nnnnn, dove al posto di \"nnnnn\" vi \u00e8 il numero univoco di registrazione di quel particolare elettrodomestico nel database europeo EPREL. La corrispondente pagina Web ripropone l'etichetta dell'apparecchio tal quale (a verifica della sua veridicit\u00e0), fornisce informazioni aggiuntive e la \"scheda prodotto\". Il numero \"nnnnn\" di identificazione EPREL non \u00e8 presente in chiaro sull'etichetta stampata, e neppure si trova sull'apparecchio o nel manuale utente o su siti di vendita online. Pertanto su EPREL l'accesso alla pagina di un prodotto pu\u00f2 attuarsi solo attraverso copia o foto della sua etichetta \"assieme\" a un dispositivo capace di leggerne il codice QR.\nClasse di consumo energetico o classe di efficienza energetica?\nLa forma corretta \u00e8 \"classe di efficienza energetica\". Dagli albori dell'etichettatura europea fa fede, nella legislazione pubblicata nella Gazzetta ufficiale dell'Unione europea e in altri atti ufficiali, la versione in lingua inglese. In questi documenti vengono utilizzate le forme \"energy efficiency class\", e \"energy efficiency label\", puntualmente tradotti nelle versioni italiane con \"classe di efficienza energetica\" ed \"etichetta di efficienza energetica\". L'unica eccezione (probabilmente una svista) pare essere il Regolamento delegato (UE) n. 1254/2014 della Commissione dell'11 luglio 2014, in cui sia nella versione italiana sia in quella inglese compaiono entrambe le forme \"classe di consumo\" (nel testo principale) e \"classe di efficienza\" (nell'allegato III), usate apparentemente come sinonimi.\nLa Direttiva 2012/27/UE e il Regolamento 2017/1369/UE definiscono l'efficienza energetica come il \"rapporto tra un risultato in termini di rendimento, servizi, merci o energia e l'immissione di energia\" (dove per immissione di energia si intende in genere per gli elettrodomestici quella erogata dall'impianto elettrico, ovvero consumata dall'apparecchio per svolgere il suo compito). La classe riportata in etichetta \u00e8 in linea con questa definizione di efficienza, e non rappresenta il consumo, ma l'esito di una relazione numerica pi\u00f9 complessa (sinteticamente indicata con \"rapporto\") tra risultato e consumo.\nPer chiarire con un esempio: una lavatrice con capienza di 10\u00a0kg e consumo medio a lavaggio di 0,58\u00a0kWh (etichetta del 2021 che indica 58\u00a0kWh per 100 cicli) rientra in classe B; una lavatrice con lo stesso consumo medio a lavaggio di 0,58\u00a0kWh ma con capienza di 5\u00a0kg \u00e8 in classe energetica D. In condizioni realistiche (secondo le stime europee) la 10\u00a0kg sar\u00e0 usata con un carico mediamente di 5,5\u00a0kg, mentre la 5\u00a0kg verr\u00e0 riempita in media con 3,5\u00a0kg. Con la stessa energia elettrica la lavatrice grande lava il 60% in pi\u00f9. \u00c8 pi\u00f9 efficiente e quindi possiede miglior classe energetica.\nLe forme scorrette \"classe di consumo energetico\" ed \"etichetta di consumo energetico\" hanno una qualche diffusione nella lingua italiana, ma andrebbero abbandonate.\nVantaggi e limiti della classificazione energetica.\nLa scala di efficienza energetiche con lettere e colori \u00e8 di facile comprensione, ma pian piano i progressi tecnologici hanno portato a concentrare gli apparecchi solo nelle due-tre classi migliori (A+, A++, A+++) riducendone l'utilit\u00e0 e l'efficacia al momento dell'acquisto. La revisione dei quadri di riferimento, con effetto dal 2021, ripristina tutte le scale alla gamma A a G con nuove gradazioni per i diversi generi di apparecchi, tutte piuttosto severe: coi criteri 2021 la classe A e spesso anche la B non sono inizialmente popolate di apparecchi, cos\u00ec da lasciar spazio per un futuro efficientamento dei prodotti.\nLe classi indicano l'efficienza. Il consumo elettrico in condizioni tipiche d'uso \u00e8 anch'esso indicato in etichetta ma con limitato risalto. L'attenzione tende quindi a focalizzarsi pi\u00f9 sulla classe che sul consumo, portando a valutazioni erronee.\nLe normative del 2021, per dar maggior peso ai consumi, trovano un nuovo assetto: a pari classe energetica un apparecchio grande, rispetto a uno piccolo, deve avere un incremento di consumo assai pi\u00f9 controllato cos\u00ec da orientare meglio i consumatori. La grafica delle etichette 2021 mostra il consumo in posizione centrale, meglio visibile.\nLa vigilanza e il controllo della veridicit\u00e0 delle etichette \u2014 ossia che la classe energetica, il consumo e altri dati corrispondano a quanto dichiarato \u2014 non \u00e8 compito dell'Unione europea, ma spetta ai singoli Stati membri. I controlli, se mai vengano effettuati, sono sporadici. In caso di mancato rispetto andrebbero irrogate sanzioni ai produttori, ma non \u00e8 in essere un quadro definito. Altrettanto dicasi per l'obbligo di esporre l'etichetta nei negozi e di fornire nelle vendite a distanza o un'immagine dell'etichetta, o in alternativa i dati in essa contenuti. Come si d\u00e0 in altri ambiti di protezione dei consumatori, dovrebbe esistere un chiaro punto di riferimento nazionale per segnalare possibili frodi e/o omissioni, raggiungibile dai singoli consumatori o da loro associazioni. Su questi aspetti il quadro di etichettatura 2021 interviene con l'istituzione di un database europeo delle caratteristiche dei prodotti in commercio, e con una struttura di coordinamento tra gli Stati membri che faciliti controlli e sanzioni.\nBench\u00e9 gli standard di misura dell'efficienza cerchino di valutare gli apparecchi in condizioni prossime a quelle d'uso reale, non \u00e8 detto che i test di consumo e l'assegnazione della classe energetica siano rappresentativi. Le normative europee possono differire da quelle adottate in altri Paesi, col risultato che \u2014 in una certa misura \u2014 una classifica di efficienza di una gamma di prodotti (ad esempio i televisori) produce \"vincitori\" diversi a seconda della normativa presa in considerazione. Un raffronto eseguito in diversi laboratori internazionali su due modelli di punta di Hisense e Philips decretava un minor consumo del Philips secondo la norma europea, e un minor consumo dell'Hisense secondo la normativa della Repubblica popolare cinese.\nCi\u00f2 significa che i produttori in qualche misura progettano i loro apparecchi in base agli specifici test di laboratorio che dovranno sostenere, al fine di guadagnare una buona classe energetica.\nNel 2015 sono stati segnalati casi di televisori in grado di percepire da soli se li si sta sottoponendo a un test di consumo. In questo specifico caso la loro luminosit\u00e0 (e quindi l'assorbimento elettrico) diminuisce automaticamente cos\u00ec da fargli guadagnare un indice di prestazione energetica pi\u00f9 vantaggioso\nSi tratta di una pratica al limite della frode, in qualche modo simile a quanto escogitato in passato da Volkswagen per far figurare basse emissioni dei motori Diesel. Il ricorso a tali stratagemmi \u00e8 esplicitamente vietato nei pi\u00f9 recenti atti europei in tema di etichettatura energetica.\nPi\u00f9 in generale i temi del decadimento delle prestazioni durante la vita utile degli apparecchi, o anche dovuto al loro uso tipico difforme dalle condizioni di prova in laboratorio, hanno ricevuto alterne attenzioni. Se ne \u00e8 tenuto conto per le sorgenti di luce (invecchiamento dei LED con conseguente riduzione dell'emissione luminosa) ma non per altri tipi di apparecchi tra cui le macchine del freddo (invecchiamento degli isolanti di frigoriferi e freezer con conseguente aumento dei consumi).\nAsciugatrici e lavasciuga a pompa di calore hanno ottima efficienza da nuove; ma l'alettatura dello scambiatore di calore interno, seppur vi siano filtri, tende progressivamente a rivestirsi di micro-fibre tessili con degrado delle prestazioni. In particolare l'etichettatura di aspirapolveri \u00e8 stata sospesa per l'accertato scostamento delle prestazioni \"da nuovo\" rispetto all'uso quotidiano. I regolamenti europei tentano comunque a ogni nuova uscita di approntare prove di consumo (che infine determinano la classe energetica di un apparecchio) sempre pi\u00f9 perfezionate e aderenti all'uso reale, com'\u00e8 gi\u00e0 avvenuto per le lavatrici per le quali le condizioni di carico sono pi\u00f9 realistiche che in passato.\nLa classificazione energetica dei singoli prodotti va resa visibile, nei negozi e sui siti di vendita online, attraverso l'etichetta energetica. I Regolamenti europei ne precisano l'aspetto grafico compresi colori, font e grandezze da adottare. \u00c8 singolare che sulle etichette, che dovrebbero essere di pubblico dominio e liberamente riproducibili, il font prescritto sia il Calibri distribuito da Microsoft e soggetto tre possibili tipi di licenze d'uso: EULA, per l'uso su siti web, per pubblicazioni elettroniche. Ovviamente Microsoft non prevede una casistica d'uso assimilabile a quella dell'etichetta energetica. Questo quadro limita la riproduzione delle etichette stesse (e anche di loro facsimile a uso informativo o didattico) ai soli formati non vettoriali, o comunque che non contengano al loro interno il font Calibri \"embedded\", perch\u00e9 questo contravverrebbe alle licenze d'uso. Il formato vettoriale SVG \u2014 che permette di scalare le immagini senza perdita di dettaglio \u2014 non pu\u00f2 quindi essere utilizzato per l'etichetta energetica con documenti \"stand-alone\" che abbiano il font Calibri al loro interno. Occorre esprimere il font come una serie di primitive grafiche, ossia i caratteri che vi compaiono vanno disegnati singolarmente curva dopo curva.\nPi\u00f9 in generale le istituzioni europee hanno trascurato le questioni di riproducibilit\u00e0, rielaborazione e riuso del formato delle etichette energetiche, mentre per favorirne la loro massima circolazione e conoscenza sarebbe stato utile dotarle di un'ampia licenza d'uso, ad esempio CC0.\nLa Corte dei conti europea segnala in un rapporto alla Commissione del 2020 i \"significativi ritardi e inadempienze\" nei processi di messa a punto revisione e attuazione delle norme di etichettatura e di \"ecodesign\". L'analisi evidenzia punti critici tra cui scarsa vigilanza su correttezza e conformit\u00e0 delle etichette, mancato rispetto degli obblighi di esposizione-informazione ai consumatori, prodotti difformi dal dichiarato e con consumi elevati, uso reale mal rappresentato dai metodi di test prescelti per la stima di consumo in etichetta, mancanza di strumenti di analisi energetica globale che integrino l'economia circolare.\nQuadro normativo attuale e pregresso.\nLe prime tappe che hanno portato a istituire un quadro di classificazione ed etichettatura europeo per gli elettrodomestici sono qui sunteggiate sulla base di accreditate fonti informative istituzionali.\nLa consapevolezza di dover provvedere a un miglior uso delle risorse energetiche prende forma a partire dagli anni 1970.\nNel 1976 il Consiglio delle Comunit\u00e0 europee emana una raccomandazione agli Stati membri per accordarsi su un'etichettatura di elettrodomestici standardizzata, in termini di dati che contiene e di metodi di determinazione del consumo, che sia visibile ai consumatori per meglio informarli in fase di acquisto e uso degli apparecchi. La Direttiva 79/530/CEE del 1979 accoglie la raccomandazione del Consiglio e pone le basi per un quadro di etichettatura di alcune famiglie di elettrodomestici e dei boiler. Il punto centrale della Direttiva \u00e8 informare il pubblico sul consumo degli apparecchi in modo chiaro, esatto, uniforme e paragonabile, cos\u00ec che questo elemento conoscitivo induca a scelte e comportamenti di risparmio e uso razionale dell'energia. Vi si afferma anche che \u2014 per l'interazione tra domanda e offerta \u2014 l'etichettatura pu\u00f2 indurre i costruttori a ridurre i consumi dei loro prodotti.\nLa successiva etichetta obbligatoria per forni elettrici non produce per\u00f2 gli effetti desiderati per varie ragioni: \u00e8 posta sul fondo degli apparecchi, poco visibile (nera), piccola, non molto informativa. Vi \u00e8 indicato solo il valore numerico di consumo in kWh per portare il forno a 200 \u00b0C e mantenervelo per un'ora; il dato cos\u00ec presentato non facilita un confronto immediato tra apparecchi diversi. Nel 1980-81 non sono emesse altre etichettature di consumo. Alcune nazioni \u2014 prima la Danimarca e poi i Paesi Bassi \u2014 comunicano perci\u00f2 in sede europea l'intenzione di sviluppare proprie etichette obbligatorie per altre categorie di apparecchi. Questa posizione avrebbe per\u00f2 costituito un possibile ostacolo alla libera circolazione delle merci nei paesi dell'Unione.\nCi\u00f2 porta formulare il quadro di etichettatura della Direttiva 92/75/CEE che rinnova un approccio unificato e indirettamente respinge quello nazionalistico. La Commissione costituisce da l\u00ec a poco il Group for Efficient Appliances (GEA) col mandato di effettuare una cernita e misurazione del consumo dei frigoriferi in commercio in Europa, di sviluppare una loro categorizzazione e di sondare proposte tecnicamente / economicamente viabili per migliorare le prestazioni dei prodotti. Il report di GEA del 1993 getta le basi del paradigma di efficienza e delle relative classi energetiche, del tutto assente nella Direttiva del 1992 focalizzata solo sui consumi.\nNel seguito si espongono i punti salienti del quadro normativo che si \u00e8 evoluto con i quadri di riferimento delle due Direttive del 1992 e 2010 e del Regolamento del 2017. Il cambiamento del tipo di forma legislativa (dalle passate Direttive ai Regolamenti) \u00e8 ininfluente: \u00e8 comunque cogente ed evita i lunghi tempi di recepimento delle Direttive nelle legislazioni nazionali che si avevano in passato, mentre i Regolamenti sono soggetti ad applicazione immediata.\nLa Direttiva 92/75/CEE del 22 settembre 1992 stabilisce alcuni punti essenziali:\nLa Direttiva 2010/30/UE del 19 maggio 2010 conferma, rinforza ed estende quanto indicato nella precedente direttiva, con alcune aggiunte e variazioni:\nIn sostanza la Direttiva 2010/30/UE riassume a parole il fatto che la \"classe energetica\" deve riflettere in maniera sintetica l'\u200d\"efficienza\" di un apparecchio e non il suo consumo, posizione peraltro gi\u00e0 assunta prima della sua emanazione e deducibile (sebbene in maniera tecnica e poco accessibile) dai criteri specifici delle Direttive messe a punto per svariate tipologie di elettrodomestici tra il 1994 e il 2003.\nLa Direttiva 2012/27/UE del 25 ottobre 2012, recepita con il Decreto legislativo n. 102 del 4 luglio 2014 (G.U. 18 luglio 2014), impone inoltre che amministrazioni ed enti pubblici acquistino prodotti appartenenti alla \"classe di efficienza energetica\" pi\u00f9 elevata possibile in considerazione dell'esigenza di garantire un livello sufficiente di concorrenza (Allegato III, punto a).\nLa proposta di abrogazione della Direttiva 2010/30/UE avanzata dalla Commissione europea prima della ratifica finale da parte del Parlamento europeo e del Consiglio constatava come la preminenza data alle \"classi energetiche\" pu\u00f2 produrre un orientamento distorto dei consumatori riguardo agli effettivi consumi. L'adozione nel luglio 2017 del nuovo Regolamento che abroga la direttiva 2010/30/UE vede depennate le considerazioni della Commissione tra cui quella appena citata. Peraltro in alcuni Regolamenti delegati successivi \u2014 come quello per televisori e monitor del 2019 \u2014 nuovi meccanismi di assegnazione delle classi energetiche evitano di premiare i prodotti pi\u00f9 grandi, seppur pi\u00f9 efficienti, introducendo criteri di maggior severit\u00e0 per gli alti consumi assoluti.\nIl Regolamento (UE) 2017/1369 del 4 luglio 2017 mantiene la sostanza della Direttiva 2010/30/UE con aggiunta di nuovi elementi e prescrizioni, tra cui:\nIn sintesi le \"tre stagioni\" di orientamenti europei in materia hanno visto: (1992) una fase di censimento di caratteristiche e consumi degli apparecchi, con disponibilit\u00e0 di questi dati al pubblico, ma non ancora concepiti in un quadro di efficienza energetica e relative classi; (circa 1995-2010) una seconda fase in cui efficienza e classi energetiche erano considerate trainanti per ridurre fabbisogni e consumi energetici, oltre che per mantenere una buona posizione delle aziende europee nel settore elettrodomestico e high-tech; (2019-2021 e in avanti) una terza fase in cui gli specifici Regolamenti riconoscono \u2014 indirettamente, tramite le specifiche disposizioni emanate per i vari tipi di apparecchi \u2014 come il puntare sulla sola efficienza \"assoluta\" non sia sufficiente, mentre per evitare che il contenimento dei consumi resti limitato sia necessario imporre norme pi\u00f9 severe per gli elettrodomestici \"oversized\", che nell'uso reale perdono buona parte della loro efficienza.\nAltre etichettature europee in campo energetico.\nIn altri ambiti sono stati istituiti sistemi di etichettatura europea con scale contrassegnate da lettere e colori, somiglianti alle etichette di efficienza energetica degli elettrodomestici. In particolare vanno segnalate:\nQueste tre tipologie di etichette differiscono rispetto alle etichette di efficienza energetica per un elemento sostanziale: si riferiscono \u2014 in toto o in parte \u2014 a dispositivi passivi in grado di ridurre gli sprechi e per i quali \u00e8 pi\u00f9 corretto parlare di \"efficacia\" piuttosto che \"efficienza\". Detto altrimenti: tali etichette si applicano a prodotti che non hanno di per s\u00e9 stessi un consumo energetico, ma aiutano a ridurlo. L'isolamento di pareti, solai, coperture e superfici vetrate di un edificio pu\u00f2 contribuire a migliorarne l'indice di prestazione energetica riducendo le fughe di calore (e in ultima istanza riducendo anche il consumo energetico per il riscaldamento); pneumatici con basso attrito al suolo migliorano la scorrevolezza di un automezzo (con un minor dispendio di combustibile a parit\u00e0 di percorrenza); rubinetterie, erogatori, soffioni doccia e cassette sanitarie ben progettati mantengono inalterato il comfort con minor flusso e quantitativi d'acqua calda e fredda prelevata (con economia sia di acqua sia di energia per il suo riscaldamento).\nVa notato che la Direttiva quadro 2010/30/UE estende il suo ambito applicativo ai prodotti \"connessi\" con l'energia, che abbiano un significativo impatto diretto o \"indiretto\" sul consumo di energia. Le categorie di prodotti qui elencati e altri ancora, che agiscano sulla conservazione dell'energia piuttosto che sulla riduzione del suo uso diretto, possono quindi essere assoggettati a regolamenti europei atti a definire classi energetiche e un'etichettatura analoga a quella degli elettrodomestici.\nPer l'indice di prestazione energetica degli edifici e relative classi si rimanda alle voci Prestazioni energetiche dell'involucro edilizio e Certificazione energetica degli edifici. Riguardo ai pneumatici si fa riferimento al Regolamento (CE) 1222/2009. L'etichetta European Water Label, operativa da fine 2016, \u00e8 invece un accordo volontario recepito dalla maggioranza dei produttori di articoli idrosanitari europei, che ha visto una lunga fase di armonizzazione e messa a punto anche con il supporto della Commissione europea.\nClassificazioni energetiche internazionali.\nNumerose nazioni hanno attuato sistemi di etichettatura paragonabili a quello europeo. Le motivazioni a sostegno di queste iniziative sono simili: da un lato stimolare le aziende a competere tra loro migliorando in termini energetici i loro prodotti, sia come efficienza (ottenere le stesse prestazioni con minor dispendio di energia) sia come consumi assoluti (alcuni sistemi di qualificazione energetica penalizzano gli alti consumi, obbligando gli apparecchi di maggior taglia ad essere ancor pi\u00f9 efficienti di quelli piccoli). D'altro canto i consumatori, quando le modalit\u00e0 di etichettatura e classificazione sono chiare e stimolanti, vengono invogliati all'acquisto di apparecchiature efficienti e \"moderne\", che possono ripagare il maggior costo iniziale attraverso economie sui consumi. Il fine ultimo \u00e8 quello di ridurre il ricorso e la dipendenza da combustibili fossili, ancora ampiamente utilizzati per la generazione elettrica e ancor pi\u00f9 per la mobilit\u00e0 e il riscaldamento.\nI metodi di etichettatura attualmente sviluppati sono alquanto diversi tra loro. Tutti quanti tentano di stimare efficienza e/o consumo in condizioni tipiche di utilizzo di un apparecchio, ma spesso non possono confrontarsi tra loro: ad esempio nel mercato nord-americano il carico (la grandezza) delle lavatrici \u00e8 misurata non in chilogrammi ma in termini di volume interno del cestello, che tra l'altro \u00e8 espresso in piedi cubici.\nIl sistema australiano non usa vere proprie classi energetiche \u2014 del tipo di quelle a cui si \u00e8 abituati \u2014 ma una scala con sei stelle. Cos\u00ec un elettrodomestico potr\u00e0 essere a \"tre stelle e mezzo\", a \"cinque stelle\", ecc.\nLa targhetta di efficienza energetica per autoveicoli ibridi ed elettrici degli Stati Uniti \u00e8 l'adesivo Monroney, evoluzione di un'etichettatura degli anni '70 riaggiornata nel 2013. In essa non compaiono delle classi ma piuttosto dei \"cursori mobili\" posizionati su scale orizzontali che misurano il consumo unitario ossia l'efficienza (in MPGe: Miglia percorse Per Gallone equivalente di combustibile, compresa l'energia elettrica), l'emissione di CO2, l'emissione di altri inquinanti e polveri sottili. La grafica di questa etichetta pu\u00f2 apparire datata e forse confusa \u2014 particolarmente se la si vede per la prima volta \u2014 ma assolve comunque al suo compito di veicolare rapidamente le informazioni essenziali.\nL'etichetta per elettrodomestici statunitense EnergyGuide \u00e8 anch'essa priva di classi energetiche: mostra il consumo annuo in chilowattora, o in therm (unit\u00e0 di calore per il gas, in Imperial Units), e il relativo costo di esercizio basato su una tariffa media di mercato. Il consumo \u00e8 anche rappresentato con un cursore su una scala lineare che copre la gamma dei consumi di apparecchi simili sul mercato. L'etichetta EnergyGuide pu\u00f2 includere il logo Energy Star, ad indicare il raggiungimento di alte prestazioni energetiche secondo criteri stabiliti dall'EPA.\nUn censimento internazionale condotto nell'anno 2013 individuava l'esistenza di 1149 diverse etichette adottate, o in via di adozione, in 81 nazioni al fine di permettere la valutazione e il confronto delle prestazioni principalmente energetiche di prodotti commerciali. Tali etichette coprono 55 categorie diverse di apparecchi, tra cui soprattutto frigoriferi, condizionatori e climatizzatori, lampadine, televisori, boiler per riscaldamento dell'acqua, lavatrici, asciugatrici, apparecchiature elettroniche e informatiche.\nClasse energetica e detrazioni fiscali.\nL'Agenzia delle Entrate informa annualmente, ad esempio attraverso gli opuscoli sul suo sito, della possibilit\u00e0 di usufruire \u2014 in caso di ristrutturazione di un immobile con conseguente suo arredo \u2014 di una detrazione fiscale pari al 50% dei costi di acquisto di grandi elettrodomestici di classe A+ o superiore, di forni in classe A o superiore, o di altri apparecchi non dotati di etichetta. Tale possibilit\u00e0 \u00e8 un rinnovo tal quale di quanto in vigore dal 2014. L'elenco degli elettrodomestici ammessi al beneficio \u00e8 ripreso tal quale dal Decreto legislativo n. 151/2005 che vi include s\u00ec alcuni generi di apparecchi dotati di etichetta e classe energetica (frigoriferi, congelatori, frigocongelatori, lavatrici, asciugatrici, lavastoviglie, condizionatori), ma non include \u2014 cio\u00e8 tacitamente e di fatto esclude ai fini del beneficio fiscale \u2014 lava-asciuga e televisori seppur siano anch'essi dotati di etichetta, e include ulteriormente una serie di apparecchi non dotati di etichetta (stufe, radiatori e altri sistemi di riscaldamento elettrici, forni a microonde). Si attua quindi una contemporanea promozione all'acquisto, grazie al beneficio fiscale, di elettrodomestici efficienti, assieme ad altri assai energivori come radiatori e apparecchi di riscaldamento elettrici.\nTra gli elettrodomestici ammessi a detrazione nel 2021, 2020 e 2019 (acquistati rispettivamente nel 2020, 2019 e 2018) ENEA introduce anche le lavasciuga in classe A, essendo questa la loro migliore classe energetica. Le guide \"Bonus mobili ed elettrodomestici\" 2021, 2020 e 2019 dell'Agenzia delle Entrate recepiscono l'elenco ENEA (par. 2, riquadro \"Attenzione\") ma nel contempo (par. 1 \"La detrazione\") fanno riferimento alla classe A solo per i forni elettrici, come da provvedimento legislativo. La \"legge di bilancio 2020\" e \"legge di bilancio 2019\" si limitano difatti solamente a prorogare i termini di validit\u00e0 dell'art. 16 del decreto-legge 4 giugno 2013 n. 63 convertito dalla legge 3 agosto 2013 n. 90 in cui l&amp;apos;\"esonero\" dalla classe A+ o superiore (ossia l'accettazione della classe A per l'ottenimento della detrazione) \u00e8 riservato solo ai forni. In sintesi, in assenza di un aggiornamento legislativo specifico, le lavasciuga non godono formalmente di agevolazione fiscale, ma l'Agenzia delle Entrate non obietter\u00e0 al loro inserimento in detrazione seppur in contrasto con la legge.\nAl contrario tutti gli apparecchi del freddo (frigoriferi, congelatori e frigocongelatori) e tutte le lavatrici sono oggi almeno in classe A+, in forza dei Regolamenti (CE) 643/2009 e (UE) 1015/2010 che impongono questa classe di efficienza minima gi\u00e0 dal 2014. Ribadire il requisito della classe A+ per l'accesso al beneficio fiscale \u00e8 superfluo. Per queste due categorie di elettrodomestici l'incentivo fiscale \u00e8 quindi erogato a tappeto e non agisce da stimolo all'acquisto degli apparecchi pi\u00f9 efficienti.\nIl Consiglio e la Commissione europea affermano invece che per gli \"incentivi ai propri cittadini gli Stati membri sono incoraggiati ad applicarli alla classe di efficienza energetica pi\u00f9 elevata\", posizione rielaborata da Consiglio e Parlamento europeo specificando che \"gli incentivi siano mirati alle due migliori classi di efficienza energetica significativamente popolate\" (in termini di prodotti disponibili sul mercato). Il Regolamento quadro per l'etichettatura energetica (UE) 2017/1369 in vigore da agosto 2017 trasforma questa affermazione in obbligo degli Stati membri per gli incentivi erogabili ai fini dell'acquisto di prodotti efficienti.\nI requisiti per ottenere il beneficio fiscale sugli acquisti avvenuti nel 2021 sono in via di rielaborazione con nuove soglie di accesso che tengano conto delle etichette energetiche entrate in vigore lo stesso anno, nelle quali non sono pi\u00f9 presenti le classi A+ e superiori.\nClassi per frigoriferi e congelatori.\nLa classe energetica di frigoriferi, congelatori e frigocongelatori per uso domestico \u00e8 determinata, come per altri dispositivi con etichetta energetica, in base all'Indice di Efficienza Energetica (EEI, dall'inglese \"energy efficiency index\"). L'EEI \u00e8 il rapporto tra il consumo elettrico dell'apparecchio da etichettare, in chilowattora all'anno, e quello di un ipotetico \"apparecchio di riferimento\" con pari caratteristiche funzionali: volumi interni dei vani frigorifero e freezer, montaggio a incasso o libero, categoria climatica, presenza di \"no-frost\"... Il consumo dell&amp;apos;\"apparecchio di riferimento\", anch'esso in kWh/anno, viene da formule matematiche indicate nelle Direttive / Regolamenti. L'&amp;apos;\"apparecchio di riferimento\" \u00e8 assunto come unit\u00e0 di misura dell'efficienza, ossia ha EEI=100(%). L'EEI degli apparecchi reali indica quindi il loro consumo in termini di questo riferimento, non \u00e8 il consumo assoluto.\nNella pratica il test di consumo reale si protrae per un tempo limitato, ad esempio 24 ore, e il consumo annuo si otterr\u00e0 moltiplicando il consumo di 24 ore (un giorno) per 365 (giorni/anno). I dati di consumo dell&amp;apos;\"apparecchio di riferimento\" si ricavano dalle Direttive e Regolamenti europei.\nCriteri per l'assegnazione della classe energetica.\nSi illustra a titolo di esempio il modo in cui viene determinato il consumo massimo per le diverse classi energetiche, e pertanto l'assegnazione della corretta classe energetica per un apparecchio di cui sia noto il consumo. L'esempio assume un frigocongelatore con dimensioni piuttosto tipiche: 300 litri netti totali di cui 200 litri per il vano frigorifero e 100 litri per il vano congelatore. La procedura \u00e8 riferita al Regolamento (UE) 1060/2010, ormai obsoleto, ma pi\u00f9 facile da seguire. Il successivo Regolamento (UE) 2019/2016 assume un metodo di calcolo pi\u00f9 elaborato ma sostanzialmente simile.\nVa prima determinato il \"volume equivalente\" o \"volume corretto\" dell'apparecchio, ottenuto sommando i volumi dei vari scomparti ciascuno moltiplicato per un fattore in relazione alla sua temperatura. Per il vano frigo il fattore \u00e8 1, per il congelatore vale 2,15 a causa del maggior dispendio di energia necessario a mantenere la temperatura a -18 \u00b0C.Per l'apparecchio in esempio si avr\u00e0: \"volume corretto\"\u00a0=\u00a0200\u00a0litri\u00a0+\u00a02,15\u00a0\u00d7\u00a0100\u00a0litri\u00a0=\u00a0415 litri.\nIl consumo annuo in chilowattora (per l'apparecchio con EEI=100%) \u00e8 dato nelle Direttive e Regolamenti europei\"consumo di riferimento\"\u00a0=\u00a0303\u00a0+\u00a00,777\u00a0\u00d7\u00a0\"volume corretto\"\u00a0=\u00a0303\u00a0+\u00a00,777\u00a0\u00d7\u00a0415\u00a0=\u00a0625,455\u00a0kWh/anno.Il consumo ammesso dal frigocongelatore per rientrare in una determinata classe energetica \u2014 poniamo che sia la classe A \u2014 \u00e8 dato dal consumo dell&amp;apos;\"apparecchio di riferimento\" appena calcolato moltiplicato per l'EEI massimo ammesso per questa classe, ossia 55% per la A. Per qualificare il frigocongelatore in classe A si deve avere:\"consumo reale\"\u00a0&lt;\u00a00,55\u00a0\u00d7\u00a0\"consumo di riferimento\"\u00a0=\u00a00,55\u00a0\u00d7\u00a0625,455\u00a0=\u00a0344,00\u00a0kWh/annoIl valore cos\u00ec calcolato \u00e8 incluso nella tabella in fondo a questa sezione \u2014 che comprende le altre classi energetiche e altri volumi \u2014 e corrisponde a quanto riportato su opuscoli informativi come quello redatto da ENEA (Agenzia nazionale per le nuove tecnologie, l'energia e lo sviluppo economico sostenibile) che indica i consumi di frigocongelatori da 300 litri appartenenti alle varie classi secondo il Regolamento (UE) 1060/2010, ossia secondo l'etichettatura in vigore sino al 2020.\nI valori dell'EEI per le diverse classi energetiche, e anche in relazione all'avvicendamento nel corso degli anni di nuove disposizioni comunitarie, sono:\nClassi per frigocongelatori.\nLa tabella seguente indica il consumo annuo di energia elettrica per frigocongelatori a libera installazione sprovvisti di scongelamento automatico (ossia senza \"no-frost\"), di volume complessivo utile (netto) da 250 a 550 litri di cui due terzi del volume totale per il vano frigorifero e un terzo per il congelatore quattro stelle *(***). Il consumo \u00e8 riferito ad un uso continuativo per 365 giorni all'anno. Le classi da A a G del Regolamento (UE) 1060/2010, seppur riportate, sono state bandite dal mercato da luglio 2014 in forza del Regolamento 643/2009/CE.\nLa seconda sezione della tabella si basa sul Regolamento (UE) 2019/2016 che impone da marzo 2021 l'etichettatura con scala da A a G.\nLe classi energetiche e i consumi dell'ultima sezione in tabella, Regolamento (UE) 2019/2016, sono relativi all'etichetta energetica 2021 e sono allineati con quanto riportato sull'opuscolo informativo 2021 di ENEA. Si pu\u00f2 constatare che, con l'avvento dell'etichettatura energetica 2021, un \"vecchio\" (pre-2021) apparecchio A+++ sarebbe ricollocato in classe C, mentre un \"vecchio\" A+ verrebbe a trovarsi in classe F.\nIl Regolamento (UE) 1060/2010 (vecchia etichetta energetica) permetteva dei termini di extra-consumo dovuti a caratteristiche aggiuntive: l'adozione di \"no-frost\" per vano frigo e/o congelatore, idoneit\u00e0 a funzionare in condizioni climatiche severe (cosiddette tropicali), montaggio a incasso, e altro ancora. Questi rientravano nell'espressione completa del \"consumo di riferimento\" e in ultima analisi influenzavano l'EEI e l'assegnazione della classe energetica. Per tale ragione alcuni apparecchi potevano presentare, ed esibire in etichetta, un consumo superiore a quello della tabella qui riportata. Il Regolamento (UE) 2019/2016 ha razionalizzato, ridotto o eliminato questi \"bonus\", che usati congiuntamente potevano far guadagnare una classe energetica in pi\u00f9 ma senza un'effettiva riduzione di consumo.\nIn reali condizioni di esercizio, i consumi \u2014 bench\u00e9 affetti da oscillazioni stagionali \u2014 risultano su media annua abbastanza allineati con quanto dichiarato in etichetta, anche perch\u00e9 sino al 2020 era prescritto effettuare i test di consumo con temperatura ambiente fissa di 25 \u00b0C, quindi maggiore di quella delle normali cucine domestiche per una frazione consistente dell'anno solare. Con le etichette 2021 i test di consumo con cui \u00e8 determinata la classe vanno eseguiti, per approssimare meglio le condizioni d'uso reali, a 16 \u00b0C e 32 \u00b0C prendendo la media tra i due. \u00c8 comunque assodato che le abitudini d'uso, come frequenti e prolungate aperture delle porte, introduzione di cibi caldi, ecc. possono incrementare il consumo.\nClassi per congelatori.\nNella successiva tabella \u00e8 riportato il massimo consumo annuo per i soli congelatori a libera installazione e senza scongelamento automatico, ossia senza \"no-frost\". Le normative di riferimento sono quelle precedenti \u2014 applicabili a frigoriferi, frigocongelatori, ecc. \u2014 che tengono conto del tipo di apparecchio e perci\u00f2 producono altri valori. Il Regolamento (UE) 1060/2010 distingueva inoltre tra congelatori a pozzetto e verticali, assegnando \u2014 a parit\u00e0 di classe energetica \u2014 dei consumi ammissibili leggermente diversi tra i due. Per concisione viene qui indicato \u2014 relativamente a questo Regolamento \u2014 un valore intermedio di consumo tra i due tipi di apparecchi che va aumentato di un +5% per i congelatori verticali e diminuito di un -5% per quelli a pozzetto. L'attuale Regolamento (UE) 2019/2016 non fa pi\u00f9 distinzione di consumi tra questi due tipi di congelatori.\nI consumi in tabella, relativamente al Regolamento (UE) 2019/2016, rispecchiano quanto indicato sull'opuscolo \"L'etichetta energetica 2021\" di ENEA che fornisce (a pag. 30) i valori per un apparecchio da 300 litri.\n\u00c8 del tutto incidentale l'uguaglianza di classi energetiche e consumi \u2014 a parit\u00e0 di volumi complessivi interni \u2014 tra i frigocongelatori e i soli congelatori, uguaglianza che si manifesta sia quando i due diversi apparecchi sono paragonati entrambi con la vecchia normativa ed etichetta, sia nel loro reciproco paragone fatto con l'edizione 2021.\nColl'avvento dell'etichettatura 2021, un congelatore in passato qualificato in classe A+++ si vedrebbe ricollocato nella nuova classe C, mentre un vecchio A++ passerebbe in classe D o E.\nClassi per lavatrici.\nLa tabella che segue indica il consumo in chilowattora all'anno (o per 100 lavaggi, come vuole il Regolamento UE/2019/2014) per le lavatrici in relazione alla capienza, ossia il massimo carico lavabile in kg, e alla classe energetica. I Regolamenti 1061/2010 e 2019/2014 assumono entrambi un utilizzo in condizioni miste di temperature e riempimento del cestello, ma con criteri diversi: il vecchio Regolamento considera lavaggi che sfruttano in media il 70% della capienza massima, in quello nuovo si va dal 73% (lavatrici da 5\u00a0kg) al 54% (lavatrici da 10\u00a0kg) in considerazione del fatto che una maggior capienza viene pi\u00f9 spesso sottoutilizzata. Inoltre la normativa in vigore dal 2021 valuta il consumo del solo programma \"eco 40-60\", in cui la temperatura \u00e8 impostata automaticamente dalla lavatrice \u2014 senza possibilit\u00e0 di variazione manuale \u2014 in relazione anche col quantitativo di biancheria inserita nel cestello.\nI criteri di assegnazione delle classi energetiche e le modalit\u00e0 di valutazione del consumo annuo sono diversi per le tre sezioni della tabella.\nLa prima si riferisce alla Direttiva 92/75/CEE che richiedeva solo la misura di consumo a pieno carico con lavaggio a 60 \u00b0C. Inoltre le classi energetiche coprivano la gamma da A a G. Nel 2008-2009 sono apparse lavatrici etichettate con classe A+ che, al contrario di quanto avvenuto coi frigoriferi, non \u00e8 stata formalizzata con atto ufficiale ma nemmeno ne \u00e8 stato ostacolato l'uso. La 92/75/CEE prescriveva (Allegato II punto 14) di assumere come consumo annuo quello di 200 lavaggi a 60 \u00b0C a pieno carico. Sono forniti i consumi di lavatrici da 4\u00a0kg, 5\u00a0kg e 6\u00a0kg perch\u00e9 queste erano le capienze reperibili sul mercato sino all'abrogazione della 92/75/CEE.\nLa seconda sezione della tabella fa riferimento al Regolamento (UE) 1061/2010 secondo cui il consumo annuo va valutato su una media di diverse condizioni di lavaggio: a pieno carico e mezzo carico a 60 \u00b0C, e a mezzo carico a 40 \u00b0C. La classe energetica, come per altre tipologie di apparecchi domestici, \u00e8 assegnata in base al valore ottenuto dell'EEI (\"Energy Efficiency Index\") che \u00e8 il rapporto tra il consumo elettrico reale annuale, corrispondente a 220 lavaggi in condizioni miste e includendovi anche gli ulteriori consumi di \"standby\" (oggigiorno esigui), e quello di un'ipotetica lavatrice con EEI = 100% secondo la formula contenuta nel Regolamento. I consumi in tabella sono quelli annuali massimi ammessi per le diverse classi, come da Allegato II punto 1.f del Regolamento. Per un reale apparecchio sul mercato di pari carico e classe energetica il consumo annuo riportato in etichetta (Allegato I \"Etichetta\", punto 1.IV del Regolamento) dev'essere inferiore o al massimo uguale a quello qui indicato. I valori di consumo di questa sezione corrispondono a quanto riportato su opuscoli informativi come quello redatto da ENEA, nel quale i consumi massimi per le varie classi e per lavatrici da 6\u00a0kg e 9\u00a0kg risultano uguali a quelli qui presentati.\nL'ultima sezione in tabella \u00e8 in linea col Regolamento (UE) 2019/2014 che si applica da marzo 2021. Il consumo indicato in etichetta \u2014 cos\u00ec come i valori in tabella \u2014 non \u00e8 pi\u00f9 una stima annuale, ma \u00e8 riferito a 100 lavaggi. Sono cambiate anche le condizioni di prova con cui si stima il consumo. Viene testato il solo programma di lavaggio \"eco 40-60\" (la cui presenza \u00e8 obbligatoria sulle lavatrici vendute in Europa) con tre diversi riempimenti del cestello: 100% ossia capienza nominale, 50% e 25%. Non c'\u00e8 scelta di temperatura, perch\u00e9 in questo programma \u00e8 la lavatrice a determinarla. I tre consumi vengono combinati per produrre un unico valore di consumo medio a lavaggio, ma il loro contributo \u00e8 pesato in maniera diversa in relazione alla capienza della macchina. Per lavatrici piccole (5\u00a0kg) il consumo a pieno carico \u00e8 preponderante nella determinazione del consumo medio; in quelle grandi (9-10\u00a0kg) \u00e8 il consumo con lavaggi a 1/4 del carico a dare il maggior contributo al consumo medio. Queste complesse prescrizioni limitano la distorsione osservata con le precedenti etichettature con le quali le lavatrici molto capienti ottenevano facilmente un'alta classe energetica, ma poi nell'uso reale \u2014 con carichi di lavaggio assai ridotti rispetto alla loro capienza \u2014 dimostravano consumi reali superiori a quelli di macchine pi\u00f9 piccole.\nLa classe D dell'etichetta 2021 corrisponde per le lavatrici alla classe A+++ delle precedenti etichette, un&amp;apos;\"equivalenza\" sommaria gi\u00e0 osservata per i frigoriferi. Lo si pu\u00f2 verificare constatando che il consumo \"per chilogrammo lavato\" nei due casi in questione \u00e8 pressoch\u00e9 coincidente: circa 0,150-0,155\u00a0kWh/kg entro una tolleranza del \u00b15%.\nNell'etichettatura e relative prescrizioni 2021 \u00e8 il programma di lavaggio \"eco 40-60\" a creare le maggiori perplessit\u00e0 tra gli acquirenti. Ci\u00f2 deriva dal fatto di essere l'unico programma eco, senza possibilit\u00e0 di selezionarne la temperatura, e che va a sostituire i due programmi (pre-2021) \"eco 40\" e \"eco 60\", con un apparente impoverimento delle impostazioni di lavaggio.\nClassi per asciugatrici.\nQui di seguito sono riportati i consumi massimi in chilowattora all'anno per asciugatrici cosiddette a condensazione (che costituiscono oggi il 98% dei prodotti presenti sul mercato) in relazione alla loro capienza, ossia il massimo carico asciugabile in kg, e alla classe energetica. Per quelle odierne l'utilizzo tipico \u00e8 assunto pari a 160 asciugature all'anno in condizioni miste di riempimento del cestello, mediamente il 70% della capienza massima.\nI criteri di assegnazione delle classi energetiche e le modalit\u00e0 di valutazione del consumo annuo sono diversi per le due sezioni della tabella. La prima si riferisce alla Direttiva 95/13/CE ormai obsoleta, che richiedeva la misura del consumo di asciugatura a pieno carico, e nella quale le classi energetiche andavano dalla A alla G. La Direttiva non contemplava l'indicazione di un consumo annuo in etichetta, ma ne chiedeva la stima nella \"scheda di prodotto\" in base a \"150\u00a0kg di cotone con asciugatura completa + 280\u00a0kg asciugatura 'da stiro' + 150\u00a0kg easy care\" (Allegato II, Scheda, punto 11 della 95/13/CE).\nSono forniti in tabella i consumi di asciugatrici con capienza (massimo carico ammesso) da 4 kg a 8 kg perch\u00e9 queste erano le grandezze tipiche sul mercato sino all'abrogazione della Direttiva. I consumi annuali massimi sopra indicati \u2014 in relazione alla capienza (kg) e alla classe energetica \u2014 sono riferiti a 115 asciugature di cotone a pieno carico.\nLa seconda sezione della tabella fa riferimento al Regolamento (UE) 392/2012 ora in vigore, in cui il consumo annuo \u00e8 valutato su una media di diverse condizioni di asciugatura: a pieno carico e mezzo carico. La classe energetica, come per altri apparecchi domestici, \u00e8 ora assegnata in base al valore dell'EEI (\"Energy Efficiency Index\") che \u00e8 il rapporto tra il consumo elettrico reale annuale, corrispondente a 160 asciugature in condizioni miste, e quello che si otterrebbe con un'ipotetica asciugatrice avente EEI = 100% secondo la formula contenuta nel Regolamento. I consumi in tabella sono quelli annuali massimi ammessi per 160 asciugature in condizioni miste, come da Allegato II punto 1.f del Regolamento. Per un reale modello sul mercato di pari capienza e classe il consumo annuo che si legger\u00e0 sull'etichetta energetica (Allegato I, Etichetta, punto 1.IV del Regolamento) sar\u00e0 inferiore o al massimo uguale a quello qui riportato. I valori massimi di consumo della seconda sezione corrispondono a quanto riportato su opuscoli informativi come quello redatto da ENEA, nel quale i consumi massimi di un'asciugatrice a condensazione da 6\u00a0kg per le diverse classi energetiche risultano uguali a quelli qui presentati.\nI consumi per la classe C, sempre riferiti al Regolamento (UE) 392/2012, sono riportati a titolo informativo. L'ulteriore Regolamento (UE) 932/2012 impone difatti che da fine 2015 possano essere poste sul mercato solo asciugatrici di classe B o superiore.\nI consumi annui nelle due sezioni della tabella si basano, come spiegato, su criteri diversi: 115 asciugature al carico nominale per la Direttiva, 160 asciugature in condizioni miste (in media con riempimento pari al 70% del carico nominale) per il Regolamento. Con buona approssimazione i due effetti si compensano cosicch\u00e9 il numero totale di kg all'anno asciugati e i consumi annuali, a parit\u00e0 di dimensione dell'asciugatrice e classe energetica, non mostrano scostamenti apprezzabili tra le due normative.\nClassi per lavasciuga.\nLa tabella riporta le classi energetiche e i relativi consumi massimi ammissibili nel funzionamento con cicli completi di lavaggio e asciugatura, nel senso che tutto il quantitativo lavato viene anche asciugato.\nLe lavasciuga, al contrario di altre categorie di apparecchi, hanno sub\u00ecto un passaggio diretto dalla normativa del 1996 (con classi energetiche da A a G) a quella 2021 (pure con classi da A a G). In questo lasso di tempo non ci sono stati aggiornamenti intermedi, e quindi nessuna introduzione di classi A+ e successive.\nLe due sezioni della tabella seguono quindi le prescrizioni della Direttiva 96/60/CE e del Regolamento UE/2019/2014. L'etichetta in vigore dal 2021 mostra affiancate due scale colorate con due classi energetiche distinte e relativi consumi: una a sinistra per il ciclo di lavaggio con asciugatura (a cui \u00e8 si riferisce questa tabella), e una a destra per il solo lavaggio senza asciugatura (qui non riportata, poich\u00e9 classi e consumi sono identici a quelli delle lavatrici).\nLe due sezioni della tabella non sono tra loro confrontabili.\nLa prima, secondo la Direttiva 96/60/CE, assume come \"capienza\" quella dichiarata dal costruttore come massimo carico di \"lavaggio\", e il consumo \u00e8 riferito a 200 di questi lavaggi seguiti da completa asciugatura di tale carico, valido per \"una famiglia di quattro persone che utilizza sempre l'asciugabiancheria per asciugare il bucato\" (Allegato II \"scheda\", punto 16 della Direttiva).\nNelle odierne lavasciuga il massimo carico di lavaggio \u00e8 maggiore di quello per l'asciugatura. In tal caso il consumo di un ciclo completo di lavaggio + asciugatura va inteso come somma del consumo di un lavaggio a pieno carico di pi\u00f9 il consumo necessario ad asciugare tale carico, operazione che richieder\u00e0 pi\u00f9 di un ciclo di asciugatura. La Direttiva non riesce a chiarire questo punto, peraltro sviluppato su altri documenti ufficiali.\nAd esempio per una lavasciuga da 9\u00a0kg in lavaggio e 6\u00a0kg in asciugatura verr\u00e0 preso, come consumo di un ciclo completo, la somma del consumo di un lavaggio di 9\u00a0kg di cotone a 60 \u00b0C pi\u00f9 1,5 volte il consumo di un ciclo di asciugatura da 6\u00a0kg.\nLa seconda sezione della tabella, secondo il Regolamento UE/2019/2014, assume come \"capienza\" quella dichiarata dal costruttore come massimo carico di \"asciugatura\". Il consumo in etichetta \u00e8 riferito a 100 \"cicli completi\", senza interruzione tra lavaggio e asciugatura. Va presa una media del consumo di lavaggio col programma \"eco 40-60\" + asciugatura in due condizioni: con riempimento iniziale pari al carico di asciugatura e con met\u00e0 di tale carico, cosicch\u00e9 l'apparecchio \u00e8 utilizzato mediamente all'80% della sua capacit\u00e0 di asciugatura. Riprendendo l'esempio precedente la lavasciuga da 9\u00a0kg in lavaggio e 6\u00a0kg in asciugatura verr\u00e0 ora testata in due condizioni: con un lavaggio e relativa asciugatura di 6\u00a0kg, e con lavaggio e asciugatura di 3\u00a0kg. La media dei due test, con peso 60%/40%, d\u00e0 un carico medio di 4,8\u00a0kg.\nI consumi in tabella basati sul Regolamento (UE) 2019/2014, in vigore dal 2021, si accordano con quelli presenti sull'opuscolo \"L'etichetta energetica 2021\" di ENEA, che elenca a pag. 37 i consumi di lavaggio + asciugatura per un apparecchio con capacit\u00e0 4\u00a0kg in asciugatura.\nClassi per lavastoviglie.\nPer le lavastoviglie la Direttiva 92/75 prevedeva una scala con classi energetiche dalla A alla G. Il successivo Regolamento 1059/2010 ha esteso le classi includendo le A+, A++ e A+++, ed eliminando nel contempo le E, F e G.\nIl Regolamento 2019/2017 in vigore da marzo 2021 torna a proporre in etichetta la scala da A a G rimodulata assegnando nuovi limiti di efficienza a ogni classe. In etichetta compare inoltre il consumo relativo a 100 cicli di lavaggio, al pari di etichette per altri elettrodomestici del 2021.\nQuesti sono i valori di consumo per singolo ciclo di lavaggio di lavastoviglie da 13 coperti, una capienza abbastanza diffusa sul mercato.\nLa vecchia Direttiva 92/75 richiedeva di indicare in etichetta il consumo per un singolo ciclo di lavaggio, valore usato per assegnare la classe energetica. Per le lavastoviglie posteriori al 2010 il Regolamento 1059/2010 prevedeva un utilizzo annuo medio di 280 \"lavaggi standard\", che \u00e8 il ciclo solitamente di durata pi\u00f9 lunga ma con minor dispendio di energia elettrica, a volte indicato come \"eco\" sull'apparecchio. Il consumo annuo riportato nelle etichette \"azzurre\" (pre 2021) si riferisce quindi a 280 utilizzi. In base a questo consumo veniva assegnata la classe energetica. Il pi\u00f9 recente Regolamento 2019/2017, come gi\u00e0 detto, impone di indicare in etichetta il consumo su 100 lavaggi \"eco\". Per un pi\u00f9 facile raffronto e a costo di trascurare gli effetti dei consumi di stand-by (che vengono considerati dai due Regolamenti nel calcolo del consumo globale ma trascurati dalla Direttiva) la precedente tabella riporta in tutti e tre i casi il consumo di un singolo ciclo di lavaggio.\nNei due Regolamenti del 2010 e del 2019 gli indici di efficienza energetica EEI hanno mantenuto dei gradini espressi nella stessa scala assoluta, e i criteri di misura del consumo non sono cambiati. Pertanto la transizione all'etichetta 2021 porta ad un semplice slittamento di alcune classi energetiche. Come si pu\u00f2 facilmente verificare dalla tabella, i prodotti che in precedenza erano qualificati come A+++ passano esattamente alla nuova classe D, e gli A++ passano alla E.\nLa correttezza dei consumi in tabella si pu\u00f2 verificare direttamente sul European Product Registry for Energy Labelling dell'Unione europea constatando a campione che lavastoviglie di differenti produttori europei, tutte da 13 coperti, e di\nclasse A, classe B, classe C, classe D, classe E, classe F, esibiscono etichette in accordo con quanto qui indicato.\nClassi per lampadine.\nLe lampadine hanno visto l'avvicendarsi di diverse normative di classificazione. Le prime due, la Direttiva 98/11/CE e il Regolamento (UE) 874/2012, adottavano una procedura concettualmente simile a quella degli elettrodomestici. I passi da seguire sono:\nAd esempio (sino ad agosto 2021) una lampadina a LED da 806 lumen che assorbe 10\u00a0W ha un EEI = 10/64,5 = 0,155 e rientra in classe A+ dato che per questa classe \u00e8 richiesto EEI &lt; 0,17.\nIl pi\u00f9 recente Regolamento (UE) 2019/2015 semplifica alquanto il quadro precedente. Con l'avvento delle sorgenti luminose a LED la relazione non lineare tra luce e potenza non ha pi\u00f9 ragion d'essere. Va anche aggiunto che il precedente Regolamento (UE) 874/2012 in realt\u00e0 interrompeva l'andamento non lineare al di sopra di 1300 lumen (oltre questo valore non va usata per la formula pi\u00f9 sopra), fissando di fatto efficienze minime di 57 lm/W, 80 lm/W e 124 lm/W rispettivamente per le classi A, A+ e A++.\nLe classi in vigore da settembre 2021 si basano esclusivamente sulle efficienze luminose in lumen per Watt: non occorre pi\u00f9 considerare una \"lampada di riferimento\" n\u00e9 passare dal calcolo dell'EEI.\nLa tabella che segue elenca il ventaglio di lampadine in commercio \u2014 in base al flusso luminoso e la potenza equivalente \u2014 e ne d\u00e0 l'energia assorbita per le diverse classi energetiche. I valori riportati si riferiscono a lampadine generiche non direzionali che si collegano direttamente alla rete elettrica senza richiedere un alimentatore separato, ad esempio del tipo con attacco a vite E27 o E14 adatte a lampadari a luce centrale, abat-jour, ecc. La tabella vale anche per altri modelli non direzionali, ad esempio con attacco R7s.\nLe emissioni luminose e le potenze equivalenti (15\u00a0W, 25\u00a0W, 40\u00a0W...) seguono la scala del Regolamento europeo 244/2009 Allegato II Tabella 6, che si riflettono nel ventaglio di scelte delle intensit\u00e0 luminose pi\u00f9 comune in commercio. I consumi nella sezione in tabella relativi al Regolamento (UE) 2019/2015 si accordano coi valori indicati nell'opuscolo 2021 di ENEA per una lampadina equivalente a 100\u00a0W, tenendo presente il diverso numero d'ore di utilizzo l\u00ec considerate.\nPer le lampadine con alimentatore indipendente il Regolamento suppone che questo perda mediamente l'8% dell'energia elettrica. Pertanto per rientrare nelle diverse classi energetiche queste lampadine (misurate a s\u00e9 stanti, senza includere l'effetto dell'alimentatore) devono possedere un consumo lievemente minore: il 92,6% di quanto indicato in tabella.\nLe lampadine di vecchia classe A+ o inferiore passano alle classi F o G dell'etichetta 2021. Le A++ passano per lo pi\u00f9 alla nuova classe E. Ma diverse tra quelle in commercio gi\u00e0 superano i 135 lm/W che le pone nella nuova classe D. Pochi prodotti per uso residenziale e all'aperto oltrepassano i 160 lm/W che le fa rientrare nella nuova classe C. Alcune lampadine raggiungono gi\u00e0 i 210 lm/W (agosto 2021) e possono cos\u00ec esibire la nuova classe A.\nRispetto alle altre categorie di apparecchi soggetti a etichettatura, le lampadine presentano un'anomalia: sono l'unico prodotto che non include in etichetta i dati salienti atti a caratterizzarli, nello specifico l'emissione luminosa in lumen e tonalit\u00e0 di colore (o temperatura equivalente della sorgente in kelvin). Queste informazioni vanno ricercate in altri punti della confezione.\nClassi per forni elettrici.\nQui di seguito sono riportati i valori massimi di consumo in chilowattora, per un singolo ciclo di cottura in un forno elettrico, in relazione a:\nAi fini dell'assegnazione della classe vale il consumo pi\u00f9 basso tra le due modalit\u00e0 di cottura \"normale\" e \"ventilato\" (ammesso che il forno le possieda entrambe). I relativi valori in chilowattora/ciclo sono indicati esplicitamente in etichetta. Il test standardizzato impiega un mattone di dimensioni 23 cm \u00d7 11,4 cm \u00d7 6,4 cm di Hipor, un materiale ceramico poroso, che viene preventivamente impregnato con acqua e attrezzato con due sonde elettroniche di temperatura inserite al suo interno. Si mette il blocco freddo (a 5 \u00b0C) nel forno, si accende il forno regolandolo ad una temperatura di 200 \u00b0C per la cottura normale o 175 \u00b0C per quella ventilata. Si misura il consumo elettrico nell'arco di tempo di questa cottura simulata che si considera conclusa quando le sonde arrivano a 60 \u00b0C.\nL'attuale Regolamento (UE) 65/2014 distribuisce le classi energetiche in modo pi\u00f9 imparziale. La suddivisione precedente presentava discontinuit\u00e0: prodotti dalle prestazioni simili (come un 61\u00a0litri consumo 0,99\u00a0kWh/ciclo contro un 59\u00a0litri consumo 1,01\u00a0kWh/ciclo) potevano differire tra loro di due classi energetiche (nella fattispecie A e C).\nClassi per televisori e monitor.\nLn tabella che segue d\u00e0 i consumi massimi in chilowattora per televisori e monitor in relazione alla dimensione (lunghezza della diagonale in pollici o centimetri) dello schermo e alla classe energetica. S'\u00e8 preso un rapporto d'aspetto larghezza:altezza dello schermo di 16:9, comune tra i prodotti in commercio.\nI valori indicati si riferiscono ad apparecchi con luminosit\u00e0 impostata \"di fabbrica\" per l'uso domestico, come escono dalla confezione. Consumo e classe energetica riguardano il funzionamento con segnali video SDR, ossia senza alta gamma dinamica (HDR), e la tabella rispecchia questo dato.\nQueste informazioni appaiono nella sezione principale dell'etichetta energetica 2021, con le barre colorate. Sono comunque presenti in etichetta, se l'apparecchio ne \u00e8 dotato, anche il consumo e la classe energetica in modalit\u00e0 HDR, nella zona col relativo simbolo. Il funzionamento in HDR comporta un maggior assorbimento elettrico e quindi una peggior classe energetica.\nL'etichetta energetica \"azzurra\" anteriore al 2021 segue il Regolamento (UE) 1062/2010 che prevedeva un utilizzo di 4 ore al giorno per 365 giorni l'anno, per cui il consumo in kWh \u2014 in etichetta e in tabella \u2014 \u00e8 riferito a 1460 ore di accensione. L'etichetta 2021, come da Regolamento (UE) 2019/2013, indica invece il consumo per 1000 ore d'uso. Le due sezioni della tabella adottano queste stesse convenzioni per cui i consumi che vi appaiono non sono tra loro confrontabili.\nI consumi per le classi E e F sono a titolo informativo: il Regolamento (CE) 642/2009 ha imposto dal 2012 l'ingresso sul mercato dei soli apparecchi con classe D o superiore, eliminando le classi E e F.\nI consumi della prima sezione della tabella (ante 2021) sono in accordo con quanto si trova su opuscoli informativi come quello di ENEA, che riporta i consumi massimi di un televisore da 102\u00a0cm (40 pollici) per le varie classi energetiche. I consumi della seconda sezione (etichette 2021) sono in linea col Regolamento (UE) 2019/2013. L'affidabilit\u00e0 della tabella \u00e8 verificabile per raffronto con prodotti in commercio e relative etichette registrate sul database EPREL dell'Unione europea (24\" classe C, 24\" classe F, 32\" classe E, 32\" classe F, 32\" classe G) e constatandone la corrispondenza. Per gli apparecchi con controllo automatico della luminosit\u00e0 va inoltre considerata, come da Regolamento, una riduzione del consumo del 10% rispetto a quanto qui indicato.\nNormalizzando i consumi al diverso numero d'ore di accensione si constata che la classe A+++ della vecchia etichetta corrisponde approssimativamente alle nuove classi B e C dell'etichetta 2021, mentre gli apparecchi in precedenza in classe A++ passeranno alle nuove classi D o E.\nClassi per condizionatori e climatizzatori.\nQuesti sono i valori di consumo annuo per un condizionatore cosiddetto \"mono-split\", ossia fisso e composto da un'unit\u00e0 esterna ed una interna, di potenza termica nominale di 3500\u00a0W circa pari a 12000\u00a0BTU/h, la taglia pi\u00f9 facilmente reperibile sul mercato, e con un'utilizzazione annua secondo le prescrizioni europee susseguitesi nel tempo: 500 ore/anno al massimo regime in condizione climatica standard T1 definita dalla norma ISO 5151 (temperature dell'aria all'unit\u00e0 esterna e interna rispettivamente di 35 \u00b0C e 27 \u00b0C) come da Direttiva 2002/31; 350 ore/anno al massimo regime con temperature dell'aria all'unit\u00e0 esterna mediate su un profilo climatico standard (con temperatura media oscillante attorno ai 23 \u00b0C, quindi non particolarmente rappresentativo delle condizioni estive italiane) e all'unit\u00e0 interna di 27 \u00b0C come da Regolamento 626/2011. I valori di consumo annuo ottenuti nei due casi non sono direttamente confrontabili, poich\u00e9 basati su assunzioni climatiche e d'uso alquanto diverse.\nLe classi energetiche sono concepite per valutare l'efficienza di un apparecchio in relazione ad altri apparecchi \"funzionalmente e tecnologicamente simili\". Le tipologie di condizionatori domestici sono d'altronde variegate e comprendono: portatili con scarico dell'aria calda con tubo alla finestra, monoblocco addossati a parete senza unit\u00e0 esterna (ma che richiedono di predisporre uno o due sfiati attraverso il muro esterno), i cosiddetti split con unit\u00e0 interne ed esterne separate, ed altro ancora. Ciascuna di queste soluzioni in termini di freddo generato a fronte dell'energia elettrica spesa ha un ventaglio di rese diverse. Ci\u00f2 si \u00e8 tradotto a livello normativo in una ripartizione degli apparecchi in cinque grandi famiglie, ognuna dotata di propri \"gradini\" nella scala di assegnazione delle classi energetiche. Queste inizialmente andavano dalla A alla F, poi estese nel 2011 con le ulteriori classi da A+ ad A+++. Dal 2014 la classe minima in raffrescamento per apparecchi split \u00e8 la C e per il riscaldamento la A.\nPer determinare efficienza e classe \u00e8 utilizzato sempre e comunque l'\u200d\"indice di efficienza energetica\", indicato sulle vecchie etichette energetiche (pre 2011) nella versione italiana come \"indice di efficienza elettrica\" e nelle nuove etichette come EER, abbreviazione dell'inglese \"Energy Efficiency Ratio\" alla lettera \"Rapporto di Efficienza Energetica\". Questo \u00e8 il rapporto adimensionale tra il freddo prodotto, ossia la quantit\u00e0 di energia termica sottratta all'ambiente, e l'energia elettrica consumata. Per i climatizzatori in modalit\u00e0 di riscaldamento invernale lo stesso rapporto, questa volta tra energia termica ossia calore immesso nell'ambiente ed energia elettrica consumata, \u00e8 indicato comunemente ed anche sull'etichetta con il termine COP, abbreviazione dall'inglese \"Coefficient Of Performance\" alla lettera \"Coefficiente di prestazione\". Una stufetta elettrica o un termoventilatore utilizzati per riscaldare un ambiente hanno sempre COP\u00a0=\u00a01 poich\u00e9 essi non usano nessun ciclo termodinamico e tutta l'energia elettrica consumata si trasforma in energia termica. Un climatizzatore di tipo split pu\u00f2 avere un COP di 3,5-5,0 e oltre, ottenendo di fatto una sorta di \"amplificazione\" nella trasformazione dell'energia elettrica in energia termica ceduta all'ambiente. L'EER di un condizionatore pu\u00f2 assumere una gamma di valori simile a quella del COP.\nRispetto alla precedente Direttiva 2002/31/CE il Regolamento 626/2011, oltre a introdurre le nuove classi A+ A++ e A+++, prescrive che l'efficienza per i climatizzatori split e per la loro modalit\u00e0 in riscaldamento sia determinata simulando tre diverse condizioni climatiche esterne corrispondenti a regioni europee fredde, temperate e calde. Per ognuna di esse l'efficienza \u00e8 mediata considerando ore d'uso e andamento di temperatura di un \"anno climatico invernale tipo\". In modalit\u00e0 di raffrescamento vi \u00e8 invece un unico \"anno climatico estivo tipo\". Da queste medie si ricavano i coefficienti SEER (\"Seasonal Energy Efficiency Ratio\" ossia l'EER medio stagionale) e gli SCOP (\"Seasonal Coefficient Of Performance\" ossia i COP stagionali per i tre climi). Per tale ragione un singolo apparecchio pu\u00f2 arrivare a riportare in etichetta sino a quattro classi energetiche contemporanee: una per la modalit\u00e0 in raffreddamento e tre in riscaldamento. Una sommaria mappa climatica dell'Europa suggerisce sull'etichetta quale delle tre classi di SCOP vada presa in considerazione in relazione alla zona geografica in cui il climatizzatore verr\u00e0 installato. Alcuni apparecchi possono essere progettati per i soli climi temperati e caldi, quindi non idonei all'uso in climi freddi. In tali casi il produttore ometter\u00e0 in etichetta l'SCOP e la classe energetica per tale clima.\nPer gli apparecchi di tipo split la scala di classi energetiche da porre in etichetta dal 2017 va dalla A++ alla E, come prescritto dal Regolamento 626/2011 Art. 3 punto 4-c e Allegato 3 punto 1.3, ma l'ulteriore il Regolamento 206/2012 impone dal 2014 per gli split un SCOP\u00a0&gt;\u00a03,42 riducendo le classi possibili in riscaldamento alle sole A, A+ e A++. Dal 2019 la scala da apporre in etichetta va obbligatoriamente dalla A+++ alla D, ma pu\u00f2 essere utilizzata gi\u00e0 da ora.\nClassi per aspirapolvere.\nIn tabella si riportano i consumi annui riferiti a 50 sessioni di utilizzo per pulire una superficie di 87\u00a0m2, considerata essere la grandezza standard di un'abitazione.\nLe classi energetiche e le procedure da applicare per la determinazione del consumo annuo sono definite nel Regolamento (UE) 665/2013. Lo studio preparatorio della Commissione per definire le classi energetiche (non citato nel Regolamento) presupponeva una durata indicativa di 1 ora per di una intera sessione di pulizia. La potenza media in Watt assorbita da un apparecchio in normali condizioni d'uso si pu\u00f2 quindi sommariamente dedurre moltiplicando i dati in tabella per 20.\nLa Corte generale dell'Unione europea nel novembre 2018 ha riconosciuto valide le argomentazioni di Dyson Ltd secondo cui il Regolamento 665/2013 di etichettatura energetica per gli aspirapolvere prescrive condizioni di prova che non rispecchiano l'uso reale degli apparecchi. Pertanto gli aspirapolvere oggi in commercio non sono pi\u00f9 dotati di etichetta."}
{"id": "280114", "revid": "1863966", "url": "https://it.wikipedia.org/wiki?curid=280114", "title": "Ercole I d'Este", "text": "Fu uno dei principali mecenati e uomini di cultura del Rinascimento. Venne educato alla corte napoletana di Alfonso V d'Aragona e spos\u00f2 Eleonora d'Aragona, figlia di Ferdinando I di Napoli, che svolse un ruolo determinante in alcune fasi critiche del suo ducato oltre che essere un valido sostegno nella conduzione della corte.\nEbbe l'appoggio papale quando Niccol\u00f2 d'Este tent\u00f2 di ottenere il controllo del ducato e, dopo i primi anni, divenne molto abile nel crearsi amicizie e legami, in particolare utilizzando il mezzo del matrimonio tra casate e famiglie al potere.\nDurante il suo ducato Ferrara, grazie in particolare all'Addizione Erculea realizzata con l'architetto di corte Biagio Rossetti, divenne la prima capitale moderna d'Europa.\nBiografia.\nGiovinezza.\nFiglio di Nicol\u00f2 III e Ricciarda di Saluzzo, venne educato alla corte aragonese di Napoli dal 1445 al 1460 dove era stato mandato dal fratellastro maggiore Leonello d'Este col fratello minore Sigismondo. A Napoli venne istruito sulle strategie militari e sulle regole della cavalleria, inoltre inizi\u00f2 ad amare l'architettura classica (greca e romana) e le arti. Pare anche che durante il soggiorno napoletano, all'et\u00e0 di diciott'anni, Ercole intrattenne una relazione amorosa con Costanza di Capua, figlia del conte Luigi d\u2019Altavilla, che spos\u00f2 segretamente e per la quale si scontr\u00f2 in duello con Galeazzo Pandone, zio della suddetta, che la chiedeva per sposa, il 13 Maggio 1450, prima che fossero interrotti dall'arrivo del re. In seguito a questo duello Ercole guadagn\u00f2 il soprannome di \"cavaliere senza paura\".\nQuando al potere della signoria estense sal\u00ec Borso vi fu un cambio di alleanze ed Ercole si trov\u00f2 costretto a combattere contro Alfonso V d'Aragona che lo aveva accolto. La crisi che ne consegu\u00ec con la casata aragonese venne sanata solo vari anni dopo, quando Ercole, divenuto il secondo duca di Ferrara, spos\u00f2 una principessa aragonese, Eleonora d'Aragona, figlia di Ferdinando d'Aragona.\nDurante le signorie di Leonello e Borso combatt\u00e9 cos\u00ec come capitano di ventura sotto diverse bandiere e vincolato nei suoi schieramenti dalle politiche della casa d'Este. Ottenne risultati alterni e quasi mai vittorie memorabili.\nNella Battaglia della Riccardina presso Molinella combatt\u00e9 al servizio dei veneziani. Dopo che con la cavalleria estense ebbe salvato Bartolomeo Colleoni che stava per essere sopraffatto dai nemici, Ercole cerc\u00f2 di trattenere i propri soldati che si davano alla fuga e rimase ferito da un colpo di schioppetto al malleolo del piede destro. La sua condotta durante tale battaglia, che dur\u00f2 per tutto il giorno fin dopo il tramonto, venne comunemente lodata, in quanto Ercole, nonostante n\u00e9 lui n\u00e9 gli altri capitani e rispettivi cavalli avessero per tutto il giorno mangiato o bevuto, difese e mantenne il campo valorosamente, gli furono uccisi ben tre cavalli nel corso dello scontro e dopo essere stato colpito \"fu visto, cos\u00ec ferito, seguire la battaja nobilissimamente\". Inoltre aveva dato ordine di accendere una gran quantit\u00e0 di torce per continuare la battaglia anche di notte, cosa che poi fu impedita dal Colleoni che fece interrompere lo scontro.\nLa ferita si rivel\u00f2 grave, tanto che Ercole rischi\u00f2 di morire e, nonostante fosse curato da ottimi medici, impieg\u00f2 due anni per rimettersi del tutto e fu costretto poi a zoppicare per il resto della vita. I veneziani, che in seguito sarebbero divenuti tra i suoi pi\u00f9 temibili avversari, lo soprannominarono pertanto \"il Ciotto\", ovvero \"lo Zoppo\".\nCongiura dei Pio.\nGian Lodovico Pio di Savoia, signore di Sassuolo, Piero de\u2019 Medici e Galeazzo Maria Sforza nel 1469 ordirono una congiura contro Borso e tentarono di coinvolgere anche Ercole. Questi non accolse l'invito al tradimento, anzi finse di accordarsi coi congiurati e denunci\u00f2 poi al duca la situazione, che cos\u00ec pot\u00e9 sventare il pericolo arrestando i rivoltosi e mettendone diversi a morte. Gian Lodovico Pio venne decapitato lo stesso anno ed i suoi beni furono confiscati ed incamerati dalla signoria di Ferrara.\nDuca di Ferrara, Modena e Reggio.\nLa successione alla guida del ducato non avvenne senza difficolt\u00e0. Borso d'Este, che aveva ottenuto da pochi mesi l'investitura ducale anche da parte del papa, aveva gi\u00e0 segretamente concordato sin dal 1461 con l'imperatore Federico III d'Asburgo, dal quale dipendeva il ducato per Modena, Reggio e i territori annessi, che fosse il fratello Ercole a salire al potere dello stato ed intanto gli aveva affidato il governo di Modena. Tale accordo venne mantenuto segreto sino alla fine, per evitare possibili gelosie o divisioni nella casata, anche considerando che una linea ereditaria legittima avrebbe potuto passare da Leonello d'Este al figlio Niccol\u00f2, e quest'ultimo si attendeva infatti tale decisione.\nQuando Borso mor\u00ec, durante la notte tra il 19 ed il 20 agosto del 1471, Ercole parl\u00f2 con un altro figlio illegittimo di Niccol\u00f2 III e possibile pretendente alla successione, Alberto, che rinunci\u00f2 ad ogni pretesa sul ducato e si dichiar\u00f2 dalla sua parte. In tal modo Ercole, che si stava preparando da tempo con un gruppo di armati pronti in Castelnuovo, il giorno successivo, 20 agosto, venne proclamato duca mentre la citt\u00e0 schierata con lui gridava \"Diamante, Diamante!\", riferendosi all'impresa di Ercole. Niccol\u00f2, che in quel momento si trovava fuori da Ferrara, non pot\u00e9 in quel momento opporsi in alcun modo.\nL'insediamento di Ercole a duca fece emergere in modo netto due schieramenti, il primo a sostegno di Ercole e l'altro a favore di Niccol\u00f2. Del primo facevano parte inizialmente varie famiglie di Ferrara ed il fratello Alberto. Anche Venezia, per la quale Ercole aveva combattuto in precedenza, si schier\u00f2 dalla sua parte. Del secondo altre famiglie ferraresi, papa Paolo II, Lorenzo de' Medici, Galeazzo Maria Sforza e Giovanni II Bentivoglio. A tutti gli oppositori cittadini che si erano allontanati per protesta venne offerto il perdono, ma a chi non ritorn\u00f2 a Ferrara facendo atto di sottomissione non venne risparmiata la morte con esecuzioni sommarie e torture. Intanto a Roma il nuovo papa, Sisto IV, dichiar\u00f2 Ercole legittimo duca, e questi, nel 1473, spos\u00f2 Eleonora d'Aragona, figlia di Ferdinando I di Napoli. Col matrimonio, che fu sfarzoso, il nuovo duca colse l'occasione per mutare le alleanze, interrompendone alcune e rinsaldandone altre.\nUn momento importante sia per Ercole sia per la dinastia fu la nascita del figlio maschio, Alfonso, che avvenne il 21 luglio 1476 in palazzo Schifanoia. Alla notizia in citt\u00e0 vi furono festeggiamenti che, in alcuni casi, portarono anche diversi danni causati dagli eccessi, come gravi danneggiamenti di botteghe notarili e incendi di portoni nel centrale palazzo della ragione.\nRivolta di Niccol\u00f2 d'Este.\nNel 1476, poco dopo la nascita del figlio maschio Alfonso (prime erano state le due femmine Isabella e Beatrice) e appena conclusi i festeggiamenti relativi all'evento Niccol\u00f2 d'Este, informato di una breve assenza di Ercole che si era recato alla Delizia di Belriguardo, occup\u00f2 la citt\u00e0 entrando con circa seicento uomini armati. Aveva viaggiato muovendosi sul Po provenendo da Mantova con cinque navi camuffate in modo che sembrassero trasportare solo merci.\nTent\u00f2 di entrare nel palazzo ducale per occupare la corte ma Eleonora, per mezzo della via Coperta, insieme ai tre figlioletti si rinchiuse in Castelvecchio, impossibile da espugnare con le poche forze degli assalitori. Non appena fu avvisato del colpo di mano del nipote, Ercole con la servit\u00f9 si mosse per tornare a Ferrara, ma giunto nei pressi della citt\u00e0, allertato da un secondo messo che Niccol\u00f2 aveva con s\u00e9 ben quattordicimila uomini, si rec\u00f2 in varie localit\u00e0 del ducato per chiedere armi e aiuti ai contadini e agli alleati, quindi si ferm\u00f2 a radunare uomini a Lugo. Nel frattempo Niccol\u00f2 tentava di portare dalla sua il popolo, allettandolo col la promessa di una riduzione del prezzo del frumento, poich\u00e9 negli ultimi anni v'era stata grande carestia, ma non ebbe successo, in quanto i ferraresi rimasero fedeli al proprio duca.\nScoperto infine che Niccol\u00f2 aveva diffuso una voce falsa, non potendo contare in verit\u00e0 che su seicento fanti, i fratelli di Ercole, Sigismondo e Rinaldo, guidarono la popolazione armata contro di lui e lo costrinsero a lasciare la citt\u00e0 e a riparare vicino a Bondeno. Qui fu inseguito dalla popolazione delle campagne, diversi dei suoi vennero uccisi e altri furono portati prigionieri a Ferrara. La maggior parte dei prigionieri fu poi liberata dal duca Ercole, rientrato in citt\u00e0 la mattina seguente e accolto dalla popolazione festante, e soltanto i capi dei rivoltosi vennero pubblicamente impiccati. Lo stesso Niccol\u00f2 venne giustiziato mediante decapitazione e poi, dopo l'esecuzione, il suo corpo venne ricomposto, vestito con abiti principeschi e accompagnato con un imponente corteo funebre nella chiesa di San Francesco dove fu deposto nell\"'Arca rossa\" usata come sepolcro dalla casata degli Este.\nPer questo infruttuoso tentativo di impossessarsi del ducato morirono almeno in cinquecento, e l'occasione chiar\u00ec come si stavano assestando le alleanze favorevoli o contrarie ad Ercole. Mantova e Venezia, ad esempio, che avevano inizialmente considerato questo colpo di mano come utile alle loro politiche e che lo avevano in modo diverso facilitato, non intervennero.\nGuerra con Venezia.\nVenezia, dopo i primi atti formali per prendere le distanze dal tentativo di Niccol\u00f2, inizi\u00f2 ad accusare Ercole di tradire la politica di amicizia tra la Serenissima e Ferrara che Borso aveva mantenuto a lungo ed attese un'occasione per muovere guerra contro il ducato estense. La congiura dei Pazzi aveva visto schierati in modo opposto papa Sisto IV ed Ercole, ma per attaccare Ferrara, feudo papale, occorreva l'approvazione esplicita di Sisto IV. L'occasione cos\u00ec arriv\u00f2 quando Girolamo Riario, nipote del papa, signore di Forl\u00ec e di Imola, tent\u00f2 di impossessarsi di Ferrara.\nI veneziani si allearono col papa e si schierarono a favore di Riario e contro il re di Napoli, alleato di Ercole. Nelle motivazioni della guerra che stava per scoppiare si ritrovarono sia dispute territoriali sia contrasti commerciali legati al monopolio del sale. La guerra che Ferrara si trov\u00f2 a combattere quindi fu contro Riario, contro i veneziani e contro il papa. Ercole in tale circostanza venne costretto alla difesa e non fu in grado di intervenire sui tanti fronti che si aprirono poi, quasi contemporaneamente, ai confini del ducato.\nSi definirono le alleanze e gli schieramenti. Da una parte Venezia affiancata dalle forze del papa Sisto IV, di Girolamo Riario, di Guglielmo VIII del Monferrato al quale successe Bonifacio, di Pier Maria II de' Rossi di San Secondo e, in una seconda fase, anche della Repubblica di Genova. Dall'altra parte Ferrara con il sostegno di Ludovico il Moro, Ferdinando I di Napoli, Lorenzo de' Medici, Federico I Gonzaga, Giovanni II Bentivoglio, i Colonna e anche Federico da Montefeltro.\nDurante le prime fasi del conflitto i veneziani dimostrarono di aver organizzato da tempo le loro forze. Il comando fu affidato a Roberto Sanseverino d'Aragona e con lui attaccarono Melara, Castelnovo Bariano, Badia Polesine, Lendinara, Ficarolo, Adria e Rovigo. In breve venne perduto tutto il Polesine a nord del Po. Ercole venne colto impreparato; aveva contato sulla difesa delle rocche di Stellata e di Ficarolo che tuttavia non ressero all'assalto.\nLe truppe veneziane arrivarono sin quasi alle mura di Ferrara (che in quel periodo si sviluppavano, a nord, lungo l'asse di quelli che in epoca recente sarebbero diventati viale Cavour e corso della Giovecca), ed occuparono in alcune occasioni la chiesa ed il monastero di Santa Maria degli Angeli, la Delizia di Belfiore e la Certosa.\nVerso la fine del 1482, dopo la battaglia di Campomorto, le occupazioni del Polesine da parte veneziana e le pressioni di Ludovico il Moro sul papa, questi inizi\u00f2 a mutare politica e nel 1483 proib\u00ec ufficialmente a Venezia di continuare nelle sue azioni. La guerra prosegu\u00ec senza ulteriori azioni importanti sino a quando nel 1484 si arriv\u00f2 alla pace che costrinse Ercole a cedere a Venezia il Polesine e Rovigo, pur riottenendo Ariano, Corbola, Adria, Melara, Castelnuovo e Ficarolo.\nPolitica.\nErcole I inizi\u00f2 presto a curare le sue alleanze personali e quelle della casata utilizzando lo strumento delle nozze per legarsi ad alcune potenti famiglie presenti sul territorio italiano. Si spos\u00f2 solo dopo essere divenuto duca ed ormai prossimo ai quarantadue anni con la figlia di Ferdinando I di Napoli Eleonora d'Aragona; questa circostanza gli fu molto utile durante la guerra contro Venezia, permettendogli di ridurre gli effetti di quella sconfitta.\nAttraverso i matrimoni delle sue figlie cre\u00f2 o rinsald\u00f2 altri legami importanti: Beatrice si spos\u00f2 con Ludovico il Moro e Isabella con Francesco II Gonzaga. Alfonso, il figlio maschio che gli sarebbe succeduto alla guida del ducato, spos\u00f2 in prime nozze Anna Maria Sforza, figlia di Galeazzo Maria Sforza e in seconde nozze Lucrezia Borgia, figlia naturale del papa Alessandro VI.\nAnche la figlia naturale Lucrezia spos\u00f2 l'esponente di una famiglia importante per Ferrara, Annibale II Bentivoglio, signore della vicina Bologna. Lucrezia era figlia dell'amante di Ercole Ludovica Condolmieri, e occorre ricordare a questo proposito l'atteggiamento della consorte di Ercole, Eleonora, che allev\u00f2 a corte tutti i figli del marito, anche quelli non avuti da lei, come fossero figli suoi.\nIl duca poi era consapevole dell'importanza per la casata della presenza di un estense a ricoprire una carica ecclesiastica, perch\u00e9 questa comportava benefici e influenza politica. Quindi fu per lui un successo quando l'altro figlio maschio, Ippolito, gi\u00e0 arcivescovo di Strigonio e quindi primate d'Ungheria ad otto anni, fu elevato, anche grazie all'interessamento di Ascanio Maria Sforza, alla porpora cardinalizia nel 1493.\nAltri fattori che influenzarono le scelte politiche di Ercole nell'et\u00e0 matura furono la lunga preparazione prima di arrivare al potere del ducato e quindi la sua esperienza acquisita come capitano di ventura al soldo di vari stati (non ultima la Repubblica di Venezia), la sua consapevolezza di avere migliori doti come negoziatore che come militare e l'aver capito che il suo piccolo stato, con capitale Ferrara, non poteva contare sulla potenza della quale invece disponevano, ad esempio, Firenze, Milano e Venezia. Era quindi vitale, per lui, raggiungere un equilibrio pacifico da preservare con la diplomazia anche a costo di alcune rinunce ma finalizzato al mantenimento dell'unit\u00e0 statale.\nLo storico Muratori cos\u00ec lo definisce:\nNegli ultimi anni, quando ormai era venuto a mancare il sostegno di Eleonora, morta nel 1493, dovette far fronte a un nuovo periodo difficile per lo stato. La morte di Lorenzo de' Medici del 1492 ed il conseguente esaurirsi degli accordi della Santissima Lega Italica gener\u00f2 un periodo di instabilit\u00e0 e di guerre prima con la discesa di un esercito transalpino in Italia nel 1494 guidato da Carlo VIII e, subito dopo, con le azioni di Luigi XII, volte al predominio francese su intere regioni, prima tra tutte quella di Milano. Ercole riusc\u00ec a non farsi coinvolgere in modo diretto e anzi a stringere un'alleanza pi\u00f9 forte col papa grazie alle nozze tra il figlio Alfonso e Lucrezia, nel 1501.\nCorte.\nGli edifici dove si svolgeva la vita di corte sino al tempo di Borso d'Este erano il palazzo ducale e Castelvecchio, ma entrambi non erano pi\u00f9 consoni all'immagine che il nuovo duca voleva per la sua capitale. La prima residenza degli estensi, che in precedenza era adiacente a via Cortevecchia e di fronte alla cattedrale era costituita da diversi corpi di fabbrica in parte collegati ma senza unit\u00e0 architettonica. Erano presenti ambienti usati per scopi diversi e non tutti adatti ad una dimora signorile. Castelvecchio invece era una vera e propria fortezza, nata principalmente a scopi difensivi e non per residenza o rappresentanza, unita al palazzo attraverso la via Coperta. Il castello inoltre era nato sulle mura cittadine, durante una precedente addizione come difesa estrema della citt\u00e0 e della famiglia. Nel disegno di Ercole anche questa sua posizione di margine a nord del nucleo abitato avrebbe dovuto mutare, diventando il nuovo centro urbano.\nErcole decise di rinnovare le facciate del palazzo, in modo da renderlo pi\u00f9 rappresentativo e tale da soddisfare le sue esigenze estetiche. Per formazione era uomo interessato alle arti, alla musica, al teatro ed all'architettura, ed in queste era pi\u00f9 portato che non nelle arti della guerra, alle quali si era dedicato per tanto tempo. Ma non si limit\u00f2 a modifiche esterne. Tutti gli ambienti dove la corte estense avrebbe vissuto per il resto del XV secolo e per quasi tutto il successivo vennero radicalmente modificati e adattati ad un loro nuovo utilizzo.\nDopo anni di lavori il palazzo di corte di Ferrara assunse un aspetto che ci \u00e8 arrivato in buona parte inalterato. Castelvecchio venne completamente riorganizzato in modo da separare gli spazi in funzione della loro destinazione. Nelle zone basse i servizi come le cucine e i magazzini, oltre ai quartieri per i cavalli e le imbarcazioni. Nei piani superiori gli appartamenti nobili del duca, della consorte e dei pochi ammessi della famiglia. Era stato costruito, per Eleonora, un giardino pensile.\nIl vecchio palazzo si affacciava rinnovato di fronte al palazzo arcivescovile con una loggia che percorreva lo spazio sotto la grande sala di rappresentanza. La loggia venne distrutta in tempi successivi da un incendio. Dove il palazzo si affacciava davanti al castello si trovavano nuovi quartieri ducali, le cosiddette \"camere dorate\" (rimangono di quel periodo il Camerino delle Duchesse ed i Camerini d'alabastro).\nVenne sistemato il nuovo cortile di rappresentanza, sul quale si affacciava la cappella di corte e che si poteva raggiungere anche attraverso uno scalone monumentale.\nCompletavano l'imponente complesso un giardino ducale riservato e segreto, poi chiamato giardino delle Duchesse, una grande foresteria ed uno spazio dedicato al teatro, localizzabile nella recente piazza Cortevecchia.\nLa corte estense durante il ducato di Ercole I fu tra le pi\u00f9 raffinate d'Europa. Il patrocinio delle arti da parte di Ercole fu allo stesso tempo una dichiarazione politica e culturale. Ospit\u00f2 nei teatri che aveva fatto allestire rappresentazioni estremamente curate nelle scene e nell'esecuzione dei brani musicali, e port\u00f2 a Ferrara uno dei primi esempi di teatro europeo moderno, slegato dai modelli dell'antichit\u00e0 classica.\nErcole \u00e8 ugualmente celebre come mecenate. Nomin\u00f2 il poeta Matteo Maria Boiardo suo ministro, protesse Pandolfo Collenuccio esule da Pesaro, e introdusse il giovane Ludovico Ariosto alla corte ferrarese.\nCol ducato di Ercole, Ferrara divenne una delle principali citt\u00e0 d'Europa raddoppiando quasi le sue dimensioni con l'Addizione Erculea (progetto di citt\u00e0 ideale dell'urbanista Biagio Rossetti). Per questo Ferrara \u00e8 stata definita la prima citt\u00e0 moderna d'Europa.\nTeatro.\nIl 25 gennaio del 1486, in un momento di pace del ducato e di confermata supremazia di Ercole sui territori estensi, ebbe luogo la prima rappresentazione teatrale presso la corte di un'opera di Plauto, i \"Menecmi\" (volgarizzata in \"Menechini\"). Il momento \u00e8 importante perch\u00e9 segna l'inizio del teatro classico in Italia e l'affermazione della tradizione teatrale ferrarese. L'opera interessata era una commedia greca tradotta in italiano, rappresentata con scene elaborate in legno e accompagnata da uno spettacolo pirotecnico.\nIn precedenza si erano visti gi\u00e0 spettacoli organizzati dalla corte o dalla chiesa, si erano realizzati cortei trionfali ed allegorici, con letture pubbliche di testi classici o creati per l'occasione, ma Ercole manifest\u00f2 un interesse maggiore per tali spettacoli e coinvolse nella loro organizzazione Matteo Maria Boiardo, Pandolfo Collenuccio, Battista Guarini, Antonio Tebaldeo ed altri letterati che aveva accolto nella corte. \nIl teatro dove si svolse quella prima storica rappresentazione venne costruito all'aperto, su disegno di Pellegrino Prisciani, nel cortile d'onore del palazzo ducale, e le gradinate per il pubblico furono sistemate davanti alla cappella di corte.\nBen presto gli spettacoli si arricchirono di intermezzi musicali e di nuove parti recitate con richiami mitologici, leggendari o storici, come nel 1487 quando, in occasione delle nozze di Giulio Tassoni, favorito del duca, fu rappresentata la \"Fabula di Cefalo\" di Niccol\u00f2 da Correggio, uno dei primi drammi originali del Quattrocento.\nInoltre il duca favor\u00ec la rappresentazione sacra, realizzata talvolta anche dentro il duomo. Ercole non poteva permettersi di investire troppe risorse nel teatro e questa situazione si ripet\u00e9 col suo successore, Alfonso I, ma fu proprio la presenza a corte di un poeta e commediografo come Ludovico Ariosto che spinse la corte di Ferrara a far costruire il primo teatro stabile, purtroppo andato distrutto poco dopo la sua inaugurazione.\nMusica.\nLa tradizione musicale ferrarese trasse origine gi\u00e0 dall'inizio dell'XI secolo nell'abbazia di Pomposa dove Guido Monaco realizz\u00f2 il primo centro musicale della cristianit\u00e0. La vicina Ferrara ne venne influenzata e, per circa due secoli, seppe competere con le pi\u00f9 rinomate Cappella musicale pontificia sistina e Cappella Marciana, anche se ebbe vita pi\u00f9 breve.\nDurante il XV ed il XVI secolo Ferrara espresse nella sua scuola musicale opere ancora conservate negli archivi della Biblioteca Estense di Modena e testimoniate indirettamente da affreschi sugli spettacoli a corte ancora presenti in palazzo Schifanoia. I predecessori di Ercole seppero mantenere la tradizione ed il duca, assieme alle altre arti, favor\u00ec in modo notevole anche la musica. Uno tra i suoi primi provvedimenti in questo campo appena giunto al potere fu l'istituzione di una \"Cappella ducale\" nella quale volle oltre trenta musici e cantori. L'interesse del duca per la musica fu cio\u00e8 superiore a quello per l'architettura, che tuttavia gli diede maggiore fama. Ercole chiese espressamente alla consorte Eleonora di curare, in sua assenza, la Cappella che ebbe tra i suoi rappresentanti musicisti eccezionali per il periodo storico. Anche la nobile famiglia dei Giocoli sostenne in questa impresa il duca e cos\u00ec arrivarono a corte musicisti valloni e fiamminghi che dedicarono a Ferrara o al duca la loro musica, come Alexander Agricola, Jacob Obrecht, Heinrich Isaac, Adrian Willaert e Josquin Desprez. Quest'ultimo compose per Ercole il \"Miserere\" e la \"Missa Hercules Dux Ferrariae\".\nEleonora d'Aragona.\nLa consorte Eleonora d'Aragona, duchessa per diritto di matrimonio, proveniva da una famiglia di rango superiore a quello della casata estense, la casa reale di Trast\u00e1mara d'Aragona di Napoli. Il padre era Ferdinando I e la madre Isabella di Chiaromonte, principessa di Taranto.Arriv\u00f2 a Ferrara giungendo da Napoli, dopo un viaggio nel quale venne accolta con grandi festeggiamenti durante le sue soste. Il corteo nuziale in citt\u00e0 fu fastoso. Part\u00ec dalla basilica di San Giorgio fuori le mura, oltre il Po, attravers\u00f2 il ponte, percorse la via Grande (poi Carlo Mayr) sino a Santa Maria in Vado continuando per arrivare a San Francesco, al palazzo Paradiso e percorrendo la via Sabbioni per passare accanto a San Romano per arrivare infine al cortile d'onore del palazzo ducale. Alloggi\u00f2 inizialmente in un appartamento dove da tempo non erano accolte consorti dei signori di Ferrara. Borso non era sposato, e le nobili di corte sino a quel momento avevano optato ognuna per una sistemazione diversa.\nSubito dopo il tentativo di presa del potere nel 1476 da parte di Niccol\u00f2 d'Este mentre Ercole era assente, fallito anche grazie alla sua prontezza nel barricarsi in Castelvecchio, decise di far sistemare per s\u00e9 e per i figli un nuovo appartamento nella torre Marchesana del castello, iniziando di fatto la sua trasformazione in vera e propria reggia ed influenzando in tal senso la decisione successiva dello stesso duca.\nFu signora attenta e sempre presente, sia nei momenti di assenza del marito sia in quelli di normale vita di corte. In varie occasioni si sostitu\u00ec al duca per svolgerne le funzioni, ed in una di queste circostanze la sua azione fu determinante per salvare lo stato, quando, nel 1482, durante la guerra, i veneziani arrivarono a pochissima distanza dalle mura del castello e la citt\u00e0 stava per capitolare. Il duca sembrava morente, affetto da una grave malattia e non in grado di guidare le forze nella difesa cittadina ed Eleonora in vari modi seppe infondere il necessario coraggio ai ferraresi. Del resto era sua abitudine dare in modo regolare udienza a tutti, senza differenze tra appartenenti alla nobilt\u00e0 o al popolo, quindi conosceva perfettamente i suoi sudditi, che a loro volta, anche quando la criticavano, non potevano non riconoscerne le qualit\u00e0.\nAccoglienza degli ebrei.\nNel 1492 accolse entro le mura cittadine gli ebrei sefarditi cacciati dalla Spagna dai re cattolici. Il duca in realt\u00e0 non apr\u00ec le porte a tutti indistintamente e con un decreto del 1493 limit\u00f2 il numero complessivo ad un centinaio di persone circa, ma, di fatto, molti che stavano fuggendo dalla Spagna trovarono in citt\u00e0 una possibilit\u00e0 di inserimento molto pi\u00f9 favorevole di quella presente in altri regioni italiane e straniere.\nQuanto avvenne in quell'anno non fu un episodio isolato, sia per la storia personale di Ercole I sia per la politica della casata estense nei confronti degli ebrei. Da vari secoli in citt\u00e0 era presente una comunit\u00e0 ebraica, gli \"antichi ebrei\", con famiglie che traevano origine dalle regioni dell'Italia centrale oppure dal nord Europa, in particolare dall'area tedesca. Prima dell'arrivo degli esuli dall'intera penisola iberica in citt\u00e0 si era raggiunto un buon livello di convivenza, rotto occasionalmente da momenti di rifiuto della popolazione cristiana che vedeva gli ebrei con sospetto mai completamente superato. Un'accusa rivolta agli ebrei, legata ad antiche credenze supestiziose, era quella del sangue.La vicenda di Simonino di Trento, che nel 1475 vide accusare in Trentino giustamente la comunit\u00e0 ebraica locale e della quale si interess\u00f2 anche Ariel Toaff, ebbe a Ferrara un caso analogo. La famiglia ebraica dei da Riva, molto conosciuta e che gestiva uno dei tre banchi dei pegni cittadini venne accusata attorno al 1481 di aver ucciso un bambino cristiano. La folla inferocita assalt\u00f2 il banco e la famiglia si dovette barricare nella casa difendendosi con pietre lanciate dalle finestre. Lo stesso duca Ercole I intervenne, al comando di molti soldati armati, per riportare la calma e venne accusato da alcuni del popolo di essere dalla loro parte. Soltanto un anno prima, durante il carnevale del 1480, un ebreo era stato ferito da uno studente dello Studium ferrarese. Il giovane, mascherato per i festeggiamenti, era figlio unico e il duca promise al padre di concedergli la grazia se l'ebreo fosse sopravvissuto. Purtroppo, a causa della gravit\u00e0 delle ferite, l'ebreo mor\u00ec e il giovane feritore, secondo la legge, fu impiccato.\nDopo gli spagnoli, vennero accolti nel 1498 anche gli ebrei portoghesi e i ferraresi poi definirono genericamente tutti questi nuovi arrivati \"portoghesi\".Pochi decenni dopo questi nuovi cittadini del ducato contribuirono a migliorare l'economia del piccolo ma importante stato intensificandone i rapporti mercantili ed aprendolo a nuove opportunit\u00e0 commerciali ed economiche.\nMorte.\nErcole mor\u00ec nel 1505 e suo figlio Alfonso I d'Este divenne duca nello stesso anno. Fu sepolto a Ferrara nella chiesa di Santa Maria degli Angeli che si trovava lungo il viale degli Angeli.\nQuando il duca era salito al potere, nel 1471, tutta l'area dove allora sorgevano la chiesa, la Certosa e lo scomparso palazzo di Belfiore si trovava fuori dalle mura di Ferrara e divenne parte integrante del tessuto cittadino solo dopo l'opera urbanistica intrapresa con Biagio Rossetti.\nLe sue spoglie rimasero in quel sito sino alla met\u00e0 del XX secolo quando, effettuando scavi nell'area dove sorgeva l'antica chiesa non pi\u00f9 esistente ed in seguito occupata da un'abitazione privata, vennero rinvenute le tombe dei numerosi estensi che vi erano ancora sepolti dopo anni dalla distruzione dell'edificio religioso.Tutti i resti furono successivamente trasferiti nel monastero del Corpus Domini e da quel momento il duca riposa nella pi\u00f9 importante tomba di famiglia estense a Ferrara.\nAspetto e personalit\u00e0.\nErcole fu duca sinceramente amato dai propri sudditi, i quali pi\u00f9 volte gliene fecero dimostrazione, sia prendendo le sue difese contro Niccol\u00f2 di Leonello sia ai tempi della guerra con Venezia, quando spontaneamente prendevano le armi per incalzare l'invasore, talvolta contro il volere dello stesso Ercole.\nFu d'indole magnanima, benefica, famoso per la propria clemenza: offr\u00ec il perdono anche agli stessi fautori di Niccol\u00f2, purch\u00e9 gli giurassero obbedienza, e spessissimo graziava i condannati a morte (persino nei casi di \"lesa maiestatis)\" quando si trovavano gi\u00e0 con la corda al collo pronti per l'impiccagione. Il cronista Caleffini lo descrive difatti \"signore pietoso et a cui dole fare male ad ogni persona\". Si preoccupava anche delle condizioni di vita della famiglia dei condannati e talvolta lasciava del denaro alle mogli e alle figlie affinch\u00e9 potessero sostentarsi dignitosamente. Non per questo fu debole di polso, anzi puniva di persona i delinquenti, come quando nel dicembre del 1475 baston\u00f2 di propria mano un tamburino che aveva importunato una ragazza in chiesa e incarcer\u00f2 altri due scudieri responsabili.\nAmava molto ballare, cosa che continu\u00f2 a fare nonostante la ferita al piede, oltre alle gi\u00e0 menzionate passioni per la musica e per il canto, che trasmise poi ai figli. Pi\u00f9 volte si trov\u00f2 in fin di vita nel corso degli anni, ora per causa della ferita mai del tutto sanata, ora per malattia e ora per sospetti avvelenamenti, e sempre si rimise, curandosi talvolta nelle residenze di campagna o alle terme.\nCome padre fu affezionatissimo alla primogenita Isabella, alla quale riservava grandi attenzioni, tanto che 1479, trovandosi a combattere in Toscana e avendo saputo che la bambina, pur avendo solo quattro anni, aveva gi\u00e0 intrapreso gli studi, se ne rallegr\u00f2 con la moglie, ma raccomand\u00f2 esplicitamente che non le fossero \"date bote\" neppure dalla madre se per caso non imparava.\nIn giovent\u00f9 possedette carattere assai irruento, impetuoso, che manifest\u00f2 special modo in guerra, nelle giostre e nei duelli, quale poi trasmise a buona parte dei propri figli. Anche in et\u00e0 pi\u00f9 matura continu\u00f2 a portarsi sempre in prima linea nelle battaglie cui prendeva parte, esponendosi a pericolo di vita e ricevendone talvolta qualche ferita.\nAmava molto gli scherzi e i buffoni e si conosce un singolare episodio nel quale, essendo il Carnevale del 1478 e avendo per ospite a Ferrara il signore di Bologna Giovanni Bentivoglio, usc\u00ec travestito per le strade della citt\u00e0 in compagnia del proprio ospite, dei fratelli Sigismondo e Rinaldo e di altri cortigiani per tirare le uova alle dame e fin\u00ec per fare a bastonate con certi altri mascherati in piazza.\nNondimeno, per il suo carattere spesso gelido e autoritario, volto all'utile pi\u00f9 che alla parentela o al sentimento, Ercole fu definito \"freddo assai pi\u00f9 della tramontana\" e da ci\u00f2 gli deriv\u00f2 il suo altro soprannome. Fu uomo assai devoto, ascoltava la messa ogni giorno o anche pi\u00f9 volte al giorno e in occasione del Gioved\u00ec Santo sfamava ogni anno centinaia di poveri, servendo egli stesso il pasto nella sala grande del castello insieme ai propri fratelli, per poi lavare i piedi ai convitati e donare loro abiti e denaro. Insieme alla religiosissima consorte fu protettore di monache e fondatore di conventi.\nQuanto all'aspetto fisico, Aliprando Caprioli lo descrive \"di statura giusta e quadrata; et assai forte di persona. Hebbe il volto colorito, occhi azzurri e chiari, e capelli neri\". Tuttavia, sebbene gli occhi azzurri fossero frequenti all'interno della famiglia d'Este, almeno dai ritratti che di lui ci sono rimasti parrebbe aver posseduto occhi scuri.\nDiscendenza.\nErcole I ebbe in tutto dieci figli, sette legittimi e tre illegittimi.\nProle legittima.\nDalla moglie Eleonora ebbe:\nProle illegittima.\nDall'amante Ludovica Condolmieri ebbe:\nDall'amante Isabella Arduino ebbe:\nStemma, motto e impresa.\nStemma.\nLo stemma \u00e8 inquartato al Palo della Chiesa.Il palo della Chiesa \u00e8 di rosso con le chiavi di San Pietro. Una \u00e8 d'oro l'altra \u00e8 d'argento.Nel primo e nel quarto d'oro aquila bicipite spiegata di nero sormontata dalla corona imperiale in campo d'oro.\nNel secondo e terzo d'azzurro ai tre gigli d\u2019oro, al bordo dentato di rosso e d\u2019oro.L'Aquila d'argento \u00e8 caricata sul cuore dello scudo sopra le chiavi.\nMotto.\nIl motto del duca: \"Deus Fortitudo Mea\" \u00e8 stato riprodotto su numerose monete coniate dalla zecca estense.\nImpresa.\nL'impresa del \"Diamante\" viene riprodotta spesso nella forma di un anello adornato da un diamante con l'aspetto di una piccola piramide. Attorno all'anello possono avvolgersi le foglie di un fiore con la corolla al centro dell'anello stesso.Secondo alcune letture il fiore rappresenta Ferrara e l'anello la forza del duca che la difende, con il diamante che simboleggia le qualit\u00e0 positive di lealt\u00e0 e purezza.Anche se fu Ercole I a farla sua, tale impresa era gi\u00e0 presente da tempo tra gli Este, e nello stesso Castello Estense, la cui costruzione fu affidata a Bartolino da Novara nel 1385, sono presenti in alcune parti architettoniche, richiami al diamante.Nella Bibbia di Borso d'Este \u00e8 presente l'immagine dell'impresa del \"Diamante\".Palazzo dei Diamanti, voluto dal duca nell'ambito del suo intervento urbanistico noto come Addizione Erculea, richiama nel nome l'impresa, anche se il palazzo venne costruito per il fratello Sigismondo."}
{"id": "280116", "revid": "121738767", "url": "https://it.wikipedia.org/wiki?curid=280116", "title": "Inglese afro-americano vernacolare", "text": "L'inglese afro-americano vernacolare (AAVE), anche conosciuto come \"Jive\", \"Afro-english\", o anche \"Afrenglish\", \u00e8 una variante dell'inglese americano parlato dagli afroamericani negli Stati Uniti d'America. Si differenzia dall'inglese standard per la pronuncia e tempi verbali nonch\u00e9, in misura minore, sul piano lessicale.\nNomi.\nDal punto di vista linguistico il nome corretto \u00e8 \"Inglese afro-americano vernacolare\" (\"African American Vernacular English\"). Vi sono tuttavia numerose varianti, tali:\nNel linguaggio comune inoltre \u00e8 molto diffuso il termine \"Ebonics\"; questo termine ha per\u00f2 diversi significati. Alcuni lo denominano anche \"jive\" or \"jive-talk\", termine che fa riferimento alla musica jazz suonata da molti afro-americani.\nParticolarit\u00e0.\nSi tratta sostanzialmente di un fenomeno linguistico particolare, visto che si basa sullo strato o condizione sociale di chi lo parla, pi\u00f9 che sulla sua origine o provenienza.\nCaratteristica fondamentale \u00e8 un accento molto marcato, pi\u00f9 che essere un dialetto o una lingua vera e propria; l'Ebonics possiede una musicalit\u00e0 e dei suoni che si differenziano dai suoni dell'inglese americano standard (ad esempio le consonanti \"sh-\", \"ch-\", il dittongo \"ew\"...). Dall'inglese standard si differenzia altres\u00ec, ed anzi ne \u00e8 la sua caratteristica principale, per una serie di espressioni molto vivaci e colorite, modi di dire e parole, se non quasi imprecazioni ricorrenti che intercalano la frase costantemente e la arricchiscono di una peculiarit\u00e0 tipica delle genti nere degli USA (in special modo di coloro nati in ghetti o comunit\u00e0 a prevalenza nera come Harlem). \nLa parlata \u00e8 connotata da una cadenza cantilenata e musicale, quasi rap, che contraddistingue questo dialetto inglese (non a caso il rap viene da queste comunit\u00e0). Questa parlata \u00e8 principalmente diffusa nei ghetti, nelle grandi citt\u00e0, o nelle grandi comunit\u00e0 nere. Sar\u00e0 quindi difficile trovare un nero che parli Ebonics cresciuto in un contesto bianco. \nLa si pu\u00f2 anche trovare, molto pi\u00f9 saltuariamente e meno accentuata, tra le popolazioni di origine latinoamericana e talora addirittura di origine italo-americana (in questo caso per\u00f2 si limita solo agli strati sociali meno istruiti ed acquisisce comunque toni molto meno marcati e differenti)."}
{"id": "280117", "revid": "198277", "url": "https://it.wikipedia.org/wiki?curid=280117", "title": "Torneo di Viareggio", "text": "Il Torneo di Viareggio, ufficialmente noto come \"Viareggio Cup World Football Tournament \u2013 Coppa Carnevale\", \u00e8 un torneo calcistico giovanile internazionale, organizzato dal Centro Giovani Calciatori di Viareggio, che si svolge a partire dal 1949 (generalmente dal terzultimo luned\u00ec all'ultimo luned\u00ec di Carnevale).\nLe squadre pi\u00f9 titolate del torneo sono il Milan e la Juventus con 9 edizioni conquistate; seguono la Fiorentina e l'Inter con 8 successi.\nRegolamento.\nDopo alcune modifiche, dal 1958 la competizione ha assunto una struttura stabile:\nRecord e statistiche.\nPremio \"Golden Boy\".\nIl premio \"Golden Boy\" viene assegnato dal 2009 al miglior giocatore del torneo eletto a maggioranza da una giuria composta da inviati di Tuttosport, Gazzetta dello Sport, Corriere dello Sport, redattori di Il Tirreno e La Nazione, un inviato della RAI e il Responsabile dell'Area comunicazione e stampa del CGC Viareggio.\nLoghi.\nIl simbolo della Viareggio Cup si compone di tre elementi visivi. Nel simbolo grafico possiamo distinguere l'elemento superiore che rappresenta una V tagliata, lettera che contraddistingue l'iniziale della citt\u00e0 di Viareggio. Le cinque mezze lune vogliono rappresentare i coriandoli presenti nella citt\u00e0 di Viareggio in occasione del Carnevale che si svolge in concomitanza con il torneo di calcio. Le mezze lune rappresentano i cerchi olimpici, ovvero i 5 continenti, in modo da sottolineare l'internazionalit\u00e0 del torneo calcistico. L'elemento centrale del simbolo grafico rappresenta invece un pallone da calcio stilizzato. Sotto il simbolo grafico, la dicitura Viareggio Cup World Football Tournament e la scritta Coppa Carnevale, che rappresenta la storia del torneo calcistico.\nViareggio Women's Cup.\nDal 2019 si svolge anche la \"Viareggio Women's Cup\", torneo riservato a rappresentative Primavera di club femminili."}
{"id": "280118", "revid": "287204", "url": "https://it.wikipedia.org/wiki?curid=280118", "title": "Buleria", "text": ""}
{"id": "280119", "revid": "135224", "url": "https://it.wikipedia.org/wiki?curid=280119", "title": "Buler\u00eca", "text": ""}
{"id": "280120", "revid": "1318658", "url": "https://it.wikipedia.org/wiki?curid=280120", "title": "Claudio Villa (disambigua)", "text": ""}
{"id": "280121", "revid": "121213510", "url": "https://it.wikipedia.org/wiki?curid=280121", "title": "Claudio Villa (fumettista)", "text": "Biografia.\nDopo il liceo artistico frequenta lo studio di Franco Bignotti (Mister No, Zagor, Martin Myst\u00e8re) dove impara e affina la tecnica del fumetto.\nIl suo esordio professionale avviene nel 1980 con le edizioni \"L.U.G.\" con la miniserie in sei episodi \"Enguerrand e Nadine\". Per la stessa casa editrice passa alla fantascienza con la rivisitazione di un personaggio gi\u00e0 disegnato anni prima da Lina Buffolente: \"Gun Gallon\", di cui completa quattro episodi.\nNel 1982 approda alla Sergio Bonelli Editore e viene aggiunto allo staff di Martin Myst\u00e8re. Dopo quattro episodi viene chiamato a disegnare il personaggio pi\u00f9 famoso della casa editrice milanese: Tex. Nel 1986 la casa editrice gli affida lo studio dell'immagine di un nuovo personaggio ideato da Tiziano Sclavi: Dylan Dog. Villa ricoprir\u00e0 anche il ruolo di copertinista ufficiale della serie fino al numero 41. Successivamente l'editore milanese gli affider\u00e0 anche l'ideazione grafica di un altro personaggio: Nick Raider ideato da Claudio Nizzi e uscito nel 1988.\nNel 1994 gli viene assegnato, in sostituzione di Galep, il prestigioso incarico di copertinista ufficiale di Tex, di cui ha realizzato anche molti episodi, uno dei quali (il numero 501 intitolato \"Mefisto!\", luglio 2002), ha visto il ritorno del pi\u00f9 grande nemico di Tex: Mefisto.\nNel 1996 realizza (sceneggiatura e disegni) con Claudio Baglioni il fumetto \"Le vie dei colori\", ispirato dall'omonima canzone del cantautore romano, con protagonista Dylan Dog. Pubblicata per la prima volta su \"Tutto Musica e Spettacolo\" (ottobre), in seguito \u00e8 stata ristampata in \"Dylan Dog Superbook\" n. 23 (settembre 2002).\nNel 2006, su testi di Tito Faraci, ha disegnato una storia con protagonisti personaggi Marvel Comics, prodotta direttamente dall'italiana Marvel Italia (Panini Comics): \"Devil &amp; Capitan America: Doppia Morte\", pubblicata in doppia versione, edizione cartonata in formato francese in bianco e nero e in edizione brossurata in formato americano a colori (con i colori di Fabio D'Auria). Dal 2007 al 2011 gli viene assegnato l'incarico di realizzare tutte le copertine della Collezione storica a colori, progetto del Gruppo Editoriale L'Espresso in collaborazione con la Bonelli, compito cui si dedicher\u00e0 quasi esclusivamente per tutto il periodo. Terminata l'iniziativa, Villa riprende anche a disegnare tavole destinate a un albo Speciale di Tex, cui stava gi\u00e0 lavorando assieme allo sceneggiatore Mauro Boselli e che era rimasto fermo per gli impegni da copertinista. L'albo vedr\u00e0 la luce nel novembre 2019 pubblicato prima in volume e successivamente nel classico formato degli Speciali.\n\u00c8 anche autore di copertine per edizioni straniere dei fumetti Bonelli e di \"Sessanta giorni a Palermo\", che narra le vicende degli ultimi giorni di Giovanni Falcone e Paolo Borsellino.\nPremi e riconoscimenti.\nHa vinto il premio ANAFI, assegnato tramite referendum fra i soci, come \"miglior disegnatore\" nel 1993 e nel 2007, mentre nel 1995 gli \u00e8 stato assegnato il premio della giuria \"per aver saputo, nell'ereditare dal maestro Galep le copertine di Tex, mantenerle nel classico alveo della tradizione figurativa western, rivitalizzandone per\u00f2 i parametri in modo da renderle al tempo stesso moderne\".\nNell'autunno del 2010 riceve il Romics d'oro conferitogli in occasione dell'omonima rassegna fumettistica."}
