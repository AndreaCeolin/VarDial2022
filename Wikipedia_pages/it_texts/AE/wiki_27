{"id": "290082", "revid": "729019", "url": "https://it.wikipedia.org/wiki?curid=290082", "title": "Atari 8-bit", "text": "Atari 8-bit \u00e8 una serie di home computer a 8 bit prodotti e commercializzati da Atari tra il 1979 e il 1992.\nSono basati sul processore MOS 6502 di MOS Technology e dotati tutti di un hardware di base comune, davvero rivoluzionario per i tempi. Tali computer erano, infatti, i primi in assoluto a essere basati su un set di coprocessori personalizzati che sgravavano la CPU dalla gestione del video e dell'audio.\nSi stima che ne vennero venduti circa 4 milioni nel mondo, perci\u00f2 la serie si piazza al terzo posto tra i computer a 8 bit, dopo Commodore 64 e ZX Spectrum.\nSebbene fossero potenti per la loro generazione e tra i pi\u00f9 diffusi in Nordamerica, ebbero un successo limitato in Europa a causa dei prezzi comparativi alti. Comunque arrivarono a essere il secondo home computer pi\u00f9 venduto in Germania ed ebbero successo anche in mercati emergenti del blocco sovietico, come Cecoslovacchia e Polonia.\nStoria.\nL'Atari 2600 e la progettazione dei componenti hardware.\nNel 1974 Atari, Inc. inglob\u00f2 la \"Cyan Engineering\" creando l'Atari Grass Valley Think Tank, un gruppo di ricerca dedito allo sviluppo dei nuovi progetti hardware della societ\u00e0. Fra i tanti progetti, il gruppo di sviluppo, noto anche come \"Cyan\" per via del precedente nome, realizz\u00f2 anche la console Atari 2600, presentata nel 1977, al cui sviluppo aveva lavorato anche Jay Miner, il \"padre\" del futuro Amiga, che aveva realizzato il coprocessore grafico della console noto come Television Interface Adaptor (TIA).. La vita utile della console fu stimata in circa 3 anni ed il gruppo inizi\u00f2 subito a sviluppare il suo successore. Nella seconda met\u00e0 del 1977 inizi\u00f2 per\u00f2 la rivoluzione degli home computer con l'arrivo sul mercato di 3 modelli che riscossero molto successo: l'Apple II, il Commodore PET ed il Radio Shack TRS-80.\nAgli inizi del 1978 il nuovo presidente di Atari, Ray Kassar, che si era insediato al posto del fondatore della societ\u00e0 Nolan Bushnell dopo che questi aveva venduto nel 1976 l'Atari a Warner Communications, decise di entrare nel neonato mercato dei computer domestici. La console che il gruppo stava sviluppando fu quindi rivista ed il progetto iniziale fu modificato in modo da ottenere 2 sistemi distinti: un sistema di fascia bassa, che sarebbe stato venduto come nuova console giochi (Atari 5200), ed un sistema di fascia alta che sarebbe stato venduto come home computer. Per poter operare come computer il sistema fu quindi dotato di supporto per i caratteri e di grafica bitmap (assenti nella 2600), di capacit\u00e0 di espansione per poter collegare periferiche esterne, dell'Atari BASIC residente in memoria ROM e di una tastiera. Il gruppo di sviluppo aveva gi\u00e0 realizzato il successore del TIA, un nuovo chip grafico con prestazioni superiori denominato Color Television Interface Adaptor (CTIA, in seguito potenziato e ridenominato GTIA, Graphic Television Interface Adaptor) per gestire il colore e gli sprite (chiamati dalla Atari \"Player-Missile\"). Quando Kassar decise il nuovo corso che avrebbe dovuto prendere il progetto, il gruppo di lavoro realizz\u00f2 un altro chip grafico da abbinare al CTIA per gestire la grafica bitmap (in modalit\u00e0 per i tempi molto all'avanguardia, come nel caso dello scrolling orizzontale e verticale hardware) e le modalit\u00e0 testuali, indispensabili per poter usare il sistema come computer. Venne cos\u00ec creato l'Alphanumeric Television Interface Controller (ANTIC), un vero e proprio microprocessore dotato di un set di istruzioni proprio indirizzato alla grafica, che poteva lavorare indipendentemente dalla CPU del computer, in modalit\u00e0 DMA (Direct Memory Access).\nPrimi computer: 400 e 800.\nI primi due modelli furono: Candy, la versione di fascia bassa e Colleen, la versione di fascia alta. La differenza principale tra i due modelli era che \"Colleen\" era un computer a tutti gli effetti, mentre \"Candy\" era meno dotato dal punto di vista hardware, rendendolo una sorta di console da gioco potenziata. Colleen aveva slot di memoria e una ROM, un secondo slot per cartucce da 8\u00a0kB, fino a 48\u00a0kB di memoria RAM e una tastiera completa e di ottima qualit\u00e0. Candy, invece, aveva una \"tastiera a membrana\", 4\u00a0kB di memoria RAM base e slot interni (non aggiornabili dall'utente). Entrambi erano dotati dell'esclusivo chipset progettato da \"Cyan\", i coprocessori ANTIC e GTIA (video) e POKEY (suono) e utilizzavano come CPU un MOS 6502. Inoltre, erano fatti di solido alluminio, per venire incontro alle regole della FCC per quanto riguarda i segnali TV.\nI modelli furono annunciati nel 1978 come 400 e 800, anche se non furono diffusamente commercializzati prima di novembre 1979. I nomi dei modelli si riferivano alla quantit\u00e0 di memoria, 4 kB RAM nel 400 e 8\u00a0kB nell'800. Quando il prezzo della memoria inizi\u00f2 a scendere, le macchine furono rispettivamente fornite con 8\u00a0kB e 16\u00a0kB.\nGli Atari 400 e 800 ebbero un grande successo commerciale: in effetti furono i leader del mercato nel periodo 1980-1982, superando anche gli Apple II.\nSerie XL.\nIl modello 800 era complesso e costoso da costruire perch\u00e9 era composto da piastre di circuiti multipli poste in vari punti dentro la cassa in alluminio. Inoltre, il modello 400 non poteva competere con i nuovi computer usciti nel mercato agli inizi degli anni ottanta.\nLa FCC introdusse nuove regole specifiche per gli apparecchi digitali nelle case e negli uffici. Una di queste regole, nota come Class B, affermava che le emissioni RF devono essere sufficientemente basse in modo da non interferire con gli altri apparecchi, come radio e TV. Oggi i computer hanno bisogno di schermature per prevenire interferenze, non solo che queste escano fuori.\nNel 1982 Atari produsse il modello \"Sweet 16\" per risolvere questi problemi. Il risultato \u00e8 un modello aggiornato, simile al 400 e all'800, ma molto pi\u00f9 semplice da costruire e meno costoso. Inoltre la tecnologia fab permetteva l'integrazione di un numero di chip in uno condensato. Ad esempio, il modello 800 utilizzava sette schede di circuito, mentre il nuovo usava uno solo.\nIn quel momento Atari era coinvolta in una sanguinosa guerra dei prezzi. Quando la Texas Instruments entr\u00f2 nel mercato dei computer, Jack Tramiel della Commodore decise di abbassare i prezzi per tagliarli fuori dal mercato dei computer.\nLe cose si misero male per l'Atari: il 1200XL fu un flop, anche perch\u00e9 era troppo costoso da produrre per poter competere nel mercato.\nNell'estate del 1983 furono annunciati nuovi modelli: 600XL, 800XL, 1400XL e il 1450XLD, alla fiera del CES. Questi modelli avevano il linguaggio Atari BASIC incorporato su una ROM ed erano forniti con una Parallel Bus Interface. Erano esteticamemte simili al 1200XL, ma di dimensione pi\u00f9 piccola. Il 600 era il modello base; si differenziava dall'800 per le dimensioni, leggermente inferiori, e la memoria, che era di 16\u00a0kB contro i 64\u00a0kB dell'800. I modelli 1400 e 1450 erano sostanzialmemte degli 800 forniti di un modem interno a 300 baud e di un sintetizzatore vocale; il modello 1450XLD aveva anche un drive floppy disk interno a doppia densit\u00e0.\nQuesti modelli tardarono ad arrivare sul mercato a causa di problemi con la nuova linea di produzione. Essi dovevano sostituire il 1200XL nell'estate del 1983, ma non lo fecero fino alla fine dello stesso anno. Alla fine, comunque, riuscirono ad avere una buona diffusione, sia sul mercato americano che su quello europeo.\nAlla fine del 1983, per\u00f2, la guerra dei prezzi, iniziata nel 1982, raggiunse il culmine. Il natale del 1983 la Commodore riusc\u00ec a surclassare tutti i concorrenti con il suo modello C64. Come conseguenza di questo fatto, aggiunto all'effetto del crack dei videogiochi del 1983, Atari si trov\u00f2 a perdere cifre ingenti (in alcuni periodi anche qualche milione di dollari al giorno!). I proprietari, Warner Communications, furono, quindi, costretti a vendere la divisione.\nIl modello 800XL fu il computer pi\u00f9 venduto di Atari, ma non riusc\u00ec a difendere la leadership Atari nel mercato dei computer a 8 bit, conquistata nel 1983 dal Commodore 64.\nSerie XE e XEGS.\nAnche se la Commodore riusc\u00ec a passare indenne la guerra dei prezzi, Jack Tramiel, l'amministratore delegato di quest'ultima, fu estromesso dagli altri azionisti e riusc\u00ec da acquistare la Atari dalla Warner, pagandola un prezzo bassissimo. L'idea di Tramiel era quella di produrre un computer ad un prezzo estremamente basso.\nLe ultime macchine a 8-bit furono presentate il 5 gennaio 1985 al Winter CES di Las Vegas. Erano il 65XE ed il 130XE. \nIl 65XE era l'erede dell'800XL. Originariamente chiamato 900XLF, il 65XE era quasi equivalente all'800XL (ad eccetto del PBI). Il 65XE (versione europea) e il 130XE avevano l'Enhanced Cartridge Interface, una variante del Parallel Bus Interface. \nIl 130XE aveva 128kB di memoria, accessibile attraverso la selezione di banchi (grazie all'FREDDIE e al chip EMMU). Il modello 800XE, disponibile in Europa, era un 130XE con met\u00e0 di memoria. La sigla \"XE\" significa \"XL-Expanded\".\nAtari introdusse il 130XE con l'intento di cavalcare la popolarit\u00e0 dell'originale 800XL.\nCon il rifiorire del mercato dei videogiochi, trainato dalla Nintendo, Atari produsse il XE Game System (XEGS), messo in commercio nel 1987. Il XEGS era venduto assieme ad una tastiera esterna, un joystick, una pistola (XG-1) e un paio di giochi. Questo modello non ebbe un grande successo anche a causa della confusa strategia commerciale di Atari che puntava a proporre un dispostivo per ogni tipo di pubblico ed ogni fascia di prezzo, commercializzando nello stesso periodo il 2600 Jr., il 7800 e questo XEGS.\nIl 1\u00ba gennaio 1992, la Atari abbandon\u00f2 lo sviluppo dei suoi computer a 8-bit.\nArchitettura.\n6502/SALLY.\nIl cuore del computer era la \"Microprocessor Unit\" (MPU), descritta generalmente come la \"Central Processing Unit\" (CPU). Questa unit\u00e0 era un microprocessore MOS 6502 o un suo derivato: nei primi modelli 400 e 800 fu usato un 6502B, una versione del 6502 certificata per supportare frequenze di clock fino a 3 MHz, mentre nei modelli pi\u00f9 recenti, nella serie XE/XL e nelle console 5200 e 7800 fu usato un 6502 modificato da Atari stessa, detto SALLY. SALLY, rispetto al 6502 standard, presentava il segnale HALT connesso al piedino 35 ed un secondo segnale R/W sul piedino 36 (in aggiunta a quello gi\u00e0 presente sul piedino 34). Il segnale HALT era usato dal processore ANTIC per arrestare SALLY ed usare in esclusiva il bus della memoria del computer per poter prelevare dati e istruzioni video dalla RAM.\nANTIC.\nIl lavoro principale della squadra della Atari detta \"Cyan\" fu la creazione di due chip LSI avanzati, detti ANTIC e CTIA. Essi furono il cuore della grafica di Atari. \"ANTIC\" era un vero microprocessore con istruzioni grafiche. Una sequenza completa di istruzioni era nota come \"Display List\". Le istruzioni permettevano la gestione di caratteri o grafica, ottenere informazioni dal video, la gestione dello scrolling e del buffering. \"ANTIC\" utilizzava il DMA (Direct Memory Access) per accedere alla memoria video. Tutto questo senza nessun intervento della CPU principale.\nGTIA.\nIl GTIA, versione aggiornata del precedente CTIA, riceve le informazioni grafiche dal chip \"ANTIC\" e gestisce gli sprite (per Atari, \"Player/Missile\"), il rilevamento delle collisioni, le priorit\u00e0 e il controllo della luminosit\u00e0 su tutti gli oggetti grafici. Il \"GTIA\" effettua un DAC (Digital to Analog Conversion - Conversione dal digitale all'analogico) per il video.\nPOKEY.\nIl terzo chip personalizzato, detto POKEY, gestiva l'input dalla tastiera, il suono e la comunicazione con la porta seriale (pi\u00f9 tardi in congiunzione con il PIA). Era provvisto di timers, un generatore di numeri casuali ed interrupt mascherabili. \"POKEY\" aveva 4 canali audio quasi indipendenti, ognuno con un suo controllo di frequenza, suono e volume.\nMMU.\nPresente sui modelli della serie XL e XE il chip custom MMU presiede alla selezione delle varie regioni di memoria ROM di cui gli Atari a 8 bit sono dotati. Sul solo modello 130XE \u00e8 presente invece il chip EMMU che permette anche la selezione del banco di memoria RAM in uso permettendo cos\u00ec l'accesso ai 128\u00a0kB di memoria RAM di cui il sistema \u00e8 dotato.\nFREDDIE.\nPresente sulla serie XE degli home computer, l'Atari FREDDIE \u00e8 un chip di tipo RAM address Multiplexer utilizzato per accedere alla memoria di sistema. Permette alla CPU ed al chip ANTIC di accedere alla memoria in modo indipendente.\nPeriferiche.\nDurante la vita degli Atari a 8 bit per questi modelli vennero messe in commercio un certo numero di periferiche. Tra queste:\nLe periferiche Atari usavano una porta SIO proprietaria che permetteva di collegare in cascata pi\u00f9 periferiche. Queste periferiche intelligenti erano pi\u00f9 care rispetto ai dispositivi dotati di logica standard IBM.\nSoftware.\nSistemi operativi.\nInclusi nella ROM del computer (built-in).\nGli Atari a 8-bit avevano incorporato nella ROM il sistema operativo.\nGli Atari 400/800 avevano le seguenti versioni:\nI nuovi modelli della serie XL ed XE avevano le seguenti versioni:\nLa presenza della nuova versione del sistema operativo incluso nei modelli XL ed XE creava alcuni problemi di compatibilit\u00e0 con alcuni dei vecchi software scritti per i modelli 400 ed 800. Per questo motivo Atari svilupp\u00f2 il \"Translator Disk\", un software su floppy disk che caricava nei computer XL ed XE la versione del sistema operativo (B o A) dei modelli 400/800.\nI modelli XL/XE avevano poi incorporato l'Atari BASIC. I primi modelli erano dotati della revisione B, gli ultimi della revisione C.\nSistemi operativi per dischi (Disk Operating System).\nIl sistema operativo standard Atari conteneva al suo interno solamente alcune routine per accedere a basso livello ai dati contenuti nei floppy disk. Questo strato era detto \"resident disk handler\". Uno strato aggiuntivo, il \"file management system\", era necessario per gestire l'accesso ai dati a livello di file system. L'insieme di questi strati costituiva il sistema operativo per dischi, conosciuto come Atari DOS: come nella maggior parte dei DOS dell'epoca doveva essere caricato dal floppy disk ad ogni avvio della macchina. L'Atari DOS, a differenza della maggior parte dei DOS dell'epoca che avevano un'interfaccia a riga di comando, era invece interamente gestito con un'interfaccia a men\u00f9.\nLe versioni che si sono succedute sono state:\nAltre versioni di DOS prodotti da terze parti erano disponibili, a volte contenenti funzioni abbastanza avanzate, come lo SpartaDOS X.\nSoftware applicativi.\nTra i molti software distribuiti per gli atari 8-bit, un grande numero di linguaggi di programmazione sono stati disponibili. Tra questi:\nIn seguito sono diventati popolari i \"tool\" di sviluppo \"cross platform\", i quali girando su PC IBM Compatibili, permettono lo sviluppo di software nativo per gli home computer.\nVideogiochi.\nLa famiglia Atari 8-bit fu molto utilizzata nel campo dei videogiochi. Per i loro tempi erano computer molto potenti; solo con l'arrivo del Commodore 64, uscito tre anni dopo, le masse poterono accedere a un home computer con capacit\u00e0 veramente paragonabili. Gli Atari in particolare erano notevoli per il gran numero di colori che possono utilizzare simultaneamente (120), mentre altri computer dell'epoca arrivavano a fatica a 8. Buone per i giochi erano anche le capacit\u00e0 sonore del loro hardware POKEY.\nInizialmente, ai tempi dell'Atari 400/800, molti giochi uscirono su cartuccia. L'Atari in particolare benefici\u00f2 dei suoi stessi giochi che gi\u00e0 produceva come arcade e per le proprie console, e che venivano convertiti anche per i propri computer.\nI supporti pi\u00f9 largamente utilizzati per le pubblicazioni commerciali divennero comunque dischetti e cassette. Atarimania (principale sito con banca dati del software Atari 8-bit), contando anche edizioni diverse dello stesso gioco, annovera oltre 5800 videogiochi commerciali per Atari 8-bit, 4700 pubblicati su floppy, 3100 su cassetta e 400 su cartuccia.\nUna piccola libreria di 32 cartucce usc\u00ec con il lancio della console Atari XEGS, comunque con le apposite periferiche aggiuntive la console pu\u00f2 eseguire anche dischi e cassette.\nLa produzione di software per Atari 8-bit inizi\u00f2 a calare piuttosto presto negli USA, per via della pirateria. Tuttavia alla fine degli anni '80, con gli Atari 8-bit ormai poco costosi, ci fu un'ondata di nuovi giochi su cassetta a basso costo editi da produttori europei, come la Codemasters; molti sono conversioni da altri sistemi, ma ci sono anche alcuni titoli notevoli che non uscirono in America.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per Atari 800XL (generalmente eseguibili su tutti i modelli, se la RAM \u00e8 sufficiente) sono \"Star Raiders\", \"Encounter!\", \"Rainbow Walker\", \"Pastfinder\", \"Boulder Dash\", \"Dropzone\", \"Rescue on Fractalus!\", \"Bounty Bob Strikes Back\", \"The Eidolon\", \"Yoomp!\" (homebrew del 2007).\nTra i pi\u00f9 notevoli giochi usciti esclusivamente per Atari 8-bit, la stessa rivista ricorda \"Caverns of Mars\", \"Eastern Front 1941\", \"Sidewinder\", \"Mirax Force\", \"Plastron\".\nPer la versione console Atari XEGS, la rivista considera giochi \"essenziali\" \"Tempest Xtreem\" (conversione homebrew di \"Tempest 2000\"), \"Rescue on Fractalus\", \"Xenophobe\", \"Space Harrier\", \"\", \"Star Raiders II\".\nIn una classifica dei migliori titoli per Atari 8-bit basata sul sondaggio dei lettori, oltre a vari giochi gi\u00e0 citati (tra cui \"Star Raiders\" arrivato al primo posto) vennero nominati \"M.U.L.E.\", \"Mercenary\", \"Donkey Kong\", \"Miner 2049er\", \"Zybex\", \"Defender\", \"Ballblazer\", \"Alley Cat\", \"Pac-Man\", \"Bruce Lee\", \"\", \"Rally Speedway\", \"Shamus\", \"Spelunker\", \"Elektra Glide\", \"Draconus\", \"Pole Position\", \"Montezuma's Revenge\".\nLa rivista ANTIC.\n\"ANTIC\" era una rivista in inglese per la famiglia Atari 8-bit (Atari 400/800 e compatibili).\nPrese il suo nome dall'ANTIC, il chip video di quella famiglia.\nIl primo numero usc\u00ec nel mese di aprile del 1982 come rivista bimestrale. Un anno dopo divenne mensile. L'ultimo numero fu quello del giugno/luglio del 1990, per un totale di 88 numeri pubblicati.\nUsc\u00ec un libro con i numeri migliori. Il suo concorrente principale furono le riviste \"A.N.A.L.O.G.\" e \"Page 6\"\nNel 1986, ANTIC fond\u00f2 \"STart Magazine\", una pubblicazione dedicata alla linea Atari ST, ma la rivista sopravvisse solo per un anno."}
{"id": "290084", "revid": "3115", "url": "https://it.wikipedia.org/wiki?curid=290084", "title": "Vera Nikolaevna Figner", "text": "Esponente di primo piano del movimento populista russo, fece parte delle organizzazioni Zemlja i Volja e Narodnaja Volja, della quale, dopo l'attentato allo zar Alessandro II, rimase l'unica dirigente. Per la sua bellezza fu chiamata \u00abla Venere della Rivoluzione\u00bb.\nBiografia.\nOrigini familiari e infanzia.\nVera Figner nacque in un'agiata famiglia della nobilt\u00e0 russa. La madre, Ekaterina Christoforovna Kuprijanova (1832-1903), fu educata in casa, com'era costume del tempo. Il nonno materno era stato giudice distrettuale di Tetju\u0161i e aveva dilapidato una grande fortuna: oltre 6.000 ettari di terreno in provincia di Ufa furono lasciati alla sua morte coperti di debiti, cos\u00ec che gli eredi preferirono rifiutare l'eredit\u00e0.\nIl nonno paterno, Aleksandr Figner, nativo della Livonia, nel 1828 aveva raggiunto il grado di tenente colonnello e apparteneva alla nobilt\u00e0 della provincia di Kazan'. Il padre, Nikolaj Figner (1817-1870), fu istruito nel Corpo forestale e dopo la laurea prest\u00f2 servizio come ufficiale forestale dapprima nel distretto di Mamady\u0161 e poi in quello di Tetju\u0161i. Dopo la liberazione dei servi divenne giudice di pace.\nVera fu la prima di sei figli: nacquero poi Lidija (1853-1920), che la segu\u00ec nella sua avventura politica, P\u00ebtr (1855-1916), ingegnere minerario che, gi\u00e0 giovane rivoluzionario, divenne un affermato dirigente d'industria, Nikolaj (1857-1918), un famoso tenore, Evgenija (1858-1931), rivoluzionaria di Narodnaja Volja, e Ol'ga (1862-1919), un'altra rivoluzionaria populista.\nNei primi sei anni della sua vita, Vera visse in una casa completamente isolata da ogni altra abitazione, a 40 chilometri da Mamady\u0161 e ai margini di un vastissimo bosco di cento ettari, con la madre, quattro servitori e l'anziana nutrice Natal'ja. Il padre, spesso assente per lavoro, aveva un carattere duro e oppressivo, usava facilmente con i figli maschi le punizioni corporali, la madre era buona e gentile ma sottomessa al marito e poco espansiva, e \u00ab in questa atmosfera mortale di caserma e d'insensibilit\u00e0, l'unico punto luminoso, di gioia e di consolazione \u00bb fu l'affetto della \"njanja\", la vecchia nutrice.\nLa famiglia si trasfer\u00ec poi nel villaggio di Christoforovka, dove si trovavano venti fattorie di propriet\u00e0 della madre e di P\u00ebtr Kuprijanov, zio di Vera, nelle quali lavoravano numerosi contadini: verso di essi i genitori mantennero sempre un rapporto corretto. Qui vissero quattro anni e in questo periodo fu emesso il decreto di liberazione dei servi. Vera era troppo giovane per poter registrare tutte le reazioni provocate nel villaggio da quel manifesto: ricorda tuttavia di aver sentito il padre - tra l'altro, un ammiratore di Garibaldi - parlare dei \u00ab facinorosi \u00bb che dicevano che quella non era vera libert\u00e0, e che la libert\u00e0 sarebbe venuta quando tutta la terra sarebbe passata gratuitamente dai proprietari ai contadini.\nEssendo una bella bambina con un carattere allegro, Vera veniva spesso vezzeggiata dagli amici di famiglia. Scherzando, le prospettavano l'idea di essere istruita a Pietroburgo, nel prestigioso Istituto Smol'nyj riservato alle ragazze dell'alta societ\u00e0. Avrebbe potuto essere presentata all'imperatore, \u00ab e forse di tutte le ragazze, lo zar sceglier\u00e0 me, me ! \u00bb - diceva - \u00ab io sar\u00f2 una zarina ! \u00bb. Ricorder\u00e0 quest'episodio trent'anni dopo, quando i suoi compagni detenuti nella fortezza di \u0160lissel'burg, essendo lei e Ljudmila Volken\u0161tejn le uniche donne carcerate, le chiamavano \u00ab regine \u00bb.\nVera e la sorella Lidija ebbero nella giovane Nade\u017eda Dmitrievna un'istitutrice privata che insegnava loro francese e danza classica. Il suo metodo punitivo - il classico cappello d'asino posto sulla testa dell'allieva poco diligente - non la rese simpatica nemmeno alla nutrice, che si lament\u00f2 con i genitori e dopo un anno fu sostituita da una gentile ragazza moscovita, Vera Malinina, che prepar\u00f2 Vera al suo prossimo ingresso nell'Istituto Rodionov di Kazan' dove, dal villaggio di Nikiforovo, nuova residenza dei Figner, Vera entr\u00f2 nel 1863.\nStudi e formazione.\nI sei anni trascorsi nell'Istituto svilupparono in Vera Figner il riconoscimento del valore del cameratismo su un piano di eguaglianza reciproca, il senso della disciplina e l'abitudine al lavoro intellettuale. Tuttavia, quella scuola le diede molto poco in termini di conoscenza scientifica e di crescita spirituale, e fu persino dannosa per l'isolamento innaturale in cui le collegiali si trovarono a vivere per anni.\nModesto era il valore degli insegnanti, ad eccezione di Porfir'ev, professore di letteratura russa e straniera, ma il suo corso trascurava gli autori moderni. Il corso di storia del professor Znamenskij si basava sul manuale di Ilovajskij, molto diffuso nelle scuole russe e concepito secondo una visione sciovinistica della storia russa. Non venivano adottati altri libri di testo, l'apprendimento era soltanto orale e basato sugli appunti presi dagli studenti durante le lezioni, nell'Istituto non esistevano laboratori e alle materie scientifiche erano dedicate poche ore.\nIl corso di calligrafia durava quattro anni e sette quello di disegno, nel quale l'insegnante fu sempre incapace d'ispirare qualunque piacere al lavoro. Nessun esercizio fisico, tranne l'ora settimanale di danza, e nessun incoraggiamento alla lettura: i libri della biblioteca dell'istituto rimasero sempre custoditi rigorosamente sotto chiave.\nLo zio Kuprijanov le fece per\u00f2 prestare dall'Istituto due numeri di una rivista che pubblicava romanzi di Friedrich Spielhagen. Il romanzo \"In Reih' und Glied\", tradotto in russo \"Un uomo solo in campo non \u00e8 un soldato\", le fece un'impressione durevole, come fece, del resto, a tanti giovani radicali di quel tempo. I due protagonisti Sylvia e Leo hanno aspirazioni nobili, ma vivono in un meschino ambiente borghese cercandovi invano un sostegno: \u00ab nessun romanzo apr\u00ec tanto il mio orizzonte come fece questo; ritrasse due campi nettamente contrapposti. In uno, vi erano alti ideali, conflitti e sofferenza; nell'altro, sazio autocompiacimento, vuoto spirituale e orpelli dorati \u00bb.\nVera Figner racconta anche della poesia \"Sa\u0161a\" di Nekrasov studiata negli anni di collegio. Il sofisticato Agarin, proveniente dalla capitale, conosce Sa\u0161a, una semplice ragazza di paese e contribuisce a crearle una nuova coscienza, raccontandole dei problemi sociali e della necessit\u00e0 di elevare la condizione delle classi popolari. Si rivedono anni dopo e Sa\u0161a, nel frattempo maturata intellettualmente e moralmente, comprende il vero volto di Agarin, uomo di belle parole ma incapace di qualunque azione. Quella poesia - scrive Vera - \u00ab mi ha insegnato a far s\u00ec che le mie parole coincidano con le mie azioni, a esigere tale coerenza da me stessa e dagli altri. E questo divenne il motto della mia vita \u00bb.\nLa sua migliore amica di scuola fu Ol'ga Sidorova, di due anni pi\u00f9 grande, la migliore allieva dell'Istituto. Conosceva gli scritti di Pisarev, leggeva di nascosto il \u00ab Kolokol \u00bb, la rivista liberale fondata da Herzen e si era permessa, con grande scandalo, di dire al pope di essere atea. La famiglia ostacol\u00f2 il suo desiderio d'indipendenza e lei mor\u00ec, forse suicida, a 19 anni, dopo l'annunciato matrimonio con uno dei fratelli \u017dem\u010du\u017enikov.\nA Nikiforovo.\nTerminato il ginnasio, nel 1869 Vera torn\u00f2 a Nikiforovo \u00ab vivace, felice, allegra, apparentemente fragile ma sana nella mente e nel corpo \u00bb, e per\u00f2 con una conoscenza della vita e delle persone puramente letteraria, che tale rimase ancora, data la mancanza di rapporti personali nel piccolo paese, che favoriva in compenso seri pensieri su di s\u00e9 e sul mondo. Ricordava le parole della sua insegnante \u010cernusova: \u00ab Non pensate che uscendo dall'Istituto la vostra formazione sia finita. Per tutta la vita, fino alla tomba, non finirete d'imparare \u00bb.\nGli zii e i Golovnja, una coppia di proprietari imparentati con i Figner, costituirono le sole relazioni intrattenute in questo periodo da Vera. Avevano idee liberali e democratiche, prive di pregiudizi religiosi, ma non socialiste, cos\u00ec che lei non sent\u00ec mai parlare in casa di Fourier, di Saint-Simon o di Lassalle. Sua madre, una persona che s'istru\u00ec da s\u00e9, le fece leggere la migliore rivista russa del tempo, gli \u00ab Ote\u010destvennye Zapiski \u00bb (Annali patrii) e il \u00ab Sovremennik \u00bb (Il contemporaneo) mentre nella biblioteca dello zio trov\u00f2 il \u00ab Russkoe slovo \u00bb (La parola russa), lo \u00ab Slovo \u00bb (La parola) e il \u00ab Delo \u00bb (La causa).\nLesse con grande interesse i libri di Dixon, l'autore de \"La Svizzera e gli Svizzeri\" e \"L'America e gli Americani\", e poi conobbe Darwin, Lyell, Lewes, Vogt, Pisarev e \u010cerny\u0161evskij. La mente di Vera Figner - cos\u00ec scrive - era allora libera da qualsiasi tipo di idee politiche e sociali, un terreno vergine su cui crebbero, volontariamente o meno, i semi gettati dall'ambiente che la circondava.\nVera aveva letto sul \u00ab Delo \u00bb la notizia che per la prima volta nella storia una donna russa, Nade\u017eda Suslova (1842-1918), nel 1867 si era laureata in medicina all'Universit\u00e0 di Zurigo. In Russia, come in molti altri paesi, era vietato alla donne frequentare un regolare corso universitario e laurearsi, seppure, in qualche Universit\u00e0, fosse loro permesso di assistere alle lezioni. Quello fu lo spunto che spinse Vera Figner a diventare medico. Non vi era ancora in lei l'idea di compiere \u00ab un dovere verso il popolo \u00bb - quest'impulso verr\u00e0 in seguito - ma il desiderio di fare, \u00ab un eccesso di vitalit\u00e0, un senso gioioso di libert\u00e0 \u00bb dopo gli anni passati tra le quattro mura del collegio.\nIl matrimonio.\nChiese al padre il permesso di stabilirsi all'estero, ma le fu negato. I genitori vedevano ogni sorta di pericoli alla sola idea che la figlia vivesse da sola e lontano da casa, ma il padre le disse anche che qualunque cosa lei avesse deciso di fare, ci sarebbe sicuramente riuscita. Si sent\u00ec gratificata e volle essere consigliata in proposito, ma suo padre - \u00ab con fastidio, voltando la testa dall'altra parte \u00bb - si rifiut\u00f2. Vera comprese in quel momento che ciascuno deve prendere da solo le pi\u00f9 gravi decisioni che riguardano la propria vita.\nVera era ormai in et\u00e0 di marito, ed era necessario che fosse conosciuta nelle migliori famiglie della provincia. I genitori la portarono a Kazan' su invito di un amico, Viktor Filippov, nel cui palazzo, uno dei pi\u00f9 prestigiosi della citt\u00e0, prospiciente il \"Lago nero\", ella fece il suo debutto in societ\u00e0. Elegantemente abbigliata, ball\u00f2 tutta la sera, invitata da numerosi giovani. Tra questi, il pi\u00f9 costante fu il figlio maggiore del padrone di casa, Aleksej, un giovane magistrato. Poco tempo dopo, egli si trasfer\u00ec da Kazan' a Tetju\u0161i e divenne un assiduo ospite di casa Figner. Meno di un anno dopo essersi conosciuti, il 30 ottobre 1870 Vera e Aleksej Filippov si sposarono nella chiesa di Nikiforovo.\nPoche settimane dopo, Nikolaj Figner mor\u00ec. Sua madre e le sorelle Evgenija e Ol'ga si trasferirono a Kazan', dove i fratelli P\u00ebtr e Nikolaj frequentavano il ginnasio e la sorella Lidija si era appena diplomata all'Istituto Rodionov. Successivamente i Figner si stabilirono a Pietroburgo, mentre Vera e Aleksej rimasero a Nikiforovo. Decisa a studiare medicina all'Universit\u00e0 di Zurigo, convinse il marito a lasciare la magistratura e a trasferirsi con lei in Svizzera. In attesa di mettere insieme il denaro necessario per un cos\u00ec lungo soggiorno all'estero, Vera studi\u00f2 tedesco e matematica e, raccomandata dallo zio P\u00ebtr Kuprijanov, si fece ammettere con la sorella Lidija all'Universit\u00e0 di Kazan', per assistere alle lezioni del professore di anatomia P\u00ebtr Lesgaft (1837-1909).\nPer alcuni mesi furono presenti - uniche ragazze, sedute nel fondo della grande aula ad anfiteatro - alle lezioni di anatomia di Lesgaft, uomo di grande disponibilit\u00e0 e capacit\u00e0 comunicativa. Frequentarono anche i laboratori di chimica, videro lo sviluppo degli embrioni animali e nella sala anatomica assistettero alla dissezione dei cadaveri. Poi, improvvisamente, nell'ottobre del 1871, un decreto imperiale giunto da Pietroburgo rimosse il professor Lesgaft dall'insegnamento e lo espulse da Kazan', per presunti \u00ab effetti nocivi \u00bb da lui esercitati sui giovani universitari.\nLe due ragazze andarono a trovarlo a casa per offrirgli la loro solidariet\u00e0 - Vera lo incontrer\u00e0 ancora nel 1907, in circostanze molto diverse - poi, non essendoci pi\u00f9 motivo di rimanere a Kazan', tornarono a Nikiforovo. Nella primavera del 1872 Lidija, Vera e il marito Aleksej partirono per Zurigo.\nIn Svizzera.\nPer quasi tutto l'anno Vera Figner fu assorbita unicamente dallo studio, mentre la sorella Lidija, attraverso la compagna di corso Varvara Aleksandrova, conobbe un gruppo di studentesse radicali - Sof'ja Bardina, le sorelle Ol'ga e Vera Ljubatovi\u010d e altre - e and\u00f2 ad abitare con loro. Queste giovani costituirono il gruppo delle \u00ab Fri\u010dej \u00bb - dal nome della padrona della casa nella quale abitavano, la signora Fritschi - al quale pi\u00f9 tardi si aggiunse anche Vera. Successivamente, verso la fine del 1872, cominciarono a frequentare il circolo della \"Biblioteca russa\", dove si discuteva dei problemi sociali e politici russi e ai soci si metteva a disposizione una ricca collezione di libri.\nVera frequent\u00f2 anche lo \u00ab \u017denskij Ferejn \u00bb, una societ\u00e0 femminile fondata da Rozalija Idel'son, che per\u00f2 si dissolse nel giro di un mese. Nel circolo delle \u00ab Fri\u010dej \u00bb, formato da dodici donne, si studiava lo sviluppo delle idee socialiste da Tommaso Moro ai pi\u00f9 moderni utopisti, l'economia politica, i movimenti sindacali e rivoluzionari, fino alle pi\u00f9 recenti novit\u00e0 rappresentate dall'Internazionale socialista e della Comune di Parigi.\nNell'estate del 1873 il governo russo emise un decreto con il quale ordin\u00f2 alle studentesse russe di lasciare l'Universit\u00e0 di Zurigo, pena il disconoscimento della laurea l\u00ec ottenuta. Il motivo reale consisteva nel sottrarle all'influenza delle \u00ab idee sovversive \u00bb, mentre il pretesto avanzato era che esse \u00ab indulgevano ai piaceri del libero amore \u00bb. Il decreto produsse il ritorno a casa di una parte delle studentesse, altre ignorarono l'ingiunzione, altre ancora si limitarono a cambiare Universit\u00e0, trasferendosi a Parigi, a Ginevra o a Berna.\nIn questo fervore di iniziative, di discussioni e di molteplici conoscenze, nelle quali scopr\u00ec la propria passione per la politica, Vera comprese di non avere nulla in comune con il marito. Aleksej Filippov aveva idee conservatrici, e la loro separazione fu inevitabile. Nel 1874 egli fece ritorno in Russia, divorzi\u00f2 nel 1876 e riprese la carriera di magistrato. Nel 1880 divenne sostituto procuratore a Kazan' e presidente di tribunale a Samara nel 1900.\nDurante le vacanze, passate insieme a Lutry, sulle rive del lago di Neuch\u00e2tel, Lidija le rivel\u00f2 di aver organizzato con le sue compagne un gruppo clandestino rivoluzionario che intendeva operare in Russia. Il loro programma socialista sarebbe stato diffuso tra i lavoratori con i quali avrebbero vissuto e lavorato per educarli alla rivolta contro il regime zarista. Vera ader\u00ec, ma diversamente da loro che, dopo aver stabilito a Parigi dei contatti con altri gruppi rivoluzionari, fecero ritorno in Russia, decise di continuare gli studi nell'Universit\u00e0 di Berna, nella speranza di poter un giorno lavorare tra il popolo come medico chirurgo.\nTra l'estate e l'autunno del 1875 quell'organizzazione fu in gran parte smantellata dalla polizia russa. Sof'ja Bardina, Ol'ga Ljubatovi\u010d e altri furono poi condannate nel processo dei 50 a diversi anni di carcere, mentre le sorelle Subbotina, Varvara Aleksandrova, Vera Ljubatovi\u010d e Lidija Figner furono esiliate in Siberia. Era necessario riorganizzare il gruppo per poter proseguire il lavoro e Mark Natanson richiese la presenza a Mosca di Vera Figner e di Dora Aptekman.\nFu un momento di seria indecisione. Vera stava per preparare la tesi di laurea e mancavano solo cinque o sei mesi alla fine degli studi. Da una parte stavano l'orgoglio e le ambizioni personali, insieme con le aspettative dei parenti; dall'altra, i suoi amici in prigione per una causa alla quale si erano dedicati disinteressatamente. Pens\u00f2 di avere gi\u00e0 le conoscenze necessarie a un medico e che in quel momento si aveva bisogno di lei: \u00abdecisi di andare, affinch\u00e9 le mie azioni non contraddicessero le mie parole. La mia decisione fu deliberata e ferma, senza che poi dovessi mai pentirmi\u00bb. Lasci\u00f2 la Svizzera nel dicembre del 1875, \u00abconservando per sempre il ricordo luminoso degli anni che mi diedero conoscenze scientifiche, amici e un obiettivo talmente alto da far apparire insignificante qualunque sacrificio\u00bb.\nNel movimento rivoluzionario.\nArriv\u00f2 a Pietroburgo proprio quando la madre, provata dall'arresto di Lidija, si preparava a partire per la Svizzera con le figlie Evgenija e Ol'ga per un periodo di cure. Anche per le due sorelle il soggiorno in Europa avr\u00e0 un peso importante per le loro scelte di vita. Stabilitasi a Mosca, Vera si rese conto della difficolt\u00e0 di riorganizzare un gruppo che aveva perso tutti i migliori compagni. Tutto il movimento rivoluzionario russo era in grave difficolt\u00e0: ottocento persone erano sotto processo, e si susseguivano nuovi arresti e perquisizioni. Un nuovo circolo costituito da Natanson era stato annientato, un altro a Ni\u017enij Novgorod facente capo a Kvjatkovskij era stato costretto a sciogliersi. In queste condizioni sembrava che tutto il lavoro, basato su un programma di propaganda, fosse fallito: \u00ab personalmente, ero in uno tale stato d'animo da desiderare di morire \u00bb.\nAnton Taksis, un seguace di Lavrov, la sostenne e le ispir\u00f2 alcuni principi che Vera tenne fermi. Il movimento rivoluzionario non era fallito, il lavoro di propaganda necessariamente produceva i suoi frutti solo molto lentamente e le difficolt\u00e0 attuali erano inevitabili ma transitorie. L'importante era non scoraggiarsi e persistere. Le sugger\u00ec poi di lasciare Mosca e di stabilirsi in provincia, per vedere da s\u00e9 \u00ab che razza di sfinge fosse il popolo russo \u00bb.\nNella primavera del 1876 Vera Figner and\u00f2 a Jaroslavl'. Senza riferire dei suoi trascorsi universitari, vi frequent\u00f2 l'ospedale e sei settimane dopo sostenne l'esame di assistente medico. Ottenne facilmente il diploma - l'esaminatore le disse che rispondeva alle domande \u00ab come uno studente uomo \u00bb e che conosceva il latino meglio di lui. Da Jaroslavl' and\u00f2 a Kazan' per definire le pratiche di divorzio che ottenne qualche mese dopo. Tornata a Pietroburgo, super\u00f2 l'esame presso l'Accademia Medico-chirurgica per conseguire il diploma di ostetrica. Era il novembre del 1876: \u00ab a ventiquattro anni la mia vita era legata esclusivamente ai destini del movimento rivoluzionario russo \u00bb.\nIn Zemlja i Volja.\nNell'autunno del 1876 fu fondata a Pietroburgo l'organizzazione rivoluzionaria Zemlja i Volja, riprendendo il nome di una precedente societ\u00e0 che, attiva negli anni Sessanta, si era battuta contro l'autocrazia. I promotori erano attivisti di alcuni circoli \u010cjakovskij, in primo luogo Natanson e sua moglie Ol'ga \u0160lejsner, Aleksej Obole\u0161ev, Adrian e Aleksandr Michajlov, Vasilij Tro\u0161\u010danskij, Plechanov e molti altri: essi ritenevano che tutti gli affiliati dovessero essere uniti da legami di familiarit\u00e0 e amicizia personale. Un altro gruppo, comprendente Bogdanovi\u010d, Ivan\u010din-Pisarev, Enkuvatov, Marija Le\u0161ern, Griboedov, Marija Subbotina, Nikolaj Drago, Aleksandra Kornilova, la stessa Vera Figner, la sorella Evgenija e altri ancora, indicavano la necessit\u00e0 di allargare i rapporti tra gli elementi dell'esercito, dell'amministrazione pubblica, dell'\"intelligencija\".\nIl gruppo di Vera Figner non faceva formalmente parte di Zemlja i Volja e perci\u00f2 fu detto dei \u00ab separatisti \u00bb, ma il programma delle due associazioni era condiviso e le iniziative intraprese del tutto simili e spesso condotte in comune. La terra doveva appartenere alla comunit\u00e0 che la lavorava e non a chi ne godeva soltanto i frutti. Bisognava poi confutare la falsa opinione, molto diffusa tra i contadini, che lo zar fosse il protettore del popolo, promuovendo petizioni e appelli all'imperatore nei quali si sarebbero denunciati i soprusi delle autorit\u00e0 locali. Il silenzio della massima autorit\u00e0 della Russia o, peggio, il destino di questi denuncianti che finivano spesso in carcere o deportati, avrebbe dimostrato l'infondatezza di tale pregiudizio.\nOccorreva che i rivoluzionari vivessero a contatto della gente, condividendone i bisogni, sostenendo le idee di giustizia e tutelandone gli interessi con l'avviare azioni legali contro i proprietari terrieri nobili e i \"kulaki\", denunciando la corruzione e il parassitismo delle amministrazioni locali, difendendo la dignit\u00e0 dei contadini contro ogni sopruso, sviluppandone lo spirito di autostima, il senso del diritto e infine della lotta, fino a fare di ogni oppresso un rivoluzionario..\nIl 18 dicembre 1876 ci fu a Pietroburgo, nella piazza antistante la cattedrale di Kazan', la manifestazione nella quale, dopo un discorso tenuto da Plechanov, il giovane operaio Jakov Potapov alz\u00f2 sopra la folla una bandiera rossa con la scritta \"Zemlja i Volja\". L'intervento della polizia disperse i dimostranti, trentacinque dei quali furono arrestati. Vera, Evgenija Figner e Potapov si trovarono insieme a fuggire lungo la Prospettiva Nevskij: percorrevano la via Bol\u0161aja Sadovaja, quando due spie piombarono su Potapov, immobilizzandolo dopo una colluttazione. Le due sorelle approfittarono del trambusto per scomparire..\nNei villaggi contadini.\nDopo la manifestazione, una parte degli \"zemlevol'cy\" rimase a Pietroburgo, un'altra parte si trasfer\u00ec nelle province di Saratov e Astrachan', mentre il gruppo dei \"separatisti\" scelse come luogo di attivit\u00e0 la provincia di Samara dove, nell'estate del 1877, giunse anche Vera Figner. Nikolaj Popov, giovane medico del villaggio di Ekaterinovka, un populista, la inser\u00ec quale assistente medico nel grande villaggio di Studencov. Nella sua giurisdizione era compresa una dozzina di villaggi circostanti: \u00ab per la prima volta nella mia vita mi trovavo faccia a faccia con la vita della campagna, sola in mezzo al popolo, lontano dalla famiglia, dagli amici e dai conoscenti, lontano dalle persone istruite. Lo confesso, mi sentivo sola, debole, impotente nel mare del mondo contadino. Inoltre, non sapevo come avvicinare la gente comune \u00bb.\nPer diciotto giorni su trenta Vera si spostava da un villaggio all'altro, fermandosi nelle cosiddette \u00ab baracche di sosta \u00bb, dove riceveva giornalmente trenta o quaranta pazienti di ogni et\u00e0. La maggior parte di loro erano malati cronici; si trovavano reumatici gi\u00e0 a 10 o 15 anni, quasi tutti avevano malattie della pelle provocate dalla sporcizia in cui vivevano, catarro dello stomaco e degli intestini, problemi respiratori, sifilide, ma quel che pi\u00f9 la impressionava era la miseria generale della popolazione, che prima di allora aveva conosciuto soltanto sui libri.\nAlla fine della giornata, spossata, Vera si gettava sul pagliericcio che fungeva da letto e si chiedeva come fosse possibile anche soltanto pensare di organizzare tra queste persone, che apparivano del tutto rassegnate alla loro condizione, una protesta o una rivolta. Aver visto dal vero lo stato della nazione fu una terribile esperienza: \u00ab la mia bocca non pot\u00e9 mai aprirsi alla propaganda \u00bb, ma fu anche \u00ab una fortuna guardare dentro le loro anime \u00bb.\nIl 30 dicembre 1877 fu arrestata a Samara la populista Vera \u010cepurnova e le furono trovate lettere compromettenti per Vera Figner e altri compagni. Fu avvertita per telegrafo e direttamente da Pietroburgo giunse, per portarla via da Studencov, Aleksandr Kvjatkovskij. Una settimana dopo arrivarono nel villaggio i gendarmi, ma era troppo tardi. Vera Figner, Kvjatkovskij e Aleksandr Solov'\u00ebv erano andati nella provincia di Vorone\u017e, dove da Pietroburgo venne la notizia della sentenza nel processo dei 193, che aveva liberato un gran numero degli imputati. C'era la possibilit\u00e0 di reclutare tra questi amici nuovi elementi per il lavoro nelle campagne, e perci\u00f2 Vera e Bogdanovi\u010d partirono per la capitale.\nA quelle persone, rilasciate dopo anni di carcere preventivo, fu fatta gran festa. Per un giorno intero un centinaio di amici e conoscenti si ritrovarono insieme per congratularsi con loro. Vera, grazie alla comune amicizia con Ljubov' e Aleksandra Kornilova, conobbe molti di questi compagni: tra questi, per la prima volta vide Sof'ja Perovskaja. Coloro che non furono nuovamente arrestati e inviati in esilio a seguito del rifiuto dello zar di sottoscrivere la sentenza, entrarono in Zemlja i Volja. Da parte loro, Vera ed Evgenija Figner, che aveva superato a Saratov l'esame d'infermiera, si stabilirono nel distretto di Petrovsk, per continuare il lavoro di assistenza ai contadini di quei villaggi.\nLa presenza delle due giovani in quei luoghi sperduti fece sorgere dei sospetti di \u00ab nichilismo \u00bb, ma le loro maniere, l'aspetto, e anche la conquistata amicizia del presidente del Consiglio di distretto, Michail Ermolaev, e di sua moglie, misero a tacere le voci, e le aprirono le porte delle case di molti notabili. Presto furono assediate dai pazienti, Vera venne soprannominata \u00ab la guaritrice \u00bb e la sua fama si sparse anche oltre il distretto. Non vi erano altri medici e le Figner ottenevano direttamente dal presidente Ermolaev le medicine necessarie. Nel solo primo mese visitarono 800 ammalati, e nel corso di 10 mesi 5.000 persone.\nNon essendoci alcuna scuola nelle tre contee del distretto, dopo qualche tempo Vera e la sorella aprirono una scuola elementare nello stesso edificio dell'infermeria. Evgenija avrebbe insegnato gratuitamente e non sarebbero state necessarie spese in libri, quaderni o penne. Vennero 25 alunni, anche adulti, e provenienti da diversi villaggi. E cos\u00ec anche Evgenija ebbe un soprannome: \u00ab la maestrina dal cuore d'oro \u00bb. Nel tempo libero andavano nelle case dei contadini a leggere dei libri, generalmente Nekrasov, Lermontov, Saltykov-\u0160\u010dedrin, Naumov, Levitov, articoli di riviste.\nDopo un poco, il pope di Viaz'mino cominci\u00f2 a lamentarsi nel Consiglio che lo spirito religioso si era attenuato da quando erano arrivate le due giovani, e che la gente stava diventando sfrontata. Poi s'inform\u00f2 se Evgenija insegnava anche a pregare e mise in giro la voce che la maestra insegnava che Dio non esisteva e che dello zar il popolo non aveva bisogno, infine che le Figner davano ospitalit\u00e0 ai latitanti. Un proprietario del luogo, il principe \u010cegodaev rincar\u00f2 la dose, sostenendo che esse andavano in giro leggendo proclami rivoluzionari, dicendo che non c'era giustizia e che tutti i funzionari erano corrotti. Anche il conflitto tra contadini e i proprietari, che in quindici anni avevano portato l'affitto delle loro terre da 25 copechi a 3 rubli per ettaro, fu attribuito alle mene delle Figner, e cos\u00ec un giorno la polizia chiuse d'autorit\u00e0 la scuola.\nPrima ancora che la situazione si deteriorasse fino alla rottura, Vera ed Evgenija Figner avevano ricevuto la visita di Aleksandr Solov'\u00ebv che le aveva informate della sua decisione di uccidere lo zar: \u00ab la morte dell'imperatore \u00bb - aveva detto - \u00ab pu\u00f2 segnare una svolta nella vita sociale; l'aria si purificher\u00e0; l'\"intelligencija\" non rester\u00e0 a lungo diffidente e si dedicher\u00e0 a un'ampia e fruttuosa attivit\u00e0 tra il popolo. Una grande corrente di onesta, giovane e attiva forza irromper\u00e0 come un fiume nei villaggi. Ed \u00e8 proprio questa grande forza vitale, non lo zelo di singole personalit\u00e0 come noi, che \u00e8 necessaria per influenzare la vita di tutti i contadini russi \u00bb.\nL'opinione di Solov'\u00ebv, afferma Vera Figner, era l'eco di uno stato d'animo generale tra i rivoluzionari. Il movimento non progrediva non perch\u00e9 il loro programma fosse errato o perch\u00e9 le loro idee fossero inaccessibili alla popolazione, ma perch\u00e9 in Russia mancava ogni libert\u00e0 politica. Senza di essa i bisogni e le aspirazioni delle persone venivano ignorate, la situazione diventava insopportabile e il risentimento s'indirizzava contro la massima autorit\u00e0, lo zar, il quale si autoproclamava il responsabile della vita, del benessere e della felicit\u00e0 della nazione: \u00ab e Solov'\u00ebv prese la pistola \u00bb. Gi\u00e0 nello scorso dicembre, in una riunione tenuta a Pietroburgo, si era manifestato su questo tema un duro conflitto tra Michajlov e Morozov da una parte, favorevoli a portare un \u00abcolpo al centro\u00bb del potere politico, e Plechanov e Popov dall'altra. Questi ultimi gridarono che l'attivit\u00e0 terroristica avrebbe solo portato a perdite per il partito e a un'accentuata repressione del governo, e che avrebbe distolto i giovani dall'utile e legale lavoro tra il popolo.\nUn mese dopo la sua visita a Viaz'mino, il 14 aprile 1879, a Pietroburgo, Solov'\u00ebv spar\u00f2 ad Alessandro II senza per\u00f2 colpirlo. Le indagini della polizia ricostruirono l'attivit\u00e0 di Solov'\u00ebv, scoprendo che egli aveva lavorato nella provincia di Saratov. Vera avvert\u00ec il Consiglio che aveva necessit\u00e0 di recarsi a Pietroburgo, dov'era la madre malata, e le fu accordato un congedo temporaneo. Quando giunse la notizia che gli inquirenti erano gi\u00e0 all'opera nel vicino distretto di Volskij, Vera ed Evgenija lasciarono Vjaz'mino. Il giorno dopo vi arriv\u00f2 la polizia. A Saratov il gruppo dei \u00ab separatisti \u00bb tenne un'ultima riunione nella quale Vera annunci\u00f2 la sua decisione di entrare in Zemlja i Volja. Non vedeva pi\u00f9 l'opportunit\u00e0 dell'esistenza di piccoli gruppi in un momento in cui occorreva unire tutte le forze per una lotta a fondo contro il governo. Poi il gruppo si disperse: Ivan\u010din-Pisarev e Marija Le\u0161ern andarono a nord, Vera, Evgenija e Bogdanovi\u010d a Tambov, dove Michail Popov li inform\u00f2 della convocazione di un congresso di Zemlja i Volja a Vorone\u017e.\nIn Narodnaja Volja.\nAlla fine di giugno il gruppo pi\u00f9 radicale di Zemlja i Volja si riun\u00ec a Lipeck, costituendosi in \u00ab Comitato esecutivo \u00bb e dandosi l'obiettivo di rovesciare l'autocrazia e ottenere la libert\u00e0 politica attraverso l'azione armata. In primo luogo era necessario uccidere lo zar. Con questo programma il Comitato esecutivo si present\u00f2 il 6 luglio 1979 a Vorone\u017e per la conferenza generale di Zemlja i Volja. Parteciparono in tutto 19 persone: Vera Figner, Aleksandr Michajlov, Kvjatkovskij, Morozov, Barannikov, Tichomirov, O\u0161anina, Frolenko, \u017beljabov, Kolodkevi\u010d, Perovskaja, \u0160irjaev, Korotkevi\u010d, Popov, Plechanov, Ti\u0161\u010denko, Charizomenov, Aptekman e Nikolaev.\nI convenuti si ritrovarono seduti sul prato del giardino botanico. Il programma approvato a Lipeck irrit\u00f2 fortemente Plechanov che, trovandosi isolato nel suo rifiuto dell'opzione terroristica, si alz\u00f2 e se ne and\u00f2. Vera si precipit\u00f2 a trattenerlo ma fu fermata dalle parole di Michajlov: \u00ab lascialo perdere \u00bb, le disse. Non ci fu ancora la rottura definitiva tra le due anime di Zemlja i Volja, anche perch\u00e9 tutti accettarono la proposta del regicidio. Morozov, senza rivelare a Vera l'esistenza del Comitato esecutivo, le propose di far parte di un gruppo segreto all'interno di Zemlja i Volja. Alla Figner sembr\u00f2 assurda l'idea di creare un gruppo segreto in un'organizzazione che era gi\u00e0 clandestina, la consider\u00f2 degna di Ne\u010daev, e rifiut\u00f2.\nDopo il congresso di Vorone\u017e Vera Figner condusse un'esistenza illegale: munita di falsi documenti, si trasfer\u00ec in un appartamento del quartiere periferico di Lesnoj, a Pietroburgo, insieme con Kvjatkovski e Sofija Ivanova. Il luogo, poco abitato e situato presso un grande parco di pini, favoriva gli incontri riservati dei rivoluzionari. Qui il gruppo di Lipeck continu\u00f2 le sue riunioni, lamentando che gli oppositori della linea del terrore ostacolassero la realizzazione del progetto di attentare alla vita dello zar, che pure era stato approvato a Vorone\u017e. Di comune accordo, si arriv\u00f2 alla separazione: Zemlja i Volja fu definitivamente sciolta, Plechanov e i sostenitori del tradizionale programma populista si raggrupparono nell'organizzazione denominata \"Ripartizione nera\", mentre gli innovatori, Figner compresa, fondarono \"Narodnaja Volja\" ed entrarono a far parte del Comitato esecutivo.\nIl Comitato esecutivo era il centro dirigente di Narodnaja Volja che sceglieva gli obiettivi e coordinava le azioni dei \"narodovol'cy\" su tutto il territorio. L'obiettivo primario era la rivoluzione popolare e per prepararla occorreva un'intensa attivit\u00e0 di propaganda tra i lavoratori e i giovani intellettuali. A questo scopo \u017beljabov lavor\u00f2 a Char'kov, Figner e Kolodkevi\u010d a Odessa, Michajlov a Mosca, Kvjatkovskij, Anna Korba e altri a Pietroburgo. Tuttavia il terrorismo - scrive la Figner - \u00ab non fu mai l'obiettivo del partito. Esso fu un mezzo di protezione, di auto-difesa, fu considerato un potente strumento di agitazione e impiegato per raggiungere gli obiettivi per i quali l'organizzazione lavorava. Sotto questo aspetto, l'assassinio dello zar fu solo un dettaglio \u00bb.\nGli attentati. L'uccisione di Alessandro II.\nVera Figner insistette per partecipare all'organizzazione del primo attentato ad Alessandro II. Le fu affidato un carico di dinamite che port\u00f2 con s\u00e9 da Pietroburgo a Odessa a met\u00e0 settembre. Con Kibal'\u010di\u010d, un esperto nella progettazione e nella preparazione di esplosivi, si stabil\u00ec sotto falso nome in un appartamento di via Santa Caterina, dove furono raggiunti da Kolodkevi\u010d, da Frolenko e da Tat'jana Lebedeva. Qui, sotto la guida di Kibal'\u010di\u010d, furono preparati gli esplosivi.\nIl piano prevedeva di sistemare l'esplosivo lungo la linea ferroviaria, vicino a Odessa, dove a fine autunno probabilmente sarebbe transitato il treno dello zar diretto a Pietroburgo dalla Crimea, dove stava passando le vacanze estive. Si pens\u00f2 che la cosa migliore sarebbe stata quella di trovare un posto di casellante, nella cui cabina si sarebbero svolti tutti i lavori di preparazione dell'attentato e si sarebbe azionato il comando a distanza che avrebbe fatto esplodere la dinamite. Il ruolo di casellante sarebbe stato assunto da Frolenko, che avrebbe avuto Lebedeva come finta moglie. Vera Figner avrebbe perorato la loro richiesta di lavoro presso le Ferrovie del Sud-Ovest, la societ\u00e0 che gestiva la linea ferroviaria.\nCos\u00ec fece. Si rec\u00f2 dal barone Ungern-Senberg, genero del governatore Totleben, al quale spieg\u00f2 che il portinaio del suo palazzo, avendo la moglie sofferente di tisi e perci\u00f2 bisognosa di vivere in un ambiente sano, all'aria aperta, sperava di lavorare come casellante. Il barone la raccomand\u00f2 al capo-sezione del personale, un certo \u0160\u010digelskij, che Vera impression\u00f2 presentandosi agghindata come una gran dama dell'aristocrazia. Vi era un casello disponibile a una dozzina di chilometri da Odessa, e Frolenko e Lebedeva, con falsi documenti preparati da Vera Figner, vi si stabilirono.\nFu tutto inutile, perch\u00e9 il treno imperiale segu\u00ec un'altra linea ferroviaria, quella da Sebastopoli per Mosca e Kursk, dove pure era atteso ad Aleksandrov da due altri attentatori, \u017deljabov e Okladskij, ma qui la carica non esplose. Anche un terzo tentativo, preparato a due chilometri da Mosca da Sof'ja Perovskaja e Stepan \u0160irjaev, fall\u00ec: l'esplosione invest\u00ec un secondo treno che trasportava i domestici dello zar. Kibal'\u010di\u010d e Kolodkevi\u010d lasciarono Odessa e Vera Figner vi rimase con i pochi operai guadagnati alla causa rivoluzionaria. Si occup\u00f2 della propaganda e fece conoscenza di persone appartenenti a tutte le classi sociali, dai professori e ai generali, dai proprietari terrieri ai funzionari e agli artigiani. Avrebbe preferito avvicinare soprattutto gli studenti, \u00ab i cui sentimenti erano cos\u00ec forti e il loro entusiasmo cos\u00ec sincero \u00bb, ma fra loro le capit\u00f2 di fare poche conoscenze.\nStabilitasi in un nuovo appartamento sulla via Jamskaja con il nome di Antonina Golovleva, Vera Figner prepar\u00f2 un nuovo attentato, questa volta ai danni del generale Stepan Panjutin, capo della cancelleria del governatore, responsabile, come Totleben, di arresti e deportazioni indiscriminate di persone anche soltanto sospettate di essere oppositori del regime. L'arrivo a Odessa, nel marzo del 1880, di Nikolaj Sablin e di Sof'ja Perovskaja, fece mutare programma. Il Comitato esecutivo aveva deciso l'organizzazione di un attentato contro Alessandro II - dopo quello che, il 17 febbraio, aveva colpito lo stesso Palazzo d'Inverno - in vista del suo arrivo in Crimea per le vacanze estive.\nIl piano, elaborato da Sablin e Perovskaja, prevedeva di affittare un negozio nella centrale via Ital'janskaja, dove presumibilmente sarebbe passato l'imperatore proveniente dalla stazione marittima. Nel retro del negozio sarebbe stato scavato un tunnel fino al centro della strada, dove sarebbe stata deposta una carica di dinamite. All'impresa collaborarono anche Isaev - che scavando si tagli\u00f2 tre dita - Anna Jakimova e Zlatopol'skij, mentre la Figner conservava l'esplosivo in casa e vi trasportava la terra estratta dallo scavo.\nAnche questo lavoro, durato tutto il mese di aprile, fu inutile, perch\u00e9 lo zar giunse in Crimea prima del previsto e in gran segreto. Vera Figner propose al Comitato di utilizzare il cunicolo per colpire il governatore Totleben - \u00ab l'infame sgherro concussionista \u00bb - ma la proposta fu respinta, poich\u00e9 tutti gli sforzi dovevano rimanere concentrati contro lo zar. Del resto, il governatore e il generale Panjutin furono trasferiti in estate a Vilna. Di conseguenza, il negozio fu chiuso, la galleria fu ricoperta e di quell'attentato le autorit\u00e0 vennero a conoscenza soltanto due anni dopo. Vera Figner volle tornare a Pietroburgo, e fu sostituita a Odessa da Michail Trigoni.\nNarodnaja Volja organizz\u00f2 in questo periodo la propaganda all'estero dei propri obiettivi politici, insieme con una campagna di discredito del dispotismo russo. Lev Gartman, rifugiatosi in Francia alla fine del 1879, fu espressamente incaricato dal Comitato esecutivo di svolgere la campagna in Europa e negli Stati Uniti mediante opuscoli e conferenze. Il governo russo reag\u00ec chiedendone l'arresto e l'estradizione, che fu per\u00f2 rifiutata. A Marx e ad Henri Rochefort fu richiesta da Narodnaja Volja ogni assistenza. Alla fine del 1880 Vera Figner fu incaricata di tenere i rapporti con Gartman e gl'invi\u00f2 lettere, biografie di militanti giustiziati o condannati dal regime, pubblicazioni rivoluzionarie, riviste e giornali.\nNegli ultimi mesi del 1880 il Comitato esecutivo mise in atto un nuovo piano per attentare alla vita di Alessandro II. Poich\u00e9 a Pietroburgo lo zar era uso passare ogni domenica per la via Malaja Sadovaja, vi fu affittato un negozio di rivendita di formaggi. Fu Vera Figner a proporre Jurij Bogdanovi\u010d quale gestore del negozio. Lo chiam\u00f2 da Saratov, dove allora si trovava, e gli predispose un passaporto con false generalit\u00e0. All'inizio del nuovo anno Bogdanovi\u010d e Anna Jakimova, \u00ab i coniugi Kobozev \u00bb, riempirono il negozio di formaggi e latticini e intanto, aiutati da Suchanov, \u017deljabov, Frolenko e altri cominciarono a scavare un cunicolo che dal retrobottega doveva raggiungere la strada. Se non fosse bastata l'esplosione del piano stradale a uccidere lo zar, sarebbero intervenuti altri quattro terroristi, appostati alle due estremit\u00e0 della via e armati di altrettante bombe.\nNello stesso mese di gennaio Vera Figner e Isaev affittarono, col nome di coniugi Ko\u010danovskij, un appartamento nel Voznesenskij Prospekt, nel pieno centro di Pietroburgo. In questo luogo Kibal'\u010di\u010d doveva preparare l'esplosivo. Qui, una sera, Isaev port\u00f2 a Vera una lettera che, pur rinchiuso nella fortezza di Pietro e Paolo, Ne\u010daev era riuscito a far pervenire all'esterno. Chiedeva di essere liberato. Il Comitato esecutivo decise di progettare la sua liberazione, ma rimandandola a dopo l'attentato allo zar.\nIn previsione del passaggio, nella domenica del 13 marzo, del corteo imperiale per via Malaja Sadovaja, dalle cinque del pomeriggio del 12 marzo e per tutta la notte Suchanov, Kibal'\u010di\u010d e Gra\u010devskij, assistiti da Vera Figner e Sof'ja Perovskaja, lavorarono nell'appartamento del Voznesenskij Prospekt alla fabbricazione di quattro bombe da consegnare ad altrettanti lanciatori, Rysakov, Grinevickij, Emel'janov e Michajlov. Alle otto del mattino le bombe erano pronte. Perovskaja le distribu\u00ec e con loro si appost\u00f2 nella strada.\nVera Figner rimase in casa, dove alcune ore dopo fu raggiunta da Isaev con la notizia che l'imperatore, diretto al maneggio Michajlovskij, non era passato per via Malaja Sadovoja. Nuovamente sembr\u00f2 che l'attentato fosse fallito sul nascere, ma intervenne l'intuizione e la prontezza di Sof'ja Perovskja. Certa che il corteo imperiale, nel ritorno dal maneggio al Palazzo d'Inverno avrebbe costeggiato il canale Caterina, vi spost\u00f2 i quattro attentatori. Cos\u00ec fu e al suo segnale, verso le due del pomeriggio due esplosioni scossero la citt\u00e0. Ferito a morte dalla bomba di Grinevickij, Alessandro II spir\u00f2 un'ora dopo nel suo palazzo.\nVera si era intanto recata in casa dello scrittore Gleb Uspenskij, dove giunse Ivan\u010din-Pisarev con la notizia della morte dello zar. Nelle chiese gi\u00e0 si giurava fedelt\u00e0 all'erede. Tornata a casa, vi trov\u00f2 alcuni compagni, ancora ignari dell'accaduto. Era cos\u00ec agitata da non riuscire a pronunciare parola: \u00ab piansi e molti di noi piansero; quell'incubo pesante, che per dieci anni aveva soffocato la giovane Russia sotto i nostri occhi, era finito; gli orrori della prigione e dell'esilio, la violenza, le esecuzioni, le atrocit\u00e0 inflitte a centinaia e a migliaia dei nostri militanti, il sangue dei nostri martiri, tutto era espiato da questo sangue dello zar versato dalle nostre mani. Il pesante fardello era tolto dalle nostre spalle, la reazione doveva finire e lasciare il posto alla nuova Russia. In questo momento solenne, tutti i nostri pensieri erano fissi alla speranza di un futuro migliore del nostro paese \u00bb.\nQuesto successo era stato pagato a durissimo prezzo da Narodnaja Volja. Gi\u00e0 a novembre sedici militanti erano stati processati e Kvjatkovskij e Presnjakov impiccati. Il tradimento di Okladskij permise alla polizia di arrestare Barannikov, Kolodkevi\u010d, Kleto\u010dnikov, Fridenson, Trigoni, \u017beljabov. Poi fu la volta di Aleksandr Michajlov, e nei giorni successivi all'attentato, per le confessioni di Rysakov, caddero Sablin, Perovskaja, Kibal'\u010di\u010d, Timofej Michajlov, Gesja Gel'fman. Un mese dopo sar\u00e0 la volta di Zlatopol'skij, Isaev, Langans, Lebedeva, Frolenko. Pi\u00f9 tardi ancora, fu arrestato Nikolaj Suchanov.\nA Mosca e a Odessa.\nEssendo difficile sfuggire alla repressione in atto a Pietroburgo, i membri superstiti del Comitato esecutivo si trasferirono a Mosca. Il 15 aprile 1881 Vera Figner and\u00f2 a Odessa, per riorganizzare il partito dopo l'arresto di Trigoni, ed entr\u00f2 in contatto con gli ufficiali della flotta simpatizzanti di Narodnaja Volja. Dalla capitale giunse poi Bucevi\u010d per uniformare i piani del gruppo militare di Odessa con l'organizzazione militare di Pietroburgo, in vista di un'insurrezione armata.\nAlla fine di ottobre le fu chiesto di venire a Mosca. Qui il Comitato esecutivo si trovava in uno stato d'inerzia, incapace di assumere alcuna iniziativa. A novembre venne Mosca Ol'ga Ljubatovi\u010d, che cercava allora di organizzare la liberazione di Morozov: alloggiata in un albergo, s'incontr\u00f2 con Vera Figner e con Gerasim Romanenko, di recente eletto membro del Comitato. Pochi giorni dopo, il 30 novembre, fu arrestata e il giorno dopo fu la volta di Romanenko. Vera Figner ritenne opportuno tornare subito a Odessa.\nA Odessa prepar\u00f2 con Chalturin e Klimenko l'assassinio del procuratore militare Strel'nikov, un istigatore di \"pogrom\" la cui massima, nella repressione del movimento rivoluzionario, era: \u00abmeglio punire nove innocenti che lasciarsi sfuggire un colpevole\u00bb. Cos\u00ec, il 30 marzo 1882 Nikolaj \u017delvakov lo freddava per strada con una revolverata alla testa. Subito catturato insieme al complice Chalturin, furono entrambi impiccati quattro giorni dopo.\nVera Figner era tornata a Mosca il 27 marzo, dove correva voce che una spia stesse mettendo la polizia sulle tracce dei membri del Comitato esecutivo. Soltanto Zlatopol'skij venne a trovarla, con il manifesto di Narodnaja Volja che annunciava l'omicidio del generale Strel'kov. Le consigli\u00f2 altres\u00ec di abbandonare Mosca per stabilirsi a Char'kov, dove non esistevano pi\u00f9 agenti del Comitato a dirigere il locale gruppo rivoluzionario. La tipografia fu chiusa e tutto il gruppo moscovita lasci\u00f2 la citt\u00e0.\nA Char'kov.\nVera trov\u00f2 a Char'kov un piccolo gruppo di \"narodovol'cy\" - Komarnickij, Annenkov, Ka\u0161incev, Nemolovskij e Linickij - la cui unica attivit\u00e0 consisteva nel fare propaganda e istruzione socialista tra i lavoratori. La scarsa alfabetizzazione degli abitanti della citt\u00e0 e della provincia, la mancanza di vita sociale e la povert\u00e0 dei mezzi finanziari del gruppo rendevano molto difficile il loro lavoro. In questi frangenti, a giugno arriv\u00f2 la notizia degli arresti, a Pietroburgo, di Anna Korba, di Gra\u010devskij e di Bucevi\u010d, e della fuga all'estero di O\u0161anina e di Tichomirov. Vera Figner rimaneva in Russia l'unica rappresentante del Comitato esecutivo.\nCerc\u00f2 di ottenere fondi per la cassa del partito e a tale scopo si rec\u00f2 a Vorone\u017e e a Or\u00ebl, dove si vide con Vera \u0160atilova, che conosceva dal 1876 ma che si era allontana dal movimento rivoluzionario. Attraverso di lei, molto intima della ricca famiglia Subbotina, contava di ottenere 8.000 rubli che Evgenija Subbotina, sua altra amica dai tempi trascorsi in Svizzera, intendeva mettere a disposizione di Narodnaja Volja. Alla fine dell'estate pot\u00e9 ricevere il denaro che le fu consegnato da Afanasij Spandoni, un membro del partito di Kiev.\nOltre ad aver stabilito rapporti con il gruppo di Kiev, Vera Figner fece venire a Char'kov Spandoni e Dmitrij Surovcev, e da Tiflis Praskov'ja Ivanovskaja e Sergej Degaev. Con i primi contava di organizzare una tipografia a Odessa, di Degaev, un ex-ufficiale d'artiglieria di Pietroburgo, aveva bisogno per coinvolgere l'organizzazione militare della capitale nella ristrutturazione di Narodnaja Volja.\nVera Figner non sapeva che Degaev era divenuto un agente di Georgij Sudejkin, sovrintendente dell'Ochrana di Pietroburgo. Questi reclutava personaggi dall'ambiente rivoluzionario facendo loro credere di essere egli stesso un rivoluzionario che intendeva distruggere tanto il regime zarista quanto l'ala terroristica dell'opposizione politica. Sudejkin aveva gi\u00e0 reclutato il giovane Vladimir Degaev e poi, per suo tramite, il fratello Sergej.\nDegaev venne in settembre a Char'kov con la moglie. Aveva appena lasciato il Caucaso, quando il gruppo dei \"narodovol'cy\" di Tiflis fu arrestato. Raccont\u00f2 alla Figner di essere stato fermato dalla polizia durante le indagini sull'attentato del 13 marzo, ma di essere stato rilasciato per mancanza di prove, tacendo naturalmente dei suoi rapporti con Sudejkin. A Degaev e a Spandoni Vera Figner illustr\u00f2 il suo piano: oltre a installare una nuova tipografia, occorreva ripristinare il centro direttivo di Narodnaja Volja includendovi cinque ufficiali, che avrebbero dovuto lasciare le forze armate per avere la massima libert\u00e0 di azione.\nDegaev part\u00ec per Pietroburgo, dove l'ufficiale Nikolaj Roga\u010d\u00ebv si mise a disposizione, e prosegu\u00ec per Nikolaev e Odessa, dove il tenente colonnello Michail A\u0161enbrenner accett\u00f2 la proposta della Figner. Successivamente, in novembre, Degaev affitt\u00f2 una casa a Odessa, dove organizz\u00f2 una tipografia con la collaborazione di sua moglie, di Surovcev, di Spandoni e di Marija Kalju\u017enaja, sorella del rivoluzionario Ivan Kalju\u017enyj.\nMateriali per l'allestimento della tipografia furono forniti dall'intellettuale populista Nikolaj Michailovskij. Questi aveva incontrato la Figner il 27 ottobre, riferendole la proposta del ministro e consigliere di corte Voroncov-Da\u0161kov: il governo avrebbe avuto l'intenzione di negoziare con il Comitato esecutivo una tregua. Narodnaja Volja avrebbe dovuto cessare ogni attivit\u00e0 terroristica in cambio di un'amnistia generale seguita da riforme che avrebbero garantito la libert\u00e0 di stampa e di opinione anche per gli oppositori del regime. Vera Figner respinse l'offerta, che le parve molto simile alla proposta che, nel marzo del 1880, era stata fatta al \"narodovolec\" Gol'denberg, ossia soltanto un pretesto per mettere le mani su altri militanti di Narodnaja Volja.\nIl 1\u00ba gennaio 1883 la polizia fece irruzione nell'appartamento di Odessa dove si trovava la tipografia clandestina, arrestando Degaev, sua moglie, Kalju\u017enaja, Surovcev e Spandoni. Dopo sole cinque settimane, svaniva la speranza di poter ancora diffondere l'organo del partito. Le sembr\u00f2 che tutto le crollasse intorno, ma continu\u00f2, pur convinta dell'inutilit\u00e0 di ogni ulteriore tentativo. Ricord\u00f2 di aver rimproverato Tichomirov, quando questi decise di espatriare, ricord\u00f2 la lettera in cui una ragazza, una rivoluzionaria che viveva nell'illegalit\u00e0, le aveva scritto che lei, Vera Figner, rappresentava \u00ab l'unica stella nel buio orizzonte della \"sua\" anima tetra \u00bb.\nAi primi di febbraio Vera Figner fu invitata a recarsi urgentemente a casa di due amici, i coniugi Sof'ja e Aleksandr Tichockij. Con sua grande sorpresa vi trov\u00f2 Sergej Degaev. Questi le raccont\u00f2 che, dopo l'arresto, mentre di sera veniva portato da due gendarmi alla stazione di Odessa per essere trasferito a Kiev, era fuggito gettando una manciata di tabacco sugli occhi delle guardie. Disse di aver prima trovato rifugio da un ufficiale dell'organizzazione militare, e poi di essere andato a Nikolaev e di qui a Char'kov.\nLa Figner, per quanto trovasse incredibili alcuni particolari e lo vedesse confuso in altri dettagli del suo racconto, non ebbe sospetti, giustificando il suo strano comportamento con lo stato emotivo di una persona che aveva la moglie detenuta in carcere. Ricorder\u00e0 poi che, in un'altra occasione, Degaev si era informato su alcune sue abitudini e aveva saputo che soltanto Merkulov, un noto traditore di Narodnaja Volja, era in grado di riconoscerla e di denunciarla.\nL'arresto.\nLa mattina del 10 febbraio 1883 Vera Figner usc\u00ec di casa. Dopo pochi passi si trov\u00f2 a incrociare lo sguardo di Merkulov. Continu\u00f2 a camminare, pensando alla propria situazione: aveva nella borsa la ricevuta di un versamento a favore di un compagno di Rostov, Aleksandr Ka\u0161incev, che doveva assolutamente distruggere. In via Caterina si trov\u00f2 improvvisamente circondata dai gendarmi, caricata su una slitta e portata al posto di polizia.\nQui fu perquisita da una donna ma ebbe la prontezza di afferrare la compromettente ricevuta e d'inghiottirla. Portata nell'ufficio del commissario, si rifiut\u00f2 di rivelare la sua identit\u00e0: \u00ab allora Merkulov entr\u00f2 nella stanza e con la sua solita parlata veloce mi disse con sfacciataggine - \"Cos\u00ec, non te lo aspettavi, vero?\" - Gli gridai - \"Bastardo !\" - con un gesto minaccioso. Il vile Merkulov indietreggi\u00f2 verso la porta \u00bb.\nFu trasferita nella prigione. Le fecero bere del latte: avevano trovato nella sua borsa tracce di potassio giallo - che la Figner utilizzava per fabbricare inchiostro simpatico - e pensavano che avesse inghiottito del veleno. La mattina dopo due poliziotti la scortarono sul treno diretto a Pietroburgo.\nQui fu rinchiusa nella Casa di detenzione preventiva e le furono fatte diverse foto segnaletiche. Quella \u00ab ufficiale \u00bb fu scelta dai procuratori Murav'\u00ebv e Dobr\u017einskij, che le disse: \u00ab Dobbiamo sceglierne una buona, voi sapete per chi \u00bb. Era per lo zar Alessandro III, che guardandola esclam\u00f2: \u00ab Grazie a Dio, quella donna orribile \u00e8 stata arrestata ! \u00bb. La sua cattura aveva fatto sensazione. Il ministro della Giustizia Dmitrij Nabokov manifest\u00f2 una gioia infantile alla notizia del suo arresto.\nFu condotta dalle maggiori autorit\u00e0: dal capo della polizia Pleve, dal vice ministro Vladimir Or\u017eevskij e dal ministro degli Interni Dmitrij Tolstoj. Il primo fu volutamente scortese, e poi ironizz\u00f2: \u00ab Forse ora sarete disposta a occupare in societ\u00e0 quella posizione che avreste potuto prendere prima \u00bb. Il generale Or\u017eevskij si comport\u00f2 invece da gentiluomo fine e pieno di tatto, cercando di coinvolgerla in una conversazione su argomenti politici, alla quale la Figner si sottrasse, dicendogli che avrebbe espresso le sue opinioni al processo. Il conte Tolstoj, un vecchio dall'aria bonaria, assunse il tono del nonno che rimprovera la nipote: a che serve attentare alla vita dello zar, disse, \u00ab tanto al suo posto ne verr\u00e0 un altro \u00bb.\nNella fortezza Pietro e Paolo.\nFu trasferita nella fortezza Pietro e Paolo, dove rimase venti mesi in attesa del processo. Al Dipartimento di polizia fu richiamata due volte per rendere testimonianza di fronte ai procuratori Murav'\u00ebv e Dobr\u017einskij, ai quali disse che preferiva consegnare una memoria sui soli fatti precedenti il 13 marzo 1881 \u2013 gi\u00e0 noti alla giustizia \u2013 ma che avrebbe taciuto quelli successivi, perch\u00e9 non intendeva coinvolgere altre persone.\nDopo pi\u00f9 di un mese ricevette la visita del vecchio generale Sereda, incaricato di indagare sulla penetrazione della propaganda politica nelle file dell'esercito russo. Le prese la mano e, nonostante l'opposizione della Figner, gliela baci\u00f2 e le disse: \u00ab Siete una donna buona: la vostra sfortuna \u00e8 che, pur essendo sposata, non avete avuto figli \u00bb. Dopo questa curiosa introduzione, le disse che il processo si sarebbe limitato a una decina d'imputati.\nEgli aveva letto la memoria della Figner che, in forma autobiografica, tracciava la storia del movimento rivoluzionario, e le confid\u00f2 di non essere un reazionario, n\u00e9 un sostenitore del regime. Solo la necessit\u00e0 di guadagnare lo rendeva un servitore dello Stato: \u00ab se non fosse per questo, non sarei qui. Amo la libert\u00e0, ma non approvo gli omicidi politici. Capisco la lotta sulle barricate, non le pugnalate alle spalle \u00bb.\nDurante la detenzione ricevette la visita della madre e della sorella Ol'ga. I colloqui erano possibili due volte al mese, per venti minuti. Nel pi\u00f9 completo silenzio e nella solitudine trascorsero i mesi, finch\u00e9, nella primavera del 1884, fu convocata nell'ufficio del procuratore Dobr\u017einskij che, presente anche il generale Sereda, le mostr\u00f2 la relazione firmata da Degaev, nella quale il confidente dell'Ochrana aveva rivelato, gi\u00e0 nel novembre del 1882 e dunque prima ancora del suo finto arresto, tutti i particolari sull'organizzazione da lei guidata. Seguivano le confessioni di molti militari che dichiaravano il loro pentimento.\n\u00ab Volevo morire. Volevo morire, ma dovevo vivere; ero obbligata a vivere fino al processo, l'atto finale dell'attivit\u00e0 di un rivoluzionario militante. In qualit\u00e0 di membro del Comitato esecutivo dovevo raccontare la mia storia, adempiere il mio ultimo compito come avevano fatto tutti coloro che mi avevano preceduto. E, come compagna di quelli che erano stati traditi da Degaev, dovevo condividere la loro sorte fino alla fine \u00bb.\nImpegn\u00f2 la mente nello studio dell'inglese e poi lesse tutti i libri della biblioteca della fortezza. Un piccolo incidente le provoc\u00f2 un'infezione a un dito e il medico della fortezza la fece trasferire in una cella pi\u00f9 luminosa. Salendo sul tavolo di ferro inchiodato al muro poteva scorgere un piccolo arbusto di sambuco cresciuto dalle crepe del muro di fronte alla finestra. Anche nella fortezza di \u0160lissel'burg vedr\u00e0 sbocciare in estate i fiori viola di una campanula nata per caso nel calcare di un muro e si ricorder\u00e0 del dipinto di Jaro\u0161enko, \"La vita \u00e8 ovunque\".\nIl 28 settembre 1884 fu rinviata a giudizio con altre tredici persone. Il suo avvocato glielo comunic\u00f2 e poi le sussurr\u00f2 in fretta che Sudejkin, il capo della polizia politica di Pietroburgo, era stato ucciso da Degaev, che era poi scomparso. \u00ab Per un momento l'oscurit\u00e0 della mia anima si sollev\u00f2 e si squarci\u00f2. Convulsamente, a zig-zag, scoppi\u00f2 una forte corrente di sentimenti profondi e nascosti, complessi e contraddittori: fu un lampo, e tutto torn\u00f2 buio \u00bb.\nIl processo.\nLa sera del 4 ottobre fu trasferita nella Casa di detenzione preventiva. Il processo inizi\u00f2 il 6 ottobre. Quattordici gli imputati: Vera Figner, Larisa \u010cemodanova, Ljudmila Volken\u0161tejn, Aleksandr \u0160tromberg, Afanasij Spandoni, Dmitrij Surovcev, Ivan Juvacev, Michail A\u0161enbrenner, Aleksandr Tichonovi\u010d, Nikolaj Roga\u010d\u00ebv, Nikolaj Pochitonov, Vasilij Ivanov, Apollon Nemolovskij e Vladimir \u010cujko.\nIl processo si svolse rapidamente e il suo esito era scontato. Il 9 ottobre, quando il presidente della corte le permise di fare la sua dichiarazione finale, Vera Figner era certa che quella sarebbe veramente stata la sua \u00ab ultima parola \u00bb. I crimini di cui il procuratore l'accusava erano - rispose - \u00ab in stretta connessione logica con tutta la mia vita precedente \u00bb. Proprio perch\u00e9 era cresciuta in un ambiente familiare privilegiato aveva compreso di avere dei doveri nei confronti delle \u00ab masse incolte, che vivevano ogni giorno immerse nel lavoro fisico e private dei cosiddetti doni della civilt\u00e0 \u00bb.\nIl giornalismo democratico russo del tempo e il movimento delle donne, \u00ab che era in pieno svoiluppo nei primi anni Settanta \u00bb, le diedero la risposta alle sue domande e decise di andare all'estero per diventare un medico dando cos\u00ec forma concreta alle sue aspirazioni filantropiche. Anche l'idea del socialismo, una dottrina \u00ab che promette l'uguaglianza, la fratellanza e la felicit\u00e0 universale \u00bb, rispondeva alle sue esigenze e allarg\u00f2 i suoi orizzonti: \u00ab al posto del mio villaggio e dei suoi abitanti apparve davanti a me la rappresentazione di tutti i popoli, dell'umanit\u00e0 \u00bb.\nTornata in Russia, nello spirito dell'\u00ab andata nel popolo \u00bb svolse nelle campagne un'attivit\u00e0 di carattere sociale e culturale, che in Europa sarebbe stata considerata legale e utile, ma che in Russia era definita illegale e sovversiva. Nello \"zemstvo\" il nobile, il poliziotto e il pope cominciarono a diffondere ogni sorta di calunnie e di sospetti tali da renderle impossibile vivere tra i contadini. Comprese cos\u00ec che il problema principale della Russia era l'assenza di ogni libert\u00e0 politica.\nDa qui il suo ingresso in Zemlja i Volja e poi in Narodnaja Volja: l'esperienza fatta la convinse che l'unico modo per cambiare l'ordine esistente era ricorrere alla violenza, dal momento che i metodi pacifici erano proibiti. Una volta assunta questa posizione, la coerenza tra parole e fatti le impose di partecipare direttamente alle azioni terroristiche preparate dal partito, che pure avrebbe preferito utilizzare per altri scopi, quali la propaganda tra i circoli intellettuali. L'obiettivo era ottenere l'abolizione della forma assolutistica del governo per una forma di societ\u00e0 liberamente scelta dai cittadini, in cui ciascuno potesse sviluppare pienamente se stesso per il bene di tutti: \u00ab e mi sembra che nel presente ordine tali condizioni non esistano \u00bb, concluse.\nLa sentenza fu emessa il 10 ottobre: condanna a morte mediante impiccagione per Vera Figner, Ljudmila Volken\u0161tejn e per gli ufficiali \u0160tromberg, A\u0161enbrenner, Tichonovi\u010d, Roga\u010d\u00ebv, Juvacev e Pochitonov, lavori forzati a vita a Ivanov e Nemolovskij, venti anni di lavori forzati a \u010cujko, quindici anni a Spandoni e Surovcev, quattro anni di carcere per Larisa \u010cemodanova.\nIl giorno dopo il direttore della Casa di detenzione le rifer\u00ec che \u0160tromberg era indeciso se presentare domanda di grazia, come era intenzione degli altri ufficiali condannati alla pena capitale, e chiedeva la sua opinione. Vera Figner rispose di non poter consigliare ad altri di fare cose che in nessun caso lei avrebbe fatto. Il 12 ottobre ricevette quella che doveva essere l'ultima visita della madre e della sorella Ol'ga, poi fu trasferita nuovamente nella fortezza Pietro e Paolo.\nLa sera del 20 ottobre si present\u00f2 nella sua cella il comandante della fortezza: \u00ab Sua Maest\u00e0 l'Imperatore ha molto graziosamente ordinato che la vostra sentenza di morte sia commutata nel carcere a vita \u00bb. Anche le condanne a morte di A\u0161enbrenner, di Tichonovi\u010d e Pochitonov erano commutate nell'ergastolo, venti anni di carcere erano dati a Volken\u0161tein e a Juvacev; i lavori forzati a vita erano commutati in quindici anni di carcere per Nemolovskij, mentre alla \u010cemodanova veniva riservata la deportazione in Siberia. Confermata era invece la condanna a morte per \u0160tromberg e Roga\u010d\u00ebv, che il 22 ottobre furono impiccati nella fortezza di \u0160lissel'burg.\nNella fortezza di \u0160lissel'burg.\n\u00abQuando l'orologio della vita si ferm\u00f2\u00bb.\nIl 24 ottobre 1884 Vera Figner fu trasferita nella fortezza di \u0160lissel'burg. Qui, in una stanza, una donna la spogli\u00f2 e un medico militare la osserv\u00f2, annot\u00f2 qualcosa in un registro e se ne and\u00f2. Nella comune sensibilit\u00e0 dell'epoca, l'episodio costituiva una violenza morale, ma lei, scrive, rimase indifferente: la sua anima \u00ab era volata via, o piuttosto si era ritratta e ridotta a un grumo minuscolo. Era rimasto il corpo, che non conosceva vergogna n\u00e9 dolore morale \u00bb.\nLe quaranta prigioni, costruite appositamente per i detenuti politici e inaugurate proprio in quell'anno, si disponevano su due piani separati da una rete metallica. Su quello superiore correva un passaggio balconato, nel cui mezzo era uno stretto ponte di collegamento - il \u00ab ponte dei sospiri \u00bb, lo battezz\u00f2 Vera Figner - che portava alla cella 26. Qui fu rinchiusa: \u00ab Una nuova vita inizi\u00f2. Una vita tra un silenzio di morte, il silenzio che ascolti e senti, il silenzio che a poco a poco s'impossessa di te, ti avvolge, entra in tutti i pori del tuo corpo, della tua mente, della tua anima. Come \u00e8 inquietante nel suo essere muto, come \u00e8 terribile nel suo essere sordo, e nelle sue casuali interruzioni ! A poco a poco s'insinua tra lui e voi un senso segreto di intimit\u00e0, tutto diventa straordinario, enigmatico come una notte di luna in solitudine all'ombra di una calma foresta. Tutto \u00e8 misterioso, incomprensibile. In questo silenzio quello che \u00e8 reale diviene vago e irreale, e ci\u00f2 che \u00e8 immaginario sembra vero. Ogni cosa si aggroviglia e si confonde \u00bb.\nSenza avere possibilit\u00e0 di ricevere visite e di tenere corrispondenza, i familiari dei detenuti non erano tenuti a sapere nulla dei loro cari: \u00ab Voi verrete a sapete di vostra figlia quando sar\u00e0 in una bara \u00bb - rispose il vice ministro Or\u0161evskij alla madre di Vera che chiedeva sue notizie. Tenuto nel completo isolamento della sua cella, ogni detenuto non conosceva il complesso dell'edificio che l'ospitava e ignorava chi fossero i prigionieri che vivevano sotto lo stesso tetto, nella prigione accanto o di fronte. Le stesse guardie, che non dovevano rivolgere la parola ai prigionieri, non conoscevano i nomi dei detenuti, che venivano identificati secondo un numero, e Vera Figner fu sempre \u00ab il numero 11 \u00bb.\nA \u0160lissel'burg morirono in breve tempo Malavskij, Bucevi\u010d, Nemolovskij, Tichanovi\u010d, Kobyljanskij, Aron\u010dik, Gellis, Isaev, Ignatij Ivanov, Bucinskij, Dolgu\u0161in, Zlatopol'skij, Bogdanovi\u010d, Varynskij; per aver protestato vi furono fucilati Minakov e My\u0161kin, Klimenko s'impicc\u00f2, Gra\u010devskij si diede fuoco, impazzirono Juva\u010dev, \u0160\u010dedrin, Kona\u0161evi\u010d, \u0160ebalin; qualche anno dopo vi morirono Jurkovskij e Pochitonov. Anche chi ne usc\u00ec fu segnato per sempre, e cos\u00ec Janovi\u010d, Martynov e Polivanov si suicidarono. Dopo l'esecuzione di Minakov, avvenuta il 3 ottobre 1884, il generale Or\u0161evskij visit\u00f2 la fortezza, parl\u00f2 con alcuni detenuti e permise a sei di loro, i pi\u00f9 malati, di poter passeggiare, a coppie, fuori delle celle. I primi a beneficiare del provvedimento furono Morozov e Bucevi\u010d, Trigoni e Gra\u010devskij, Frolenko e Isaev. La concessione rimase limitata a sei persone in tutto.\nLjudmila Volken\u0161tejn.\nIl 26 gennaio 1886 per la prima volta Vera Figner ottenne il permesso di uscire dalla propria cella e si trov\u00f2 di fronte Ljudmila Volken\u0161tejn. Si erano conosciute soltanto al processo e non avevano avuto alcuna intimit\u00e0. Nelle condizioni presenti, stringere una mano e ascoltare una voce amica procurava il massimo della gioia, e Ljudmila Volken\u0161tejn era \u00ab la personificazione della tenerezza, della gentilezza e dell'umanit\u00e0 \u00bb. Dopo la passeggiata con lei Vera torn\u00f2 rassicurata e trasformata: \u00ab la mia cella non sembrava pi\u00f9 cos\u00ec cupa n\u00e9 la vita cos\u00ec insopportabile. Immediatamente cominciai a sognare del nostro prossimo incontro \u00bb.\nIn primavera furono assegnate a Vera e a Ljudmila la cura di due minuscoli orti - meno di due metri quadrati ciascuno - situati, insieme ad altri quattro, tra il muro della fortezza e l'edificio della prigione. Non vi cadeva mai il sole, ma alle due detenute pareva un paradiso. Vi seminarono ravanelli, carote, rape, piselli, cavoli e papaveri. Veder spuntare i germogli, e poi, in estate, i fiori piantati lungo l'orto dai gendarmi, provocava un piacere infantile: \u00ab ogni filo d'erba ci era caro \u00bb. La Volken\u0161tejn aveva la massima cura anche dei piccoli animali e degli insetti. I passeri accorrevano intorno a lei che dispensava le briciole del pane, nell'orto evitava di eliminare i bruchi, una cimice trovata in cella fu da lei avvolta nella carta e lasciata in libert\u00e0 durante le ore d'aria. Questa terrorista diceva che la vita doveva essere sempre rispettata in tutte le sue manifestazioni ed era convinta che la gentilezza e l'amore potevano vincere il male. Sempre indulgente in tutti i suoi rapporti personali, sapeva trovare il lato migliore delle persone. Il suo motto preferito era: \u00ab abbiamo tutti bisogno di misericordia \u00bb.\nFu la Volken\u0161tejn a decidere un giorno di non voler pi\u00f9 usufruire delle ore d'aria se tale possibilit\u00e0 non fosse stata concessa anche a tutti gli altri detenuti. Era una forma di protesta contro la condizione oppressiva del carcere e insieme un modo di andare incontro alle necessit\u00e0 dei compagni, molti dei quali si trovavano in una situazione di grave disagio fisico e psichico. Discussero insieme della cosa e Vera Figner si convinse della giustezza delle argomentazioni dell'amica. Alla protesta aderirono anche Bogdanovi\u010d, Popov e \u0160ebalin e per un anno e mezzo non uscirono pi\u00f9 dalle loro celle.\nProteste.\nUna sera del maggio del 1887, nel carcere della fortezza, Michail Popov cerc\u00f2 di parlare con Vera colpendo con le nocche delle mani il muro della propria cella, secondo il tipico codice di comunicazione usato dai detenuti. Fu quasi subito scoperto dalle guardie e trascinato in camera di punizione. Vera Figner protest\u00f2 con il sovrintendente, dicendogli che era ingiusto punire soltanto Popov quando erano stati in due a parlarsi. Cos\u00ec fu punita anche lei. Come celle di rigore erano utilizzate le vecchie carceri ricavate nell'edificio della cittadella, fuori dalle nuove prigioni della fortezza. Qui fu scortata dai gendarmi: \u00ab Per cinque anni non avevo pi\u00f9 visto un cielo notturno, non avevo pi\u00f9 visto le stelle. Ora il cielo era sopra di me e mi apparvero le stelle. Le alte mura della vecchia cittadella brillavano di una luce bianca e i raggi d'argento della notte di maggio si riversavano nell'ampio, squadrato piazzale racchiuso dalle mura \u00bb.\nEra una piccola cella, fredda e umida, con odore di muffa. Il muro era grezzo, il pavimento asfaltato: un tavolo, una sedia e un banco di ferro senza materasso costituivano tutto l'arredamento. Vestita di una camicia, di una gonna e di un mantello di lino, per dormire Vera si sdrai\u00f2 per terra e si difese dal freddo avvolgendosi la testa con le calze. La mattina le portarono un pane nero coperto di muffa e dell'acqua. Intanto, in un'altra cella, Popov continuava a gridare e a protestare. Fu picchiato e ridotto al silenzio.\nDopo cinque giorni le portarono un materasso. Al tramonto, in una delle celle, un prigioniero cominci\u00f2 a cantare: una voce di baritono, dal timbro strano, cantava una canzone semplice, tradizionale. Sapr\u00e0 poi che si trattava di Gra\u010devskij, che pochi mesi dopo si suicid\u00f2 dandosi fuoco. Dopo sette giorni Vera Figner fu riportata nella sua vecchia cella. Guardandosi allo specchio vide \u00ab un volto che in sette giorni era invecchiato di dieci anni, con centinaia di piccole rughe sottili che lo solcavano in tutte le direzioni. Quelle rughe passarono presto, ma non le impressioni consumate in quei giorni \u00bb.\nNel 1889 il capo della polizia P\u00ebtr Durnovo ispezion\u00f2 la fortezza. Nella cella di Sergej Ivanov trov\u00f2 la \"Storia della Rivoluzione francese\" di Mignet. Sorpreso dal fatto che la biblioteca del carcere possedesse e mettesse a disposizione dei detenuti libri d'argomento storico, politico e sociale, ne proib\u00ec la circolazione. A essere colpiti furono la \"Storia della rivoluzione dei Paesi Bassi\" di Motley, la \"Storia del XIX secolo\" di Gervinus, i \"Principi di sociologia\" di Spencer, la \"Vita di Lincoln\" e la \"Storia della guerra civile americana\", il \"Body and Mind\" di Henry Maudsley, e una trentina di altri libri.\nI detenuti, tranne Lopatin, Antonov, A\u0161enbrenner, Man\u010durov e Vasilij Ivanov, decisero di protestare. La maggior parte rifiut\u00f2 di lasciare le celle, una minoranza, formata da Vera Figner, Jurkovskij, Popov, Starodvorskij e Martynov, intraprese lo sciopero della fame a oltranza, cos\u00ec che anche gli altri si sentirono in dovere di seguirne l'esempio. Dopo pochi giorni, uno alla volta, molti cominciarono a sentirsi male e quando Bucinskij vomit\u00f2 sangue, ripresero a mangiare. Al nono giorno, quando Popov e Starodvorskij le comunicarono che si sarebbero suicidati se lei fosse morta, Vera Figner dovette sospendere lo sciopero.\nVera era realmente decisa a lasciarsi morire. Era riuscita a sopportare la fame con molta tranquillit\u00e0, passando il tempo a letto leggendo e divertendosi con le commedie di Moli\u00e8re. Il ricatto morale impostole dai compagni la rese furiosa: \u00ab da quel momento ruppi spiritualmente ogni contatto con tutta la prigione e feci a me stessa la solenne promessa, che comunicai ai miei compagni, che d'ora in avanti rifiutavo di far parte del loro gruppo e che non avrei partecipato a nessuna protesta organizzata. Nel caso, avrei protestato, ma da sola, su mia iniziativa \u00bb.\nIl comandante Gangardt.\nPassarono gli anni e dal 1893, con il nuovo comandante della fortezza, il colonnello Gangardt, le condizioni dei detenuti migliorarono. Vera gli chiese se fosse possibile ottenere nuovi libri ed egli se ne procur\u00f2 dalle librerie di Pietroburgo. Successivamente, nel 1896, Vera Figner, Luka\u0161evi\u010d, Morozov e Novorusskij chiesero che dal Museo di Scienze naturali fossero dati in prestito, per motivi di studio, alcuni esemplari delle collezioni di geologia, paleontologia e mineralogia. Gangardt approv\u00f2 e il dottor Bezrodnov, medico del carcere, fece da intermediario con il Museo di Pietroburgo, che forn\u00ec a pi\u00f9 riprese prodotti e libri scientifici. Poi il Museo utilizz\u00f2 i detenuti come forza lavoro, consegnando materiali di entomologia, di botanica e di mineralogia, e commissionando l'elaborazione di collezioni ed erbari per le scuole medie ed elementari. Gli stessi detenuti utilizzarono esemplari della botanica e della geologia dell'isola, che forn\u00ec campioni di granito, di gneiss, di diabase e di diorite.\nVi fu lavoro non soltanto per gli esperti di scienze, ma anche per falegnami e tornitori che prepararono cassette di legno, vetri, colle, e inventarono dispositivi per la conservazione e la disposizione dei reperti. Quel lavoro li impegn\u00f2 per quattro anni e fu molto accurato, e le collezioni botaniche furono inviate dal Museo all'Esposizione Universale di Parigi del 1900, celando per\u00f2 il fatto che erano state create nella \"Bastiglia russa\": \u00ab Quelli furono anni da ricordare. I giorni venivano impegnati a risolvere problemi concreti. Il lavoro per il Museo, che arricchivamo con il nostro lavoro, tesseva un filo tra la morte e la vita. Addolciva la coscienza della nostra inutilit\u00e0, della nostra esistenza senza scopo \u00bb.\nI giardini della fortezza nei quali i detenuti prendevano a coppie le loro ore d'aria erano stati divisi in sei porzioni recintate, in modo che essi non potessero vedersi n\u00e9 comunicare con gli altri prigionieri. Il comandante Gangardt sistem\u00f2 in questi spazi i laboratori di falegnameria e fece abbassare le recinzioni, col pretesto che i giardini non prendevano abbastanza luce, cos\u00ec che ogni coppia poteva lavorare, vedere e parlare liberamente con i detenuti delle cellule adiacenti.\nIn quel periodo, dopo tredici anni di detenzione nella fortezza, ai detenuti fu concessa la possibilit\u00e0 di spedire e di ricevere lettere dai congiunti, con il limite di due lettere all'anno. La corrispondenza in entrata e in uscita era sottoposta a censura e non poteva essere conservata dai detenuti. Vera Figner ricevette la prima lettera dalla sorella Ol'ga, che descrisse l'esposizione dell'industria russa, tenuta nel 1896 a Ni\u017enij Novgorod e la conferenza nella quale il ministro Vitte espose la politica finanziaria del governo. Ol'ga Figner descrisse anche lo sviluppo del movimento socialdemocratico e il dibattito conflittuale in corso tra populisti e marxisti.\nGangardt fu sostituito alla fine del secolo dal comandante Obuchov. Nel marzo del 1902 ci fu un incidente che poteva costare molto caro a Vera Figner. Una sua lettera alla madre non fu inoltrata dall'amministrazione del carcere. Protest\u00f2 con il sovrintendente finch\u00e9, in un momento di rabbia, afferr\u00f2 e strapp\u00f2 le spalline dell'ufficiale. Qualche giorno dopo Popov cerc\u00f2 di spedire una lettera, affidandola a un guardiano, senza passare i controlli regolamentari.\nFurono soppressi i laboratori, ma per Vera Figner non ci furono altre conseguenze, a parte il divieto di corrispondere con la famiglia. Dopo un'ispezione ministeriale, Obuchov fu sostituito dal nuovo comandante Jakovlev, che viet\u00f2 la circolazione di alcune riviste permesse da Gangardt. In maggio, molta ansia provoc\u00f2 ai detenuti vedere allestire un patibolo nel cortile della fortezza. Il 16 maggio vi fu impiccato lo studente socialrivoluzionario Stepan Balma\u0161\u00ebv, responsabile di aver ucciso il mese prima il ministro Sipjagin.\nL'esilio.\nInaspettatamente, il 26 gennaio 1903, si present\u00f2 davanti alla sua cella il comandante Jakovlev. Con la mano alzata e la voce enfatica le annunci\u00f2: \u00ab Sua Maest\u00e0 l'Imperatore, ascoltando le suppliche di vostra madre, ha graziosamente ordinato che il vostro carcere a vita sia commutato in venti anni. Il vostro termine scade il 10 ottobre 1904 \u00bb. Vera Figner rimase prima sbalordita e poi indignata, poich\u00e9 vent'anni prima si era fatta promettere da sua madre di non chiedere mai la grazia. Tre giorni dopo le giunse una lettera della madre, che le annunciava di essere malata di cancro e che avrebbe voluto rivederla ancora una volta prima di morire.\nAvendone ora compreso i motivi, Vera le scrisse chiedendole perdono per tutte le pene che aveva sub\u00ecto a causa sua, e si ebbe per risposta che \u00ab il cuore di una madre non conserva il ricordo dei dolori passati \u00bb. Ekaterina Figner non riusc\u00ec a rivedere la figlia: mor\u00ec a Pietroburgo il 28 novembre 1903, e i familiari le diedero sepoltura nel cimitero del villaggio nativo di Nikiforovo.\nNel giugno del 1904 ricevette pi\u00f9 volte la visita di Marija Dondukova-Korsakova (1827-1909), un'anziana principessa religiosissima, che da molti anni dedicava con sincera carit\u00e0 la sua vita all'assistenza dei detenuti. Avrebbe voluto perfino condividere la sua cella, ma il permesso non le fu accordato. Poi venne anche il metropolita Anton. Dal 6 ottobre Vera Figner rilesse e poi bruci\u00f2 i suoi quaderni di memorie - 1887 fogli - avendo saputo di non poterli portare con s\u00e9. Il 9 ottobre Vera Figner salut\u00f2 i suoi compagni e l'11 ottobre, dopo ventidue anni, pot\u00e9 lasciare la fortezza. Non appena ebbe superato il cortile e si trov\u00f2 in un ambiente mai visto prima, l'intensa agitazione le provoc\u00f2 una perdita dell'equilibrio: la terra e il muro a cui appoggiava le mani sembravano scivolare in avanti.\nIl provvedimento di scarcerazione non prevedeva in realt\u00e0 la sua completa liberazione, ma il trasferimento in una residenza obbligata con relativa sorveglianza. Fu cos\u00ec trasferita nella fortezza Pietro e Paolo, dove ricevette la visita del fratello P\u00ebtr e della sorella Ol'ga. Finalmente, accompagnata da Ol'ga e da due gendarmi, il 30 ottobre raggiunse Arcangelo. Vera Figner fu ancora rinchiusa nel carcere della citt\u00e0 per un mese, poi le autorit\u00e0 decisero il suo trasferimento in provincia e il 1\u00ba dicembre raggiunse il villaggio di N\u00ebnoska. Il giorno dopo Vera e Ol'ga riuscirono ad affittare, in una modesta casa a due piani, l'appartamento all'ultimo piano. Al pianoterra si stabilirono due gendarmi. Poi, a gennaio, altro trasferimento in una nuova casa.\nLe sue sorelle - Ol'ga, Lidija ed Evgenija - si davano il cambio per non lasciarla sola nel suo esilio di N\u00ebnoska. Con il nuovo anno venne a stabilirsi da lei Aleksandra Kornilova (1853-1939), che Vera aveva conosciuto dalla fondazione di Zemlja i Volja, e venne ancora la principessa Dondukova, sempre attiva malgrado l'et\u00e0, spesso indignata contro l'autorit\u00e0 e capace di ottenere, per l'autorit\u00e0 del suo nome, qualche concessione a favore degli esiliati.\nI famigliari di Vera Figner avevano chiesto fin da marzo di poterla ospitare nel villaggio nativo e a giugno fu ottenuto il permesso. Accompagnata dalla sorella Lidija, da Aleksandra Kornilova, dai figli di questa giunti da Mosca, e naturalmente da una scorta di gendarmi, fu salutata all'imbarco da Pikasicha da una folla di esuli e dal suono della Marsigliese. Il battello, lungo la Dvina Settentrionale, la port\u00f2 fino a Vologda. Dopo il trasferimento a Jaroslavl' - dove trov\u00f2 ancora Marija Dondukova, venuta appositamente da Pietroburgo a salutarla per l'ultima volta - il gruppo s'imbarc\u00f2 sul Volga. Respirando l'aria dell'ampia \u00ab madre Volga \u00bb e del vasto panorama di terra e di cielo tutto intorno \u00ab tremavo dalla testa ai piedi. Tremando l'anima, tremava il corpo \u00bb, e per la prima volta dopo tanti anni si sent\u00ec veramente libera.\nSbarcata a Tetju\u0161i e salutati gli amici, con Lidija, il cugino Kuprijanov e la scorta dei gendarmi raggiunse finalmente Christoforovka. Nuove questioni sorsero per la pretesa dei gendarmi di estendere il controllo fin dentro la casa. Ci vollero le disposizioni, sollecitate dal fratello Nikolaj e pervenute direttamente da Pietroburgo, perch\u00e9 i gendarmi sgombrassero l'appartamento. Le condizioni di vita nei villaggi della contea non erano mutate negli anni: ovunque la stessa miseria e la stessa ignoranza.\nVera Figner soffriva di depressione. Non poteva lavorare n\u00e9 tanto meno occuparsi attivamente di politica: \u00ab Mai nella mia vita mi sono sentita cos\u00ec sola \u00bb - scrisse il 29 settembre 1905 a Michail A\u0161enbrenner - \u00ab e ora ho perso ogni scopo nella vita [...] sto cos\u00ec male a vivere senza uno scopo [...] mi sento a tutti gli effetti meno valida e mentalmente meno sana di quanto non fossi a \u0160lissel'burg \u00bb.\nNel tentativo di porre un freno alle spinte rivoluzionarie in atto dopo il massacro di gennaio, alla fine d'ottobre fu emanato il manifesto con il quale lo zar prometteva le libert\u00e0 politiche. Alla Figner fu revocata la sorveglianza e nel gennaio del 1906 si trasfer\u00ec dalla sorella Evgenija a Ni\u017enij Novgorod. Lungo la strada si fece visitare da un neurologo di Kazan', che approv\u00f2 la sua scelta di stabilirsi in citt\u00e0. Dalla vivacit\u00e0 della vita cittadina le sue condizioni avrebbero tratto giovamento, a condizione per\u00f2 di non farsi troppo coinvolgere, e nel giro di cinque anni - garant\u00ec il professore - sarebbe stata bene.\nEvgenija e il marito Michail Sa\u017ein erano membri della Societ\u00e0 della Pubblica Istruzione, nella cui sede, la Casa del Popolo di Ni\u017enij Novgorod, erano gli uffici assegnati agli insegnanti della provincia, una libreria e una biblioteca. Qui, nel fermento di quegli anni, si tenevano quotidianamente riunioni e assemblee a cui partecipavano esponenti delle diverse forze politiche, dai socialisti ai cadetti e alle Centurie Nere, l'organizzazione terroristica di estrema destra incoraggiata dal regime. Quando Vera Figner giunse a Ni\u017enij Novgorod, la Casa del Popolo era stata da poco chiusa d'autorit\u00e0 e i cosacchi, inviati a eseguire l'ordine, l'avevano completamente devastata.\nVera ed Evgenija Figner si occuparono dell'assistenza ai detenuti politici nel carcere di Ni\u017enij Novgorod e successivamente a quelli rinchiusi nelle prigioni siberiane. Vera prese anche contatto con il comitato provinciale dei Socialisti rivoluzionari e con alcuni insegnanti dediti all'istruzione dei contadini e alla propaganda presso i villaggi del distretto. Non s'impegn\u00f2 attivamente, seguendo cos\u00ec le prescrizioni del suo medico, e ricevette la visita di suoi compagni recentemente liberati: Morozov, Lopatin, Novorusskij, Sergej Ivanov e Anna Korba.\nErano tutti sorvegliati dall'Ochrana, come Marc Natanson, che pure venne a trovare in quei giorni le due sorelle. Quando se ne and\u00f2, la polizia fece irruzione nella casa, perquisendola. Evgenija Figner fu arrestata e rilasciata dopo una detenzione di quattro giorni. La vicenda ebbe ripercussioni anche su Vera Figner che nell'aprile del 1906 fu rimandata d'autorit\u00e0 a Nikiforovo, nella tenuta del fratello Nikolaj, e la sorveglianza fu ripristinata.\nL'anno precedente, in tutta la provincia di Kazan' vi era stato un cattivo raccolto e nei villaggi si sentivano gli effetti della carestia. La rivista \u00ab Russkoe bogatstvo \u00bb affid\u00f2 800 rubli a Vera Figner per aiutare gli affamati. Come lei stessa scrive, \u00absolo il vuoto e la futilit\u00e0 della vita\u00bb che stava allora conducendo la spinse ad accettare quel ruolo di filantropa. Trent'anni prima aveva aiutato i contadini della provincia di Saratov ponendosi su un piano di parit\u00e0, con il proprio lavoro e senza fare della beneficenza. Ora, \u00ab sistemata nella tenuta del fratello, nella casa padronale circondata da giardini, con fienili spaziosi e pieni di grano \u00bb, nella generale miseria dei villaggi si trovava nella condizione di concedere ad alcuni quello che era costretta a negare a molti altri.\nSommersa dalle richieste, fin\u00ec per scontentare quasi tutti e una notte qualcuno appicc\u00f2 il fuoco alla vecchia fattoria dei suoi nonni, dove aveva trascorso parte della sua infanzia, che and\u00f2 completamente distrutta. Vera Figner lasci\u00f2 che la sorella Ol'ga finisse di occuparsi della distribuzione del denaro e, con il permesso del Dipartimento di polizia, torn\u00f2 a Ni\u017enij Novgorod da Evgenija. Non migliorando le sue condizioni di salute, il fratello Nikolaj sollecit\u00f2 per lei la concessione del passaporto, che le fu accordato nel novembre del 1906. Dopo un breve soggiorno a Mosca, insieme con Aleksandra Kornilova lasci\u00f2 la Russia.\nAll'estero.\nIn Italia.\nLa prima tappa fu Venezia, dove giunsero a dicembre con un professore di Pietroburgo, lo storico della letteratura Il'ja \u0160ljapkin. Visitarono la citt\u00e0 e Vera Figner pot\u00e9 vedere il vero \u00ab ponte dei sospiri \u00bb e le minuscole celle delle prigioni ducali, \u00ab vere e proprie scatole in pietra grigia scura, e nessuna finestra \u00bb. Le due donne si trasferirono poi a Sorrento, che era loro stata particolarmente raccomandata da Nikolaj Figner. Trovarono invece un clima insolitamente freddo in una cittadina silenziosa e senza turisti, che Vera ribattezz\u00f2 \u00ab Sibirrento \u00bb.\nDopo dieci giorni andarono a Capri. A Vera Figner certi particolari dell'isola ricordarono spiacevolmente \u0160lissel'burg, ma la vista dalla terrazza della villa di Gorkij, dal quale furono ricevute, era eccezionale. Qui conobbero anche lo scrittore Andreev e i suoi figli, che allora vivevano con Gorkij. Da Capri passarono poi a Napoli e da qui a Roma, le cui antichit\u00e0 la impressionarono grandemente: \u00ab stranamente il Colosseo, l'arco di Tito, la fontana erano morti, eppure stavano ancora ritti davanti ai miei occhi \u00bb.\nDa Roma Vera Figner e Aleksandra Kornilova si trasferirono nel gennaio del 1907 in Liguria e si stabilirono in un albergo di Alassio. Anche qui l'inverno era particolarmente freddo e una mattina videro \u00ab con piacere un'autentica bufera di neve russa \u00bb. Ad Alassio Vera conobbe Evno Azef, il capo dell'organizzazione militare dei Socialisti rivoluzionari, che alloggiava con la moglie nel loro stesso albergo. L'amica le annunci\u00f2 l'incontro con quell'uomo \u00ab dalla faccia orrenda, ma col sorriso di un bambino \u00bb. Entrambe ancora non sapevano che quell'\u00ab uomo alto e robusto con un collo corto e largo, dalle labbra carnose e un volto tipico da ebreo \u00bb, era un infiltrato dell'Ochrana.\nAzef la invit\u00f2 a prender parte attiva nel partito, ma la Figner rifiut\u00f2, giustificandosi con le proprie condizioni di salute. Azef le confid\u00f2 che stava progettando di bombardare il palazzo imperiale di Pietroburgo con un attacco aereo. A questo scopo un ingegnere russo emigrato in Germania, Sergej Buchalo, stava allestendo con la sua collaborazione - Azef aveva studiato ingegneria elettrica a Karlsruhe - l'aereo, finanziato dal partito, in un'officina a Moosach, presso Monaco di Baviera.\nDopo un paio di settimane ricevettero la visita di Vera Savinkova, figlia dello scrittore Gleb Uspenskij e moglie di Boris Savinkov, un importante militante socialrivoluzionario. Invit\u00f2 Vera e Aleksandra Kornilova nella sua villa sul mare a Beaulieu, presso Nizza. Quando, dopo un mese trascorso ad Alassio, giunse loro il formale invito di Savinkov, le due donne partirono per la Costa Azzurra.\nIn Francia.\nSavinkov era molto diverso dai rivoluzionari populisti conosciuti dalla Figner. Faceva parte con Azef dell'\"Organizzazione di combattimento\" dei social-rivoluzionari, ma era anche un tipico intellettuale decadente, figlio del suo tempo, ricco e amante della bella vita, tanto che Lenin lo defin\u00ec \u00ab un borghese con una bomba in tasca \u00bb. Savinkov le raccont\u00f2 la formazione dei socialisti-rivoluzionari e le descrisse i suoi membri principali, esaltando l'idea di un partito guidato all'estero da poche figure di grande personalit\u00e0, ispirati da una sorta di mistica del sacrificio.\nQueste idee, come quella per la quale \u00ab non esiste morale ma solo la bellezza \u00bb, realizzata dal libero sviluppo della persona umana, \u00ab scintilla di Dio \u00bb, rompendo ogni legame che impedisca all'individuo di \u00ab essere se stesso \u00bb, esprimevano il salto generazionale tra le figure dei nuovi e dei vecchi rivoluzionari, ed erano respinte da Vera Figner, che peraltro trovava affascinante Savinkov, persona colta e conversatore brillante.\nDa Parigi venne a Beaulieu Grigorij Ger\u0161uni, uno dei pi\u00f9 importanti dirigenti del partito social-rivoluzionario. Vera Figner gli confid\u00f2 quanto le fosse doloroso stare lontano dal movimento rivoluzionario: \u00ab Cos\u00ec, vuoi diventare un membro del partito? \u00bb, chiese Ger\u0161uni, e lei rispose di s\u00ec. Pur senza assumersi obblighi particolari, aveva deciso, dopo sei mesi trascorsi all'estero, di tornare in Russia insieme con Aleksandra Kornilova. Quest'ultima insistette per proseguire insieme le cure mediche in una clinica svizzera. Vera Figner volle prima prendersi due settimana di vacanza per visitare Parigi, poi raggiunse l'amica nella clinica di Marbach, sul lago di Costanza. Dopo un mese di cure le sembr\u00f2 di stare bene, e insieme partirono per la Finlandia.\nIn Finlandia.\nDurante il viaggio si fermarono a visitare Copenaghen e Stoccolma, e da qui nell'estate del 1907 raggiunsero Helsingfors. Aleksandra Kornilova prosegu\u00ec per Mosca, mentre Vera Figner si stabil\u00ec a Terijoki, presso la sorella Ol'ga, che qui trascorreva l'estate, e quando in autunno la sorella torn\u00f2 a Pietroburgo, Vera si trasfer\u00ec a Vyborg, ospite di Viktor \u010cernov e di sua moglie Ol'ga Kolbasina.\nFinita la guerra contro il Giappone e ottenuti ingenti aiuti finanziari dalla Francia, Nicola II e il suo governo avevano dato inizio alla reazione. Fu sciolta la seconda Duma, arrestati e processati i deputati socialdemocratici, radicalmente cambiata la legge elettorale, vietate le manifestazioni e gli scioperi, represse nel sangue le rivolte contadine, sequestrata la stampa d'opposizione.\nL'autonomia della Finlandia dall'Impero russo, consolidata con la Rivoluzione del 1905, offriva garanzie ai rivoluzionari russi, che vi risiedevano numerosi: in particolare, a Vyborg era la sede del Comitato centrale del Partito socialista-rivoluzionario, composto da Mark Natanson, Victor \u010cernov, Nikolaj Avksent'ev, Nikolaj Rakitnikov, Grigorij Ger\u0161uni ed Evno Azef. Vera Figner, che non volle assumere alcun incarico all'interno del partito, fu invitata a partecipare ad alcune riunioni del Comitato.\nNel novembre del 1907 si rec\u00f2 per incarico del partito a Vorone\u017e: rientrava cos\u00ec in Russia, e proprio nella citt\u00e0 nella quale, quasi trent'anni prima, era stata tra i fondatori di Narodnaja Volja. Sulla via del ritorno si ferm\u00f2 a Mosca per visitare Vera Lebedeva, cognata di quella Tat'jana Ivanovna che era stata un membro del Comitato esecutivo di Narodnaja Volja ed era deceduta in un carcere siberiano. Poi, a Pietroburgo, rivide Morozov e il suo vecchio professore di giovent\u00f9 P\u00ebtr Lesgaft.\nLa sorella Lidija la inform\u00f2 della creazione del \"Comitato \u0160lissel'burg\", di cui Vera Figner volle far parte. Il comitato era nato da un'idea di P\u00ebtr Jakubovi\u010d per l'assistenza dei ex-detenuti del carcere che si trovavano in una situazione d'indigenza. Del comitato, presieduto dal marito di Lidija Figner, Michail Sa\u017ein, faceva parte, tra gli altri, la scrittrice Elizaveta Vodovozova ed era sostenuto dalla rivista \u00ab Russkoe bogatstvo \u00bb.\nTornata a Vyborg, cominci\u00f2 a occuparsi della storia del movimento rivoluzionario. Scrisse le biografie dei suoi vecchi compagni Gra\u010devskij, Isaev, Trigoni e Pankrat'ev, cur\u00f2 e ordin\u00f2 la documentazione raccolta dal partito sui due terroristi Fruna Frumkina e Maksim Berdjagin, impiccata l'una il 24 luglio 1907 e suicida in carcere due giorni dopo il secondo, e la fece stampare a sue spese. Raccolse anche denaro per finanziare il tentativo di liberazione di Marija Spiridonova, detenuta in Siberia.\nAi primi del 1908 la posizione degli oppositori del regime zarista si fece insostenibile in Finlandia. Le autorit\u00e0 russe sapevano che la Finlandia ospitava rivoluzionari che programmavano attacchi terroristici: su denuncia di Azef, il 5 dicembre 1907 l'Ochrana aveva arrestato a Kellom\u00e4ki, presso Terijoki, Al'bert Trauberg, detto \"Karl\", uno dei terroristi pi\u00f9 abili. Il 20 febbraio a Pietroburgo, ancora su delazione di Azef, ne furono arrestati sette, giunti dalla Finlandia, che avevano preparato l'uccisione del granduca Nicola e del ministro della Giustizia \u0160\u010deglovitov.\nA Vyborg circolavano spie. voci di perquisizioni e di arresti imminenti o gi\u00e0 effettuati. Il gruppo dei social-rivoluzionari si era progressivamente disperso: Natanson era andato all'estero, Avksent'ev e Rakitnikov a Helsinki, Ger\u0161uni, ormai malato terminale, era in Svizzera. Una conferenza, convocata a Vyborg per discutere delle questioni contadine, era andata deserta. Vera Figner decise di trasferirsi in Svizzera e il 22 febbraio 1908 s'imbarc\u00f2 con Vera Goc per Stoccolma.\nIn Europa.\nSi trovavano a Heidelberg quando seppero della morte di Ger\u0161uni e Vera Figner prosegu\u00ec per Parigi dove si sarebbe tenuto il suo funerale. L'11 aprile fu presente al cimitero di Montparnasse, dove Ger\u0161uni fu inumato accanto a P\u00ebtr Lavrov, e poi, in una riunione di amici, tenne un discorso commemorativo. And\u00f2 poi a Londra, per due settimane ospite dello scrittore russo Isaak \u0160klovskij, da tempo residente nella capitale britannica. Con lui visit\u00f2 la citt\u00e0 e assistette anche a una seduta della Camera dei Comuni, dove giorni prima vi era stata una manifestazione delle suffragette, guardate con indignazione dallo scrittore, di idee democratiche ma contrario al diritto di voto femminile. A Londra incontr\u00f2 il famoso anarchico Kropotkin. Piacevole conversatore, era molto ammirato dalla Figner, che da allora rimase in corrispondenza con lui. Soltanto, la colp\u00ec il suo patriottismo, curioso in un anarchico. A suo dire, le sconfitte della Russia nella guerra di Crimea o in quella contro il Giappone, costituivano un'umiliazione nazionale intollerabile.\nVera Figner ritorn\u00f2 dalla Svizzera a Londra nel luglio successivo per partecipare al Congresso del partito social-rivoluzionario. Tra i 74 partecipanti, vi erano anche due infiltrati della polizia, Azef e una donna, Zinaida \u017du\u010denko. Dopo quattro giorni di dibattito e due giorni di riunioni del gruppo ristretto dei dirigenti, si riun\u00ec il Comitato centrale del partito, composto da Natanson, \u010cernov, Rakitnikov, Avksent'ev, Argunov, Fejt e Azef, e presente anche Vera Figner. Azef, a causa delle persistenti voci del suo tradimento, chiese di valutare l'opportunit\u00e0 di essere sollevato da ogni incarico di partito. Tutti si opposero, compresa Vera. Azef le si avvicin\u00f2 e la baci\u00f2 sulla fronte: \u00ab da un fondo oscuro \u00bb - scrive - \u00ab come fosse scritto a grandi lettere nella mente, come se avessi guardato profondamente in me stessa, mi apparve la frase: \"egli la baci\u00f2 del freddo, umido bacio del provocatore\" \u00bb.\nRitornata in Svizzera, si stabil\u00ec in un albergo presso Vevey, dove vivevano l'anarchico svizzero Fritz Brupbacher e la moglie russa, social-rivoluzionaria e femminista, Lidija Ko\u010detkova. Qui scrisse per il \u00ab Primo calendario della donna \u00bb un articolo sul movimento femminista inglese. A settembre si trasfer\u00ec con la nipote Vera Stachevi\u010d, figlia di Lidija Figner, in un alloggio di Parigi, dove la giovane era giunta dalla Russia per studiare medicina.\nIn ottobre il Partito le chiese di far parte con Kropotkin e Lopatin della giuria che doveva giudicare le accuse di Burcev contro Azef. Le riunioni si svolsero a diverse riprese in un appartamento di Parigi. Nell'ultima seduta del 5 gennaio 1909 l'incapacit\u00e0 di Azef di far fronte a tutte le prove presentate contro di lui scossero finalmente l'incredulit\u00e0 dei dirigenti social-rivoluzionari ma soltanto la sua fuga da Parigi, avvenuta all'alba del giorno dopo, li convinse della sua colpevolezza. A conclusione di questa vicenda, Vera Figner and\u00f2 via da Parigi: \u00ab sentivo di dover cambiare il contenuto della mia vita e d'essere libera da ogni specie d'influenza e di responsabilit\u00e0 collettiva \u00bb. Restavano ancora sospetti sull'onest\u00e0 politica di altri membri del partito e cos\u00ec and\u00f2 da Natanson annunciandogli le sue dimissioni. Partita per la Svizzera, si stabil\u00ec in una pensione di Zurigo.\nSu suo suggerimento, la rivista \u00ab Russkoe Bogatstvo \u00bb aveva inviato agli esiliati in Siberia dei questionari nei quali essi riferissero sulla loro condizione. Ci furono pi\u00f9 di 2.500 risposte e il materiale fu trasmesso a Vera Figner. Ne fece un articolo, nel quale classificava le figure degli esiliati, per lo pi\u00f9 contadini, operai e soldati, diversamente a quanto avveniva ai tempi di Zemlja i Volja e di Narodnaja Volja, i cui militanti erano soprattutto studenti, intellettuali e anche nobili. Il numero totale dei deportati era calcolato intorno alle 100.000 unit\u00e0, pressoch\u00e9 tutti vivevano in una condizione d'inattivit\u00e0 e di depressione, e per essi lo Stato spendeva annualmente un milione e trecentomila rubli.\nNell'estate del 1909 and\u00f2 a Londra per proseguire l'opera di propaganda in favore dei detenuti politici russi. Il 6 luglio tenne un discorso al circolo Herzen, parlando della prigione di \u0160lissel'burg. Furono raccolti fondi che la Figner destin\u00f2 ai detenuti della prigione siberiana di Gornyj Zerentuj. In quell'occasione conobbe la moglie di Kropotkin, Sof'ja Anan'eva Rabinovi\u010d, fondatrice di un comitato di assistenza agli esiliati, e miss Emily Hobhouse, sorella di un membro della Camera dei Comuni, e allora molto nota per aver denunciato le brutalit\u00e0 commesse dagli inglesi sui prigionieri boeri in Sud Africa. In agosto era prevista la visita in Inghilterra dello zar Nicola II e l'opinione pubblica progressista si mobilit\u00f2. Si organizzarono numerose manifestazioni di protesta e Vera Figner partecip\u00f2 a un grande raduno tenuto il 6 agosto a Trafalgar Square.\nVera Figner tenne molte altre conferenze, sia pubbliche che private. In una di esse era presente il ministro Milner, che le chiese, tra l'altro, se la sua partecipazione agli atti di terrorismo fosse stata diretta o solo morale. Rispose, con un certo imbarazzo, \u00abmorale\u00bb, nel senso che non partecip\u00f2 alla loro esecuzione. In un'assemblea alla \"Fabian Society\" conobbe Bernard Shaw. And\u00f2 anche a Letchworth, dove si ferm\u00f2 per un intero mese, e a Petersfield, una cui moderna \u00abscuola modello\u00bb la stup\u00ec per l'uso delle punizioni corporali.\nIl suo \"tour\" nell'isola aveva fruttato alcune migliaia di rubli. Vera Figner avrebbe voluto tenere un giro di conferenze insieme a rappresentanti del movimento femminista britannico, ma i suoi amici russi - da \u0160klovskij alla Kropotkina e a Feliks Volchovskij - ostili alle idee femministe, la dissuasero. Cos\u00ec, nel dicembre del 1909, decise di ritornare a Parigi, dove fond\u00f2 con altri emigrati un comitato di assistenza ai detenuti delle prigioni russe. Poi si stabil\u00ec a Clarens, in Svizzera, ma riprese presto i suoi viaggi.\nNel marzo 1910 fu invitata a Liegi dalla comunit\u00e0 degli studenti russi. Con l'appoggio del quotidiano \u00abL'Express\u00bb fu organizzata una conferenza nella quale Vera tenne una lunga relazione in lingua francese su Narodnaja Volja, l'autocrazia, la Rivoluzione del 1905 e la sua repressione, e naturalmente sulle carceri. Fu poi inaugurato un comitato di soccorso ai detenuti. A Liegi conobbe madame de Laveleye, figlia di \u00c9mile de Laveleye, l'autore della \"Propriet\u00e9 et ses formes primitives\", un libro molto noto ai radicali russi, e visit\u00f2 il complesso minerario e siderurgico Cockerill a Seraing.\nA Liegi scrisse in francese un piccolo libro, \"Les Prisons russes\", che fu pubblicato nel 1911, e tradotto in molte lingue, nel 1912 anche in italiano. Nel suo giro per le citt\u00e0 del Belgio, Vera Figner promosse l'istituzione di altri comitati di soccorso a Bruxelles e ad Anversa. Nel 1913 entr\u00f2 in corrispondenza con la scrittrice olandese Henriette Holst, che cre\u00f2 un analogo comitato a Rotterdam.\nSu iniziativa della scrittrice e presidente della \"Ligue des Droits de l'Homme\" Pauline M\u00e9nard-Dorian, nel 1911 fu inviato alla Russia un appello a favore dei prigionieri politici sottoscritto da 221 personalit\u00e0 di tutta Europa: tra i firmatari, Anatole France, Francis de Pressens\u00e9, Jean Jaur\u00e8s, Aristide Briand, Frank Wedekind, Gerhart Hauptmann, Werner Sombart, Tom\u00e1\u0161 Masaryk, Ernst Mach, Herbert Wells, Conan Doyle; tra gli italiani, firmarono l'appello Achille Loria e Napoleone Colajanni. Un'altra petizione fu inviata il 24 gennaio 1913 alla zarina Aleksandra.\nIl governo russo reag\u00ec impedendo il trasferimento ai detenuti degli aiuti provenienti dall'estero. Dopo quattro anni di energie dedicate esclusivamente a questa missione, nella seconda met\u00e0 del 1913 Vera Figner lasci\u00f2 l'incarico di segretaria del comitato di Parigi e cominci\u00f2 a scrivere le sue memorie. Un anno dopo inizi\u00f2 la guerra.\nIl movimento socialista si divise. Tra i russi vi fu chi appoggi\u00f2 il proprio paese, chi rimase neutrale o vide - e la Figner fu tra questi - nella vittoria dell'Intesa il male minore, chi boll\u00f2 la guerra in corso quale guerra imperialista, invocando la sua trasformazione in guerra civile contro i governi nazionali. Tra questi ultimi vi fu Lenin, di cui Vera Figner ascolt\u00f2 a Montreux una relazione, giudicando irrealistica la sua tesi.\nIl ritorno in Russia.\nLa guerra rendeva problematiche agli emigrati le rimesse del denaro dai famigliari rimasti in patria, e Vera Figner decise di ritornare in Russia. Nel febbraio del 1915 lasci\u00f2 la Svizzera con un'amica, la signora Obule\u010deva. Attravers\u00f2 l'Italia e a Brindisi s'imbarc\u00f2 per la Grecia, da cui, per la Serbia e la Romania, raggiunse il posto di confine di Ungheni, dove fu arrestata.\nTre giorni dopo fu trasferita nel carcere femminile di Pietroburgo e interrogata dagli ispettori dell'Ochrana. Le chiesero del suo ruolo nell'affare Azef e nella costituzione dei comitati pro-detenuti, che a loro dire dimostravano la sua appartenenza al Partito social-rivoluzionario. Dopo dieci giorni le fu assegnata la residenza sotto sorveglianza a Ni\u017enij Novgorod, con il divieto di recarsi nelle citt\u00e0 universitarie. Successivamente pot\u00e9 trasferirsi a Nikiforovo, nel nuovo edificio costruito per le sorelle Lidija e Ol'ga dal fratello P\u00ebtr nel luogo in cui la vecchia casa era bruciata nel 1906.\nSua fu l'iniziativa di coltivare menta piperita per ricavarne l'essenza, un prodotto che prima della guerra veniva importato dalla Germania. Allo scopo, organizz\u00f2 un sistema d'irrigazione e coinvolse il villaggio nella raccolta ed essiccazione delle piante, mentre la distillazione venne fatta in una fabbrica artigianale di Krasnaja Gorka e nel laboratorio dell'Istituto tecnico-commerciale di Ni\u017enij Novgorod. In questa citt\u00e0 partecip\u00f2 con la sorella Lidija all'organizzazione di corsi popolari e mostre di scienza naturale, e fond\u00f2 e finanzi\u00f2 il settimanale \u00ab Mysl' \u00bb (Pensiero), che fu soppresso d'autorit\u00e0 dopo tre numeri.\nIl 13 aprile 1916 mor\u00ec a Mosca il fratello P\u00ebtr, e Vera Figner ottenne il permesso di recarvisi con Lidija. Insieme accompagnarono il feretro a Nikiforovo. A Mosca torn\u00f2, questa volta illegalmente, ospite nella villa della vecchia amica Vera Lebedeva. Qui, \u00ab in un giorno memorabile \u00bb, si trovarono una decina di scrittori - Vikentij Veresaev, Valerij Brjusov, Aleksej Tolstoj, Aleksandr Serafimovi\u010d, Sergej Mel'gunov, Ivan Bunin, Ivan Popov e altri - ai quali lesse alcuni capitoli delle sue memorie, con la soddisfazione di suscitare le loro lodi.\nDa Mosca si stabil\u00ec a Char'kov, dove incontr\u00f2 alcuni vecchi militanti di Narodnaja Volja. Per una felice circostanza, durante la sua permanenza venne in citt\u00e0 Nikolaj Morozov a tenere due conferenze sull'aeronautica presso la Biblioteca civica. Vera Figner and\u00f2 ad assistervi e fu riconosciuta e applaudita dal pubblico, formato in gran parte da giovani. La calorosa accoglienza si ripet\u00e9 anche il giorno dopo. Era ancora a Char'kov quando a dicembre fu raggiunta da un telegramma da Pietrogrado del fratello Nikolaj che le annunciava che le era stato accordato il permesso di risiedere nella capitale.\nLa rivoluzione e gli ultimi anni.\nTre mesi dopo assistette a Pietrogrado alla rivoluzione che condusse, in pochi giorni e quasi senza incontrare resistenza, alla caduta dello zarismo. Il 21 marzo il governo provvisorio emise il decreto di amnistia per tutti i condannati per reati politici dal regime zarista e fu costituita \u00ab Societ\u00e0 degli ex-detenuti ed esuli politici \u00bb, a cui capo fu posta Vera Figner. Lo Stato finanzi\u00f2 il comitato con mezzo milione di rubli; altri fondi, fino a due milioni, furono raccolti da lei stessa con un'assidua attivit\u00e0 che la port\u00f2 a tenere sessanta conferenze in otto mesi per il soccorso di pi\u00f9 di quattromila persone.\nIl Comitato esecutivo centrale del Soviet di Pietrogrado la nomin\u00f2 in autunno membro del cosiddetto Pre-parlamento, un organismo insediato a Palazzo Mariinskij privo di potere e voluto dalle forze che appoggiavano il governo provvisorio. Definito dalla stessa Figner \u00ab una fabbrica di chiacchiere degna di essere eliminata \u00bb, fu sciolto con la Rivoluzione d'ottobre, ma lei si sent\u00ec \u00ab profondamente umiliata \u00bb dall'atto di forza che pose termine tanto al Pre-parlamento quanto all'Assemblea Costituente.\nFu contraria alla rivoluzione bolscevica ma non vi si oppose apertamente, sentendosi \u00ab impreparata \u00bb a combattere altri \u00ab partiti socialisti fratelli \u00bb. Riteneva, come del resto i menscevichi e gran parte dei socialisti-rivoluzionari, che prima del passaggio al socialismo \u00ab un periodo di libert\u00e0 parlamentare fosse necessario per l'educazione politica e civica delle masse popolari \u00bb.\nNel maggio del 1919 Vera, Ol'ga e Lidija Figner si stabilirono a Sevsk, nella provincia di Or\u00ebl, dove lavorava la figlia di Lidija, Vera Stachevi\u010d, un medico. Fu un periodo funestato dalla carestia, dai lutti e dalla guerra civile. Gi\u00e0 l'anno prima era morto Nikolaj Figner, poi morirono di tifo Ol'ga e Vera Stachevi\u010d; infine Lidija, che non si era pi\u00f9 ripresa dalla scomparsa della figlia, mor\u00ec d'infarto il 9 marzo 1920. Vera fu allora ospite prima di un'amica di Mosca e poi, nell'estate del 1920, della sorella Evgenija, che con il marito era venuta a stabilirsi nella nuova capitale russa.\nNel 1921, alla morte di P\u00ebtr Kropotkin, fu eletta presidente della societ\u00e0 fondata per perpetuare la memoria del grande rivoluzionario anarchico, la cui casa natale fu trasformata in museo. Nel 1921 fu anche pubblicato il primo volume delle sue memorie, \"Opera conclusa\", cui segu\u00ec nel 1922 il secondo volume e nel 1924 il terzo. Tra i migliori esempi di memorialistica russa, furono tradotte in tedesco, inglese, spagnolo, francese, olandese, norvegese e svedese; la traduzione in francese, del 1930, \u00e8 opera del famoso rivoluzionario Victor Serge. Non esiste invece una traduzione italiana. Nel 1932 furono pubblicate le sue opere complete in sette volumi, comprendenti, oltre alle memorie, articoli, poesie e l'epistolario.\nScrisse anche articoli per la rivista \u00ab Lavoro forzato ed esilio \u00bb. Si spost\u00f2 spesso in provincia: nel distretto di Kazan' promosse la nascita di una fattoria collettiva, a Tetju\u0161i il museo delle tradizioni locali. Visit\u00f2 scuole, orfanotrofi e biblioteche, sostenendo materialmente iniziative culturali e narrando in conferenze pubbliche, nelle scuole e nelle fabbriche, della storia politica di cui fu protagonista e ricordando figure del movimento rivoluzionario. Nel 1926 a lei e ad altri sopravvissuti della Narodnaja Volja - Anna Jakimova, Michail Frolenko, Anna Pribyl\u00ebva-Korba e Fanni Morejni\u010d-Muratova - fu concessa una pensione.\nNegli anni dello stalinismo protest\u00f2 contro le persecuzioni politiche, indirizzando lettere allo stesso Stalin, al presidente del Soviet supremo Kalinin, all'ultimo presidente della Societ\u00e0 degli ex-detenuti ed esuli politici Emel'jan Jaroslavskij. Le rimaneva la speranza nel trionfo della giustizia, come scrisse nel 1933 alla vedova di Sergej Krav\u010dinskij, invitandola a trasferirsi dall'Inghilterra nella \u00ab nuova Russia \u00bb.\nMor\u00ec novantenne a Mosca nel 1942. Le sue ceneri sono conservate nel cimitero di Novodevi\u010dij."}
{"id": "290090", "revid": "11694", "url": "https://it.wikipedia.org/wiki?curid=290090", "title": "Sindrome della X fragile", "text": ""}
{"id": "290092", "revid": "1226", "url": "https://it.wikipedia.org/wiki?curid=290092", "title": "Mus\u00e9e du Louvre", "text": ""}
{"id": "290094", "revid": "1529788", "url": "https://it.wikipedia.org/wiki?curid=290094", "title": "Massimo Moratti", "text": "\u00c8 stato presidente dell'Inter in due periodi diversi, dal 18 febbraio 1995 al 19 gennaio 2004 e dal 6 novembre 2006 al 15 novembre 2013, nonch\u00e9 presidente onorario fino al 23 ottobre 2014. Durante la sua gestione, durata ininterrottamente dal 1995 al 2013 e ad oggi la pi\u00f9 longeva nella storia del club nerazzurro, l'Inter ha vinto sedici trofei, cinque campionati italiani, quattro Coppe Italia, quattro Supercoppe italiane, una UEFA Champions League, una Coppa UEFA e una Coppa del mondo per club FIFA.\nBiografia.\nMassimo Moratti, appartenente ad una delle famiglie pi\u00f9 facoltose di Milano, ha ereditato dal padre Angelo la Saras, gruppo che opera nel settore della raffinazione del petrolio, di cui \u00e8 presidente. \u00c8 anche proprietario dell'azienda Sarlux, con sede a Cagliari, la cui attivit\u00e0 si concentra sulla produzione di energia elettrica proveniente dagli scarti petroliferi. \u00c8 nato a Bosco Chiesanuova nel veronese; qui il padre aveva portato la famiglia in una villa, acquistata prima della guerra. Si diploma al Liceo Classico di San Demetrio Corone da privatista mentre espletava il servizio militare e successivamente si laurea alla LUISS Guido Carli in Scienze Politiche.\nVita privata.\n\u00c8 fratello di Adriana, Gian Marco (suo predecessore come presidente della Saras e marito dell'ex sindaco di Milano Letizia Moratti), Bedy, Gioia e Natalino. \u00c8 sposato con Emilia Bossi detta Milly, dal 2001 al 2012 consigliere comunale del capoluogo lombardo, ed \u00e8 padre di cinque figli: Maria Celeste, Angelomario, Maria Carlotta, Giovanni e Maria.\nAttivit\u00e0 imprenditoriale.\nSaras.\n\u00c8 socio accomandatario nonch\u00e9 presidente di Angelo Moratti S.a.p.a. e di Sarint S.A., societ\u00e0 del Gruppo Saras. Inoltre, \u00e8 componente del consiglio di amministrazione e del comitato esecutivo di Interbanca e del consiglio di amministrazione di Pirelli. Ad aprile 2020, secondo la rivista Forbes, aveva un patrimonio di 1,4 miliardi di dollari che lo posizionavano al 27\u00ba posto della classifica annuale degli uomini pi\u00f9 ricchi d'Italia.\nAzionista anche di Gruppo Partecipazioni Industriali con il 6,5% e di Camfin con il 2,91% prima e 2,49% poi (di cui 1,49% tramite C.M.C. S.p.A. e 1,00% a titolo personale), nell'ottobre 2013 vende le proprie quote all'amico Marco Tronchetti Provera per 19,5 milioni di euro sulla base di un accordo sottoscritto a giugno.\nLa presidenza dell'Inter.\nIl 18 febbraio 1995 Moratti acquista ufficialmente l'Inter, che era gi\u00e0 stata di propriet\u00e0 del padre Angelo dal 1955 al 1968. I primi anni della presidenza sono i pi\u00f9 difficili, in quanto agli ingenti sforzi economici corrispondono poche soddisfazioni sul versante sportivo. Si stima che in tale periodo Moratti abbia dovuto provvedere personalmente a circa 735 milioni di euro di iniezioni di capitale, cifra molto vicina ai 750 milioni di euro incassati con il collocamento in borsa dell'azienda di famiglia Saras avvenuta nel 2006.\nLe difficolt\u00e0 sono testimoniate dalle doppie dimissioni rassegnate in periodi diversi: il primo caso avvenne nel maggio 1999, dopo le polemiche sorte a seguito della scelta di Roy Hodgson come allenatore. Nel luglio successivo, Moratti torn\u00f2 sulla propria decisione. Il secondo episodio risale invece al gennaio 2004, quando lasci\u00f2 l'incarico pur conservando la propriet\u00e0 del club: a subentrargli fu Giacinto Facchetti, che mantenne il comando della societ\u00e0 sino alla morte. Nel novembre 2006, a due mesi dalla scomparsa dell'ex calciatore, Moratti riprese la carica presidenziale.\nNel frattempo, in coincidenza con l'arrivo in panchina di Roberto Mancini nel 2004 si apre un ciclo di vittorie: risalgono al tecnico di Jesi la conquista di tre scudetti, due Coppe Italia e due Supercoppe italiane. La striscia di successi prosegue con il tecnico portoghese Jos\u00e9 Mourinho, il quale \u00e8 capace di portare nella bacheca nerazzurra, dal 2008 al 2010, altri due scudetti, una Coppa Italia, una Supercoppa italiana ma soprattutto la Champions League, a 45 anni di distanza dal precedente successo. L'Inter di Massimo diviene cos\u00ec la prima squadra italiana, sesta in Europa, a centrare il cosiddetto \"treble\" (scudetto, Coppa Italia e Champions League) nell'arco di una sola stagione. Le successive gestioni Ben\u00edtez e Leonardo arricchiranno la presidenza Moratti di altri tre successi: la Supercoppa italiana, la Coppa del Mondo per club (conquistati dallo spagnolo) e la Coppa Italia (vinta dal brasiliano).\nIl 15 ottobre 2013, dopo cinque mesi di trattative, viene comunicato l'accordo con l\"'International Sports Capital\", societ\u00e0 indirettamente posseduta dagli indonesiani Erick Thohir, Rosan Roeslani e Handy Soetedjo, con il quale la compagnia indonesiana diviene azionista di controllo dell'Inter mediante la partecipazione del 70% attraverso un aumento di capitale riservato. Il 15 novembre l'Assemblea dei Soci dell'Inter elegge ufficialmente Thohir come nuovo presidente al posto di Moratti, che esce dal consiglio di amministrazione rimanendo per\u00f2 nell'organigramma societario come presidente onorario.\nIl 23 ottobre 2014 Moratti annuncia le sue dimissioni dalla carica, contestualmente a quelle del figlio Angelomario, di Rinaldo Guelfi e di Alberto Manzonetto da quelle di consigliere di amministrazione, lasciando il club meneghino dopo 19 anni di presidenza e 16 trofei vinti sotto la sua gestione. Il 6 giugno 2016, con la cessione della maggioranza del club al gruppo cinese Suning Commerce Group, lascia l'Inter anche come azionista dopo 21 anni.\nAttivit\u00e0 sociali.\nIl 28 novembre 2012, presso la sede dell'ONU a New York, Moratti ha presentato il progetto Inter Campus. Il 10 settembre 2009 il rappresentante UNDP di Firenze, Sauro Gori, a margine della presentazione della \"Coppa del Mondo Inter Campus\", aveva annunciato che Massimo Moratti sarebbe stato nominato \"Ambasciatore di Buona Volont\u00e0 ONU\" a New York, per l'impegno sociale dimostrato attraverso il programma Inter Campus.\nNel settembre del 2021 decide di devolvere il proprio compenso annuale, pari a 1,5 milioni di euro, agli operai della raffineria Saras di Sarroch per compensare la riduzione dello stipendio causata dalla cassa integrazione e dalla crisi COVID-19.\nControversie.\nIl 9 luglio 2010 la Commissione Disciplinare Nazionale lo inibisce per tre mesi con 45\u00a0000 euro di ammenda a seguito dei deferimenti del Procuratore federale Palazzi in merito alla compravendita dei calciatori Thiago Motta e Diego Milito avvenuta nel 2009 durante un'inibizione del presidente genoano Enrico Preziosi.\nNel luglio 2011, dopo la pubblicazione delle intercettazioni inedite correlate al processo noto come Calciopoli, il procuratore federale Stefano Palazzi presenta un dossier in cui vengono coinvolti alcuni dirigenti calcistici non indagati nel processo sportivo celebrato nel 2006, tra cui Moratti, accusato da Palazzi per la violazione dell'articolo 1 del Codice di Giustizia Sportiva (doveri ed obblighi generali). Contestualmente, per via della prescrizione degli eventuali reati, lo stesso procuratore segnala l'impossibilit\u00e0 a procedere e dunque a verificare le accuse attestate nel suo dossier in ambito sportivo."}
{"id": "290098", "revid": "2225", "url": "https://it.wikipedia.org/wiki?curid=290098", "title": "Gemelle Olsen", "text": ""}
{"id": "290099", "revid": "2225", "url": "https://it.wikipedia.org/wiki?curid=290099", "title": "Mary-Kate Olsen", "text": ""}
{"id": "290100", "revid": "2225", "url": "https://it.wikipedia.org/wiki?curid=290100", "title": "Ashley Olsen", "text": ""}
{"id": "290101", "revid": "2225", "url": "https://it.wikipedia.org/wiki?curid=290101", "title": "Sorelle Olsen", "text": ""}
{"id": "290106", "revid": "436907", "url": "https://it.wikipedia.org/wiki?curid=290106", "title": "Med\u00falla", "text": "Med\u00falla (agosto 2004) \u00e8 il quinto album della cantautrice islandese Bj\u00f6rk (il sesto, contando anche l'omonimo album solista del 1977).\nDescrizione.\n\"Med\u00falla\" (che significa \"midollo\", in latino) \u00e8 l'album pi\u00f9 controverso dell'artista. Nelle tracce che compongono l'album non viene praticamente usato alcuno strumento musicale all'infuori della voce umana, eccetto rare eccezioni. Questo ha portato a dover campionare numerosi suoni prodotti dalla stessa cantante e dai suoi collaboratori (Mike Patton, Robert Wyatt, Tanya Tagaq Gillis, Rahzel dei The Roots, e Dokaka) e a utilizzare gli arrangiamenti elettronici per creare le basi delle tracce.\nMentre alcune canzoni rimangono comunque legate in qualche modo allo stile classico di Bj\u00f6rk, altre come \"Ancestors\", prodotta da lamenti e respiri, perdono praticamente la struttura della canzone per dar vita a sperimentazioni sconnesse e a volte spudoratamente cacofoniche. Sono tuttavia presenti incursioni nel pop e nella dance, rappresentate da \"Who Is It\" e \"Triumph of a Heart\". Completamente a cappella, priva di qualunque accompagnamento musicale o vocale, \u00e8 la traccia \"Show Me Forgiveness\", sostenuta dalla sola voce di Bj\u00f6rk. Dopo \"Sun in My Mouth\" dell'album \"Vespertine\", \u00e8 presente un secondo adattamento di una poesia di E.E. Cummings, rappresentato dalla traccia \"Sonnets/Unrealities XI\". La traccia \"V\u00f6kur\u00f3\", cantata completamente in islandese, \u00e8 invece un adattamento di una composizione al pianoforte del musicista J\u00f3runn Vi\u00f0ar.\nNei brani vengono affrontati diversi temi: \"Pleasure Is All Mine\" e \"Where Is The Line\" sono invettive contro il partner, \"Who Is It\" \u00e8 un accorato appello a prendere coscienza dell'amore ricevuto, mentre \"Mouth's Cradle\" rappresenta la prima incursione della cantante nei temi politici (che diventeranno preponderanti nell'album seguente), recitando la frase \"I need a shelter to build an altar away from all the Osamas and Bushes\".\nIl brano \"Oceania\" \u00e8 stato commissionato dal Comitato Olimpico Internazionale ed \u00e8 stato eseguito dalla cantante durante l'apertura delle Olimpiadi di Atene 2004. Il testo della canzone richiama l'idea che tutte le creature, esseri umani compresi, provengano dall'acqua del mare. \u00c8 stata scritta interamente dal punto di vista dell'oceano stesso e nel video Bj\u00f6rk appare immersa in un mondo acquatico buio, popolato da creature simili a piante e pesci.\nIl 26 aprile 2019 l'album viene rilasciato dalla One Little Independent Records anche in formato di musicassetta."}
{"id": "290108", "revid": "287204", "url": "https://it.wikipedia.org/wiki?curid=290108", "title": "Medulla", "text": ""}
{"id": "290117", "revid": "2075278", "url": "https://it.wikipedia.org/wiki?curid=290117", "title": "Saras", "text": "Saras S.p.A. \u00e8 una societ\u00e0 per azioni italiana, costituita nel 1962, operativa nel settore della raffinazione del petrolio e nella produzione di energia elettrica.\nLa societ\u00e0 \u00e8 quotata presso la Borsa valori di Milano nell'indice FTSE Italia Mid Cap.\nStoria.\nLa societ\u00e0 fu fondata il 24 maggio 1962 da Angelo Moratti con la denominazione di S.A.RA.S. (acronimo di Societ\u00e0 Anonima Raffinerie Sarde) e inaugurata il 16 giugno 1966 alla presenza di Giulio Andreotti, allora ministro dell'industria, commercio e artigianato.\nIl gruppo Saras \u00e8 attivo nel settore dell\u2019energia ed \u00e8 uno dei principali operatori indipendenti europei nella raffinazione di petrolio.\nRaffineria di Sarroch.\nLa raffineria di Sarroch, sulla costa a sud-ovest di Cagliari, \u00e8 una delle pi\u00f9 grandi del Mediterraneo per capacit\u00e0 produttiva (15 milioni di tonnellate all\u2019anno, pari a 300.000 barili al giorno) ed una delle pi\u00f9 avanzate per complessit\u00e0 degli impianti (con un indice di complessit\u00e0 Nelson pari a 11,7). Collocata in una posizione strategica al centro del Mediterraneo, la raffineria viene gestita dalla controllata Sarlux SrL e pu\u00f2 arrivare a gestire il 21% della lavorazione complessiva delle raffinerie italiane con 300.000 barili al giorno.\nNel 2001 il gruppo Saras ha intrapreso anche l\u2019attivit\u00e0 di produzione e vendita di energia elettrica mediante un impianto di gasificazione a ciclo combinato (IGCC), che ha una potenza installata di 575 megawatt ed \u00e8 gestito dalla controllata Sarlux SrL. Tale impianto utilizza in carica i prodotti pesanti della raffinazione, e, nel 2018, li ha trasformati in 4.363 gigawattora di energia elettrica, contribuendo per il 47,4% al fabbisogno della Sardegna.\nInoltre, sempre in Sardegna, il gruppo produce e vende energia elettrica da fonti rinnovabili attraverso il parco eolico sito nel comune di Ulassai, operativo dal 2005 e gestito dalla controllata Sardeolica SrL, avente una capacit\u00e0 installata pari a 96MW.\nIl 19 maggio 2006 Saras \u00e8 stata quotata alla Borsa di Milano.\nNel 2008 la raffineria Sarlux del gruppo Saras ottiene la registrazione EMAS (Eco Management Audit Scheme).\nNel 2009 Saras \u00e8 stata la prima raffineria in Italia ad ottenere l\u2019AIA (Autorizzazione Integrata Ambientale), che riconosce il percorso di miglioramento delle caratteristiche tecniche e strutturali degli impianti e del sito produttivo al fine di minimizzare l\u2019impatto ambientale delle attivit\u00e0 produttive\nA fine aprile 2013 l'impresa petrolifera pubblica russa Rosneft acquisisce il 13,70% del capitale sociale di Saras dagli azionisti di maggioranza Gian Marco e Massimo Moratti; a met\u00e0 giugno incamera un ulteriore 7,29% dai mercati finanziari mediante un'offerta pubblica di acquisto volontaria parziale.\nIl 19 ottobre 2015 Rosneft vende ad un gruppo di investitori istituzionali internazionali circa l'8,99% del capitale sociale di Saras e riduce la sua partecipazione al 12%. Il 17 gennaio 2017 Rosneft colloca la totalit\u00e0 delle proprie azioni Saras in portafoglio ad un gruppo di investitori internazionali.\nA seguito della morte del presidente Gian Marco Moratti avvenuta il 26 febbraio 2018, il successivo 3 maggio il fratello Massimo viene nominato nuovo presidente.\nControversie.\nNel gennaio 2009 esce il film-inchiesta \"Oil\", prodotto e diretto dal regista Massimiliano Mazzotta, nel quale si denuncia il presunto inquinamento dello stabilimento di Sarroch e la mancanza di sicurezza per gli operai.\nIl 26 maggio 2009 nello stabilimento di Sarroch tre operai di un'azienda esterna rimangono uccisi mentre effettuavano un lavoro di manutenzione in un accumulatore, il D 106; dell'impianto MHC 2 (MildHydroCracking) ed un quarto viene trasportato in ospedale in condizioni non preoccupanti. I sindacati hanno indetto uno sciopero e parlato di \"morte annunciata\", denunciando che la pericolosit\u00e0 del sito era ampiamente nota.\nIl 13 dicembre 2010 la famiglia Moratti, proprietaria dello stabilimento annuncia azioni legali contro il libro inchiesta di Giorgio Meletti intitolato \"Nel paese dei Moratti. Sarroch-Italia. Una storia ordinaria di capitalismo coloniale\", edito da Chiarelettere.\nIl 12 aprile 2011 si verifica un nuovo incidente con un operaio morto e altri due feriti.\nDati economici.\nIl gruppo Saras conta circa 1.950 dipendenti. I ricavi consolidati nel 2018 sono risultati pari a circa 10,4 miliardi di euro mentre l'utile netto \u00e8 pari 140,4 milioni di euro. La posizione finanziaria netta al 31 dicembre 2018 \u00e8 risultata positiva per circa 50 milioni di euro.\nConsiglio di amministrazione.\nIl consiglio di amministrazione \u00e8 il seguente:\nAzionariato.\nLa struttura dell'azionariato di Saras S.p.A. \u00e8 la seguente:\nPrincipali partecipazioni.\nIl valore di bilancio in Saras S.p.A. delle partecipazioni indicate \u00e8 valutato in circa 697 milioni di euro."}
{"id": "290129", "revid": "184755", "url": "https://it.wikipedia.org/wiki?curid=290129", "title": "Actio nondum nata non praescribitur", "text": "La locuzione latina actio nondum nata non praescribitur (letteralmente: Un'azione non ancora nata non \u00e8 soggetta a prescrizione) esprime il principio giuridico in virt\u00f9 del quale un diritto non (ancora) esercitabile non \u00e8 soggetto a prescrizione.\nL'espressione paradigmatica di tale principio \u00e8 fornita, in diritto italiano, dall'art. 2935 del codice civile, a norma del quale la prescrizione comincia a decorrere dal giorno in cui il diritto pu\u00f2 essere fatto valere. Cos\u00ec, ad esempio, laddove un diritto sia sottoposto a condizione sospensiva la prescrizione non pu\u00f2 decorrere che dall'avveramento della condizione.\nAltra, pi\u00f9 completa formulazione del brocardo \u00e8:\n\"Actio nondum nata toties praescribitur quoties nativitas eius est in potestate actoris.\""}
{"id": "290133", "revid": "713714", "url": "https://it.wikipedia.org/wiki?curid=290133", "title": "Jo Chiarello", "text": "Biografia.\nDiciassettenne venne eletta Miss Teenager nel 1980, dopo Isabella Ferrari che vinse lo stesso titolo l'anno prima. Il suo primo produttore fu Franco Califano, che le sugger\u00ec l'immagine di donna disinibita ed esigente, che non manca di fustigare il suo uomo quando non \u00e8 soddisfatta. Ebbero questo senso le sue prime incisioni, in particolare \"Che brutto affare\", canzone il cui testo recitava: \"Io ti consideravo un super-man.. ma non sei neanche un man, scemo, non sei nemmeno la met\u00e0 di un man\". Con questo brano partecip\u00f2 al Festival di Sanremo 1981 ma venne eliminata prima della serata finale, tuttavia riusc\u00ec ad ottenere un buon successo radiofonico e di vendite.\nNello stesso periodo recit\u00f2 nella commedia teatrale \"Non toccate Frankie &amp; Tony\" per la regia di Tonino Pulci, con protagonisti Franco Califano e Antonella Steni. La canzone uscita successivamente e presentata nel 1982 a \"Estate Disco\" \u00e8 intitolata \"In bianco\" il cui ritornello recitava: \"Non sei stanco di una che ti manda sempre in bianco?\". Il periodo successivo non port\u00f2 il successo auspicato favorendo il termine della collaborazione con Califano, a causa di disaccordi sul piano musicale. La cantante cambi\u00f2 cos\u00ec pi\u00f9 di una casa discografica, pi\u00f9 di un look e di uno stile musicale.\nTra il 1984 e il 1986 interpret\u00f2 brani come \"L'ultimo metr\u00f2\", \"Stai con me\" e \"Andiamo via\" scritti da autori come Marco Bonino, Valerio Liboni e Guido Guglielminetti. Nel 1987 partecip\u00f2 ad alcune manifestazioni canore come \"Un disco per l'estate\" (\"Saint Vincent Estate '87\"), \"Girofestival\" e \"Cantamare\" con il brano \"Ma che bella storia d'amore\", ottenendo un discreto successo anche in Francia. Subito dopo arrivarono la vittoria tra i giovani ad Un disco per l'estate 1988 (\"Saint Vincent Estate '88\") con \"Come nasce un nuovo amore\" e il secondo posto al Festival di Sanremo 1989, nella categoria \"Nuovi\", con la struggente \"Io e il cielo\", titolo del suo primo album (Yep).\nDopo la kermesse italiana partecip\u00f2 alla tourn\u00e9e internazionale \"Sanremo in the World\", il cui format televisivo fu curato da Gianni Min\u00e0 per la Rai. Nel 1993 torn\u00f2 sulle scene musicali con \"Prima le donne e i bambini\" (PKM, distribuzione Ricordi) un album che mette in risalto l'anima rock dell'artista siciliana risultando al contempo raffinato. Tra i coristi di alcune tracce del suo ultimo album di brani inediti compare Giorgia Todrani che dopo pochi mesi vinse Sanremo Giovani. La cantante \u00e8 stata sposata con il cantautore Valerio Liboni, da cui ha avuto la figlia Martina.\nDiscografia.\nAltre partecipazioni.\nNel 1995 ha partecipato in qualit\u00e0 di corista alle canzoni \"Dove sono le vergini\" e \"Ho paura\" contenute nell'album \"Rottura\" dell'omonimo gruppo musicale (BMG/AGILE 74321\u00a026260-2)."}
{"id": "290137", "revid": "124124903", "url": "https://it.wikipedia.org/wiki?curid=290137", "title": "Pipino", "text": ""}
{"id": "290138", "revid": "287204", "url": "https://it.wikipedia.org/wiki?curid=290138", "title": "Voivodato di Lodz", "text": ""}
{"id": "290139", "revid": "599013", "url": "https://it.wikipedia.org/wiki?curid=290139", "title": "Cerasuolo di Vittoria Classico", "text": "Il Cerasuolo di Vittoria Classico \u00e8 un vino a DOCG siciliano\nZona di produzione.\nGi\u00e0 delimitata con il primo decreto di riconoscimento del decreto del Presidente della Repubblica 29 maggio 1973, comprende tutto o in parte i territori dei seguenti comuni:\nTecniche di produzione.\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\nLe forme di allevamento consentite sono ad alberello ed a spalliera semplice.\n\u00c8 vietata ogni pratica di forzatura.\n\u00c8 consentita l'irrigazione di soccorso.\nRichiede l'invecchiamento almeno fino al 31 marzo del secondo anno successivo alla vendemmia.\nTutte le operazioni di appassimento delle uve, vinificazione, invecchiamento e imbottigliamento, debbono essere effettuate nella zona DOCG.\nInformazioni sulla zona geografica.\nLa zona geografica delimitata ricade nella Sicilia sud-orientale ed interessa le provincie di Ragusa, Caltanissetta e Catania per una estensione di circa ettari.\nLa zona \u00e8 delimitata a nord dal complesso dei monti Erei, a sud dal mar Mediterraneo, ad est dai\nrilievi dei monti Iblei e ad ovest dalle colline centro-meridionali della provincia di Caltanissetta.\nAl suo interno si possono distinguere tre macroaree :\nuna zona costiera con altitudine media compresa tra 0 e 200 m s.l.m.\nuna zona di media collina con vigneti posti da 200 a 350 m s.l.m.\nuna zona di alta collina con altimetria media superiore ai 350 m s.l.m.\nLa zona di coltivazione della DOCG Cerasuolo di Vittoria, da un punto di vista geologico \u00e8 a dominante calcarea (calcareniti del Miocene ricoperte da terreni sciolti del Pleistocene), ma sono presenti anche formazioni prevalentemente sabbiose e argilloso-sabbiose con subordinati livelli calcarenitici.\nI suoli della zona di produzione si identificano principalmente nelle seguenti associazioni:\n15% suoli bruni, formatisi su rocce prevalentemente sabbiose e conglomeratiche\n50% suoli bruni liscivati - terra rossa, formatisi in prevalenza su substrato calcarenitico\n25% suoli bruni, bruni vertici, vertisuoli\n10% suoli alluvionali e vertisuoli lungo i fiumi e fondovalli.\nLe condizioni climatiche medie del comprensorio sono quelle tipiche del clima mediterraneo caldo-arido, con scarse piogge nei mesi estivi ed una temperatura media annua che va dai 19,6\u00a0\u00b0C di Gela , nell'areale costiero, ai 15,4\u00a0\u00b0C di Caltagirone nell'areale di alta collina.\nI mesi di luglio-agosto sono caratterizzati da una forte escursione termica che va dai 9\u00a0\u00b0C della zona costiera, agli 11\u00a0\u00b0C della zona di alta collina sino ai 13-14\u00a0\u00b0C della zona di media collina. La piovosit\u00e0 media annua oscilla dai 385\u00a0mm della zona costiera ai 444\u00a0mm della zona di media collina sino ai 499\u00a0mm della zona di alta collina.\nNei mesi di giugno-agosto cade mediamente 1\u00a0mm di pioggia nella fascia costiera, poco pi\u00f9 di 1\u00a0mm nella zona di media collina e 9\u00a0mm nella zona di alta collina.\nStoria.\nLa vitivinicoltura si diffuse nella Sicilia orientale sin dall'epoca della colonizzazione greca, (VII-VI sec. a.C.), in particolare, nella Sicilia sud-orientale, con la fondazione di Siracusa (733-734 a.C.) la pi\u00f9 importante citt\u00e0 greca dell'isola e, successivamente, con la fondazione da parte dei siracusani della colonia di Kamarina (598 a.C.), costruita alla foce del fiume Ippari, nell'attuale territorio della provincia di Ragusa e, dunque, nel comprensorio di produzione della docg \"Cerasuolo di Vittoria\".\nAlcune monete ritrovate nel territorio camarinese riportano, infatti, nell'esergo, la raffigurazione di anfore vinarie, tipiche per la bocca stretta e la pancia allungata, che venivano usate soprattutto per il trasporto e la commercializzazione del vino, cos\u00ec come numerose anfore sono state ritrovate nei fondali del mare antistante Kamarina\nSempre in questo territorio \u00e8 stato ritrovato un reperto eccezionale costituito da una lamina di piombo arrotolata , che \u00e8 un vero e proprio atto notarile di vendita di un terreno coltivato a vite, compreso tra i fiumi Ippari ed Irminio, il cui compratore era una donna proprietaria di una rivendita di vini, quindi in quella data (III sec. a.C.) esisteva gi\u00e0 la produzione di vino ed era inoltre oggetto di commercio.\nCon l'occupazione romana il vino di questa zona della Sicilia veniva esportato a Roma e nell'Italia centro-meridionale; a Pompei sono state ritrovate anfore vinarie che riportano iscrizioni sui luoghi di provenienza del vino: Taormina e Mesopotamio. In epoca romana questa zona ricca e fertile posta tra i due fiumi Ippari e Dirillo, era infatti chiamata \"Plaga Mesopotamium\" e coincideva con l'attuale zona di produzione del Cerasuolo di Vittoria. Camarina rappresentava lo sbocco naturale dei prodotti agricoli, tra cui il vino, prodotti in questa zona, con un percorso che da Catania passava attraverso Lentini, Caltagirone, Acate, Vittoria e Comiso, la cui attivit\u00e0 vitivinicola \u00e8 testimoniata da ritrovamenti di palmenti, fondaci per le soste, fornaci per la costruzione di anfore da vino.\nNel 1606, la nobildonna Vittoria Colonna Henriquez, contessa di Modica, decise di fondare la citt\u00e0 di Vittoria, e per incentivarne l'urbanizzazione regalo ai primi 75 coloni un ettaro di terreno a condizione che ne coltivassero un altro a vigneto.\nPer tutto il seicento si ebbe un'enorme espansione dei vigneti in questa zona grazie ad una politica di incentivazione delle colture intensive pregiate, come appunto la vite, che valorizzavano la naturale fertilit\u00e0 del suolo.\nIl vino veniva esportato prima soltanto nelle varie altre citt\u00e0 della contea di Modica, successivamente , attraverso il porto di Scoglitti e le navi trapanesi e mazaresi, veniva esportato anche a Malta.\nNel 1777 l'esenzione dal dazio sul mosto fece aumentare ancora di pi\u00f9 la superficie a vigneto soprattutto ad opera di piccoli e medi possidenti, enfiteuti e mezzadri.\nL'abate Paolo Balsamo nel suoi appunti di viaggio attraverso la Contea di Modica (1808) asserisce che la campagna di Vittoria \u00e8 ricca di vigneti e si produce vino che considera il migliore tra quelli da pasto di tutta la Sicilia.\nIl fiorentino Domenico Sestini trasferitosi a Catania come bibliotecario al servizio del principe di Biscari, d\u00e0 una importante testimonianza della vitivinicoltura di questa zona della Sicilia; nella lezione che tenne nel 1812 all'Accademia dei Georgofili sui vini del territorio di Vittoria, elogia la qualit\u00e0 di questi vini e ne descrive i vitigni, il sistema di impianto e di coltivazione, la fertilit\u00e0 dei terreni, le modalit\u00e0 di vendemmia e vinificazione.\nNella seconda met\u00e0 dell'Ottocento si ebbe un ulteriore sviluppo economico di questa zona e la citt\u00e0 di Vittoria divenne una delle citt\u00e0 pi\u00f9 floride e produttive della Sicilia.\nIn questo periodo ci fu un massiccio processo di riconversione colturale; migliaia di ettari, prima coltivati a grano furono riconvertiti in colture pi\u00f9 redditizie, tra cui il vigneto. Tale trasformazione fu spinta dalla crescita della domanda di vino e dal relativo aumento dei prezzi, dal progresso tecnologico delle operazioni colturali che rese pi\u00f9 facile e redditizia la coltivazione dei vigneti. Il porto di Scoglitti fu potenziato per fare fronte alle richieste di esportazione dei vini; nel 1860 l'esportazione dei vini di Vittoria tocc\u00f2 i 300.000 ettolitri.\nMa a partire dalla fine del secolo l'epidemia della Fillossera port\u00f2 alla distruzione di gran parte dei vigneti della Sicilia e, Vittoria, con la sua spinta specializzazione viticola, pag\u00f2 a caro prezzo la scelta monoculturale; migliaia di piccoli proprietari caddero in rovina.\nAgli inizi del XX secolo si diffuse la tecnica dell'innesto su vite americana resistente alla fillossera, ma i piccoli proprietari e mezzadri erano totalmente privi di capitale per procedere ai reimpianti, per cui fu ad opera di grosse famiglie proprietarie terriere che si procedette alla riconversione dei vigneti.\nLa crisi economica conseguente alla fillossera e la guerra commerciale con la Francia segnarono il declino della produzione dei vini ad alta gradazione e ad intenso colore, che venivano esportati in Francia come vini da taglio, ed aument\u00f2 la produzione dei vini da pasto a pi\u00f9 moderato tenore alcolico, profumati e freschi, antesignani degli attuali vini a DOCG \"Cerasuolo di Vittoria\". Nel corso dei secoli dunque la viticoltura ha mantenuto un ruolo di coltura molto importante per il territorio, fino ad arrivare ad oggi. La storia recente \u00e8 caratterizzata da una evoluzione positiva della denominazione, con l'impianto di nuovi vigneti, la nascita di nuove aziende, la professionalit\u00e0 degli operatori che hanno contribuito ad accrescer il livello qualitativo e la rinomanza della denominazione come testimoniano i riconoscimenti in campo nazionale ed internazionale dei vini prodotti dalle aziende della zona geografica di riferimento.\nQuesta evoluzione positiva \u00e8 sancita dal passaggio dei vini \"Cerasuolo di Vittoria\" da DOC a DOCG avvenuto nel 2005.\nI vini \"Cerasuolo di Vittoria\" sono stati infatti riconosciuti a DOCG con decreto ministeriale del 13 settembre 2005 , ed erano gi\u00e0 stati riconosciuti a DOC con Dpr del 29 maggio 1973 poi modificato con DM 6 novembre 1991.\nPrecedentemente all'attuale disciplinare questo vino era stato:"}
{"id": "290144", "revid": "287204", "url": "https://it.wikipedia.org/wiki?curid=290144", "title": "Gloin", "text": ""}
{"id": "290146", "revid": "52052", "url": "https://it.wikipedia.org/wiki?curid=290146", "title": "Baguazhang", "text": "Ba Gua Zhang (cinese: \u516b\u5366\u638c, Pinyin: B\u0101gu\u00e0zh\u01ceng, WG: Pa Kua Chang), ovvero il \"palmo degli 8 trigrammi\", \u00e8 uno degli stili fondamentali delle scuole interne del Kung-fu insieme al Taijiquan ed allo Xingyiquan.\nOrigine.\nL'origine del Palmo degli Otto Trigrammi \u00e8 un argomento controverso, infatti oggi risulta molto difficile risalirne alle origini chiaramente.\nCome per gli altri stili interni sembra derivare dalla combinazione delle vecchie tecniche di combattimento con gli esercizi respiratori e meditativi dei monaci taoisti . \nProprio in questi passi molti vogliono ritrovare l'origine del Baguazhang, per\u00f2 Feng Keshan era un praticante di Meihuaquan ed in questo stile esiste un gruppo di passi detti appunto Passi nelle Otto Direzioni.\nSi pensa che Dong Haichuan possa aver creato il Baguazhang unendo le proprie conoscenze marziali ad esercizi appresi da Preti Taoisti, in particolare ad una meditazione camminata in cerchio della Setta Quanzhen, perci\u00f2 si \u00e8 cercato di risalire a quali stili egli potesse aver praticato durante la sua giovinezza fino a quando arriv\u00f2 a Pechino. Alcune fonti riportano che egli avesse conoscenze di Erlangquan, altre di Luohanquan. Gli apprendimenti di matrice Taoista sarebbero invece il frutto di un viaggio che per oscuri motivi, Dong Haichuan, intraprese attraverso la Cina, visitando alcune montagne famose. C'\u00e8 anche chi si spinge ad affermare che in realt\u00e0 lo stile sia stato creato da Dong assieme a Yin Fu durante un lungo viaggio che fecero insieme in Mongolia; inoltre ogni allievo di Dong Haichuan ricevette un insegnamento personalizzato che si adattava alle conoscenze che ciascuno di loro aveva prima di incontrare questo maestro.\nIl Baguazhang a Pechino.\nL'unica notizia certa sul Baguazhang \u00e8 che questo stile compare a Pechino ( a cavallo tra il 1860 e il 1880 ) per opera di Dong Haichuan maestro nativo di Zhujiawu \u6731\u5bb6\u575e\u6751, villaggio del distretto di Wenan \u6587\u5b89 nella Provincia di Hebei, in particolare quando trov\u00f2 lavoro come cameriere presso il palazzo del Principe Su (\u8085). Il principe Su chiese a Dong Haichuan come si chiamasse il suo stile di Pugilato e Dong Haichuan rispose semplicemente \"Palmo che Ruota\" ().\nDong Haichuan fu ingaggiato nella dimora del Principe Su come servitore. Circa nel 1866, il principe radun\u00f2 un folto numero di persone, tra cui anche numerosi esperti di Arti Marziali della capitale. Dong venne incaricato di servire il t\u00e8 al principe, che si trovava in una stanza circondato dalla calca degli astanti, che impediva il passaggio a Dong. Sotto gli sguardi stupiti di tutti, Dong raggiunse il principe saltando ed evitando gli \"ostacoli\" umani sul suo cammino. Questo comportamento stup\u00ec molto il principe, che chiese a Dong Haichuan di confrontarsi con una sua guardia del corpo, tale Quan Kaiting. Quan lo avrebbe attaccato addirittura con una sciabola, ma Dong schiv\u00f2 e respinse tutti i suoi colpi.\nTantissimi sono gli aneddoti come questo, che si narrano su Dong Haichuan. Uno dei pi\u00f9 famosi vuole che Dong Haichuan abbia combattuto un duello con Guo Yunshen, famoso maestro di Xingyiquan. I due si sfidarono in combattimento, per ben tre giorni e tre notti, ma nessuno dei due ebbe la meglio sull'altro. I due maestri constatarono la validit\u00e0 dello stile dell'altro e, spinti da rispetto reciproco, decisero di insegnare ai rispettivi allievi il Baguazhang e lo Xingyiquan come stili complementari. Naturalmente per molti praticanti di Baguazhang e Xingyiquan, non si tratta che di una favola.\nLo stile.\nLa struttura del Baguazhang \u00e8 basata sulla cosmologia taoista ed in particolare sul Y\u00ecj\u00ecng (\"Il libro dei mutamenti\") che cataloga i fenomeni dell'universo in gruppi di otto (questo era considerato un numero magico dagli antichi cinesi). Per questo motivo le tecniche del Bagua sono suddivise in gruppi di 8: esistono infatti 8 \"palmi\" (ovvero posizioni del palmo della mano da tenere durante le tecniche), 8 passi fondamentali e cos\u00ec via.\nAlla base del Baguazhang, vi sono svariati movimenti del palmo della mano, e movimenti circolari. Il corpo appare stabile e ben posizionato, tuttavia il bacino deve, per effettuare i continui movimenti circolari, essere flessuoso in armonia con i continui movimenti di palmo e braccia. La pratica di base, prevede dei movimenti di palmo che si rifanno allo Yin e allo Yang ( elemento indispensabile nella pratica di questo stile interno), il livello superiore di questo stile, \u00e8 rappresentato dalla \u201cForma del Drago\u201d, nella quale si eseguono movimenti circolari(sempre intorno ad un ipotetico perno centrale), eseguendo contemporaneamente varie combinazioni di movimenti circolari, delle rotazioni, delle circonvoluzioni e movimenti verticali.\nGli Otto Trigrammi (Bagua) associati alla simbologia di quest'arte, sono rappresentati in cerchio, in quanto rappresentano le otto direzioni.\nLa Trasmissione di Dong Haichuan.\nOggi non si sa esattamente come fosse lo stile originario di Dong Haichuan. Le uniche informazioni certe sono che la sua tecnica si basava sulla Camminata Circolare e che conteneva due posture dette Cambiamento Semplice (Danhuanzhang, \u5355\u6362\u638c) e Cambiamento Doppio di Palmo (Shuanghuanzhang, \u53cc\u6362\u638c).\nI rami del Baguazhang.\nDong Haichuan, secondo alcune teorie quindi, sarebbe stato solo la prima persona ad aver codificato la forma rudimentale di Baguazhang. Molte ramificazione, per\u00f2, si verificarono dopo il suo contributo e discendono dal Baguazhang insegnato da lui e dai suoi allievi. Questi alcuni rami oggi conosciuti di Baguazhang:\nTutti hanno in comune la matrice legata agli Otto Trigrammi e Sessantaquattro Tecniche, corrispondenti alla numerologia dell'Y\u00ecj\u00ecng derivata e connessa agli Otto Trigrammi stessi(Bagua).\nYin Yang Bapanzhang.\nI principi del Palmo Yin Yang degli Otto Piatti furono enunciati nel 1937 in Yin Yang Bapan Zhangfa (\u9634\u9633\u516b\u76d8\u638c\u6cd5, Metodo del palmo di Yin e Yang e Otto Piatti), un'opera di Ren Zhicheng (\u4efb\u81f4\u8bda), nella quale egli illustra le varie tecniche di palmi, l'andatura, e i passi in circolo. Il nome \"Palmo Yin Yang degli Otto Piatti o degli Otto Attorcigliamenti\" (), che in ogni caso fa riferimento ai principi dello Yin e dello Yang, ha avuto due interpretazioni: la prima indicherebbe le Otto Parti del Corpo che sono strettamente collegate alla pratica ed agli Otto Trigrammi; la seconda, riportata da Ren Zhicheng, lo spiega con le Otto Posture. Le otto parti del corpo umano coinvolte nei movimenti chiave di questo stile sono: spalla, gomito, pugno, petto, addome anca, ginocchio e caviglia . Nel manuale di Ren Zhicheng, vengono menzionate inoltre le otto tecniche denominate maggiori (ba da shi), supportate da ben cinquantasei tecniche minori (xiao shi); si noti che sommando tutti gli elementi, risulta che questo stile \u00e8 composto da ben Sessantaquattro elementi, che corrispondono al numero degli esagrammi dell'I Ching.\nSecondo Ren Zhicheng, egli avrebbe appreso un sistema pi\u00f9 completo di quello insegnato da Dong Haichuan, da Li Zhenqing (\u674e\u632f\u6e05, 1830-1900). Questo sistema era detto Baguazhang o Yin Yang Bapanzhang e Li lo aveva appreso circa nel 1850 in Henan. Oltre a Ren Zhicheng ebbe come allievo Xiao Haibo (\u8427\u6d77\u6ce2), Liu Baozhen ed altri."}
{"id": "290147", "revid": "12760", "url": "https://it.wikipedia.org/wiki?curid=290147", "title": "Pa Kua Chang", "text": ""}
{"id": "290154", "revid": "697352", "url": "https://it.wikipedia.org/wiki?curid=290154", "title": "Texture", "text": ""}
{"id": "290161", "revid": "1543377", "url": "https://it.wikipedia.org/wiki?curid=290161", "title": "Burkhard Heim", "text": "Ha dedicato gran parte della sua vita alla ricerca di una teoria di campo unificata, che unisse relativit\u00e0 generale e meccanica quantistica.\nDurante la seconda guerra mondiale, fu reclutato dai nazisti. A 19 anni, in un laboratorio, venne accecato dall'esplosione accidentale di un ordigno; inoltre perse entrambe le mani e riport\u00f2 seri danni all'udito.\nIl suo lavoro sulla teoria del tutto \u00e8 solitamente indicato come teoria di Heim. La validit\u00e0 delle sue ipotesi \u00e8 al centro di un serrato dibattito nella comunit\u00e0 dei fisici, dopo oltre 50 anni di dimenticatoio, in quanto la NASA nel 2005 ha annunciato di voler intraprendere alcuni esperimenti volti a dimostrarne alcuni aspetti."}
{"id": "290166", "revid": "339392", "url": "https://it.wikipedia.org/wiki?curid=290166", "title": "Illes Balears (ciclismo)", "text": ""}
{"id": "290169", "revid": "123812218", "url": "https://it.wikipedia.org/wiki?curid=290169", "title": "Elettrotreno FS ETR.300", "text": "Lelettrotreno rapido 300 o ETR.300, meglio noto come Settebello, \u00e8 un treno elettrico automotore a sette casse in esercizio presso le Ferrovie dello Stato italiane dal 1952 al 1992; progettato nel 1950 e costruito dalla Societ\u00e0 Italiana Ernesto Breda in tre esemplari tra il 1952 e il 1959, rappresent\u00f2 il mezzo ferroviario di punta delle FS fino all'introduzione del Pendolino, che lo sostitu\u00ec sulla tratta Milano-Bologna-Firenze-Roma.\nDi tale elettrotreno fu costruita anche una versione ridotta a quattro elementi classificata nella serie ETR.250 e costruita in quattro esemplari, soprannominato Arlecchino.\nAl 2021, un esemplare della serie Arlecchino, restaurato e riadattato alla circolazione, \u00e8 in dotazione a Fondazione FS come treno storico.\nStoria.\nDopo la seconda guerra mondiale il parco veicoli delle Ferrovie dello Stato risultava danneggiato: particolarmente sfortunati erano stati gli ETR.200 in gran parte inutilizzabili e necessari di riparazioni.\nLe FS lanciarono quindi un piano di riparazione dei mezzi colpiti, affiancato dalla costruzione di una nuova generazione di treni di lusso. Il 21 novembre 1952 fu presentato dalla Societ\u00e0 Italiana Ernesto Breda di Sesto San Giovanni il nuovo ETR.300.\nDurante la costruzione gli operai soprannominarono il treno \"Settebello\", dal nome del sette di denari nel gioco della scopa, in segno di ammirazione. Il nome divenne presto noto nella stampa e adottato ufficialmente: in quegli anni era diffusa la moda di ornare le motrici dei treni con loghi che ne richiamavano il nome, per cui il \"Settebello\" venne dipinto con il simbolo delle carte da gioco.\nLa commessa iniziale di 8 convogli fu ridotta a soli 3 a causa dell'alto costo degli stessi.\nIl primo esemplare, classificato ETR 301, fu consegnato nel 1952 per i test e la messa in linea; nel marzo 1953 fu il turno del secondo esemplare, mentre per il terzo fu necessario aspettare il 14 febbraio 1959, in tempo per l'Expo \"Italia 61\" di Torino, dove venne ammirato per le sue forme eleganti e allora innovative a 10 anni dalla sua nascita.\nQuesto terzo esemplare inoltre ebbe novit\u00e0 che vennero estese subito anche agli altri esemplari: vennero ricavati 3 ulteriori scompartimenti, portando la capacit\u00e0 a 190 passeggeri dai 160 originari trasformando la vettura bagaglio e l'aumento dei posti del ristorante da 48 a 56 posti a scapito del bar e venne eliminato il terzo pantografo.\nIl \"Settebello\" era un treno unico al mondo per via di una serie di soluzioni tecniche e stilistiche innovative, figlie del \"design\" italiano (allestimento interno dell'architetto Giulio Minoletti) che negli anni cinquanta era al centro dell'attenzione mondiale.\nIl frontale era bombato, ispirato a quello dei primi aerei jet di linea. Su tutta la parte anteriore si sviluppava un vetro panoramico che dava su un salottino di prima classe dotato di 11 posti. La cabina di guida era posta al di sopra dello spazio passeggeri, leggermente arretrata, e nonostante i finestrini pi\u00f9 piccoli del normale offriva un'ottima visuale ai macchinisti.\nAl di sotto della parte frontale le ruote trovavano alloggiamento in due eleganti carter aerodinamici, il cui colore verde magnolia riprendeva la fascia intorno ai finestrini e si contrapponeva al restante grigio nebbia nella nuova veste cromatica introdotto appositamente per gli elettrotreni. Le sospensioni primarie erano in molle laminate, con sospensioni idrauliche e elementi taglia-vibrazioni in gomma.\nTutte le carrozze erano suddivise in scomparti a salone di modulo doppio rispetto a quelli convenzionali, da 10 posti ognuno, con divanetti e poltrone orientabili. La progettazione degli arredi venne affidata a due grandi nomi del design italiano, gli architetti Gio Ponti e Giulio Minoletti. Il treno era in composizione fissa da 7 elementi, comprensivi di due testate e una carrozza ristorante di gran lusso. Era stato pensato per alloggiare addirittura dei telefoni pubblici a bordo, per la prima volta su un treno.\nComparivano ovunque: nei volantini, nei Caroselli, ospitavano sfilate: erano treni di cui le FS si vantavano molto.\nL'ETR.300 aveva una potenza installata di continuativi e 2280\u00a0kW orari, pi\u00f9 che doppia rispetto al suo predecessore ETR.200, e grazie al profilo aerodinamico filante poteva raggiungere agevolmente una velocit\u00e0 massima di , percorrendo l'intera tratta Milano-Roma in 5 ore e 45 minuti, ad una media di oltre 110\u00a0km/h quando ancora la direttissima Roma-Firenze non esisteva. Per i primi 145\u00a0km del tracciato la velocit\u00e0 era limitata a soli 110\u00a0km/h a causa della tortuosit\u00e0 della linea, condizione che venne rimossa nel 1977 con l'apertura della linea veloce.\nIl \"Settebello\" percorreva la Roma-Firenze, con velocit\u00e0 operative che raggiungevano i 161\u00a0km/h. Nel 1958 riusc\u00ec a mantenere una velocit\u00e0 media di 135,5\u00a0km/h nella tratta tra Piacenza e Bologna (146,8\u00a0km), percorrendola in soli 68 minuti e mezzo contro i 72 previsti, e tutto ci\u00f2 nonostante due fermate con tratte a passo d'uomo per manutenzioni sulla linea.\nNel 1969 vennero cambiati i motori che divennero i T165, dalla potenza complessiva di 2616\u00a0kW continuativi e 3144\u00a0kW orari, i carrelli divennero gli Z e Zpm 1040 gi\u00e0 in uso sugli Arlecchino e le ALe 601 e vennero aggiunte la frenatura reostatica oltre a quella a cilindri ad aria. Venne inoltre aggiunto il terzo faro, modificato il profilo dei fanali, originariamente inclinati e installata la ripetizione segnali in cabina per consentire velocit\u00e0 commerciali di 200\u00a0km/h.\nInoltre tutte le poltrone ricevettero i poggiatesta.\nFino agli anni settanta il \"Settebello\" era l'ammiraglia dei treni italiani e, a partire dal servizio d'estate del 26 maggio 1974, il servizio svolto venne classificato TEE come coppia TEE-68/69 e il nome di TEE Settebello.\nCon la costruzione delle nuove carrozze FS tipo Gran Comfort per i \"treni bandiera\", il suo primato in termini di comodit\u00e0 venne messo in discussione.\nCon l'orario estivo del 3 giugno 1984 gli ETR.300 furono definitivamente tolti della rete TEE: l'ultima corsa del Settebello sulla tratta Roma - Milano termin\u00f2 alle 14:08 di sabato alla stazione di Milano Centrale e il servizio fu rimpiazzato dal \"TEE Colosseum\".\nDal 3 giugno successivo il treno fu usato per le tratte Milano-Venezia, Venezia-Firenze e Firenze-Milano.\nGli ETR.300 vennero mantenuti in servizio fino al 1992 e poi accantonati: due di essi furono smantellati nel 1992 e nel 1998 a Santhi\u00e0 dopo un laborioso processo di messa in sicurezza dovuto al decadimento delle parti in amianto. Il primo mezzo demolito fu il 301.\nL'esemplare superstite.\nAlla fine degli anni Ottanta fu sviluppato un progetto di radicale ristrutturazione e ammodernamento (revamping) cui sottoporre i tre ETR 300 al fine di utilizzarli nelle relazioni Intercity, al pari di rotabili pi\u00f9 moderni. A tale intervento fu tuttavia sottoposto il solo esemplare 302, con sede di esecuzione presso le Officine Grandi Riparazioni di Bologna: tutti i finestrini furono sostituiti con altri tipici delle carrozze Gran Comfort, il circuito di trazione venne sensibilmente modificato nello schema e nei componenti e l'intero corredo di arredamento originario, nonostante l'elevato valore storico-artistico, fu rimosso e sostituito da una configurazione a salone unico in due classi con moderne poltrone tipiche di altri rotabili del periodo (sempre del modello in uso sulle Carrozze FS tipo Gran Comfort e UIC-Z1). \nIl treno cos\u00ec modificato, caratterizzato da una capacit\u00e0 aumentata a 338 posti, fu restituito all'esercizio nel 1991, tuttavia fu ben presto dirottato dai servizi rapidi commerciali ai noleggi e ai treni d'agenzia effettuati dall'allora divisione Business &amp; Charter, nel cui parco rotabili trovano posto anche gli ETR 240 ed ETR 250. \nRitirato dal servizio nel gennaio 2004 a seguito della scadenza del chilometraggio, il convoglio fu accantonato ad Ancona, dove rimase sino al 2007, per poi essere trasferito a Falconara Marittima a seguito di una petizione contro la prospettata demolizione, previa cannibalizzazione di tutti gli apparati utilizzabili su altri treni. \nGli arredi originali degli anni '50, inizialmente conservati presso le stesse officine bolognesi nell'ottica di un restauro filologico, sono stati inviati alla demolizione in anni recenti assieme ai carri che li custodivano. \nNel corso degli anni il treno ha subito un rapido degrado dovuto all'azione delle intemperie e agli atti vandalici, riducendosi in condizioni deplorevoli; nell'agosto 2016 la Fondazione FS ne ha tuttavia curato il trasferimento presso le OMC di Voghera ai fini di un completo restauro. \u00c8 stato reso pubblico dalla stessa Fondazione che tale operazione, del costo di circa 6.800.000 Euro, prevede il recupero funzionale, estetico ed interno dell'elettrotreno; si provveder\u00e0 a ricostruire completamente gli arredi originari, con cui rimpiazzare quelli installati nel 1991, e ad apportare le dovute implementazioni moderne necessarie per garantirne la circolabilit\u00e0 in piena sicurezza (SCMT, lateralizzazione porte) e per elevare il livello di comfort (Wi-Fi a bordo). Gli arredi di due vetture saranno riprogettati sulla base di un concept vincitore di un concorso di idee indetto dal Dipartimento di Architettura dell'Universit\u00e0 degli Studi di Firenze.\nLa gara per il restauro, dopo un primo bando conclusosi senza aggiudicazione, \u00e8 stata vinta dalla OMS - Officine Meccaniche Segni di Porrena (AR). I lavori di recupero dell'esemplare 302, il cui importo di 13 milioni di euro \u00e8 finanziato dal Ministero per i beni e le attivit\u00e0 culturali e per il turismo e dalla Fondazione FS tramite il Gruppo FS Italiane, prevedono la perfetta ricostruzione degli arredi ed interni di design progettati originariamente nel 1950 da Gio Ponti e Giulio Minoletti.. Tra il 3 e il 5 giugno 2020 \u00e8 avvenuto il trasferimento dell'ETR 302 dalle Officine di Voghera allo stabilimento OMS di Porrena.\nETR.250 \"Arlecchino\".\nGli elettrotreni ETR.250 rappresentavano la versione composta da soli 4 elementi del \"Settebello\", di cui mantenevano l'impostazione tecnica di massima. Vennero denominati \"Arlecchino\" per il diverso colore delle poltrone nei singoli elementi e furono costruiti in 4 esemplari (ETR 251-254) in occasione delle Olimpiadi di Roma del 1960.\nDopo aver effettuato la \"Freccia del Vesuvio\" Milano-Napoli durante le Olimpiadi vennero messi in turno con gli ETR 220, sempre tra Milano e Napoli.\nNell'orario invernale 1973-74 effettuarono il \"Superrapido\" Milano-Roma senza fermate intermedie.\nA partire dall'orario successivo vennero rimessi in turno con i 220 tra (Genova) Milano e Venezia.\nDalla met\u00e0 degli anni ottanta i servizi si assottigliarono sempre di pi\u00f9 finch\u00e9 alla fine del decennio i 250 vennero accantonati.\nNei primi anni novanta tre dei quattro elettrotreni, ETR 251-253, vennero bonificati dall'amianto, installati i freni a disco, i vetri Triplex nei belvedere e la trasformazione della terza vettura eliminando la cucina e installando un angolo bar.\nEffettuarono vari treni charter e pubblicitari ma nel '98-99 vennero tutti demoliti tranne il 252.\nIn occasione della mostra \"Annicinquanta\" tenuta a Milano nel 2005 la motrice \"A\" dell'ETR 252 \u00e8 stata restaurata ed esposta con il numero 301 e il logo del \"Settebello\" in sostituzione del rotabile originale.\nLa sistemazione dell'unico ETR.250 sopravvissuto.\nNel 2009, l'unico Arlecchino rimasto, l'ETR.252, \u00e8 stato trasferito dalla Magliola di Santhi\u00e0 dove era accantonato alle officine di Cancello Arnone, per essere sottoposto a un restauro estetico in vista dei 170 anni delle ferrovie Italiane.. Rimasto poi inutilizzato, il giorno 4 luglio 2013 ha lasciato le officine di Cancello Arnone diretto al Deposito Locomotive Storico di Pistoia, per essere definitivamente preservato come rotabile storico. Il 31 ottobre 2013, insieme al treno ETR.232, ha raggiunto la rimessa Presidenziale della stazione di Roma Termini, in attesa di un possibile progetto di ritorno in servizio come treno di rilevanza storica.\nNel 2016, l'elettrotreno \u00e8 stato preso in carico dalla E.626.311 di Trasporto Ferroviario Toscano e inviato ad Arezzo, per ricevere un lungo e approfondito restauro sia estetico che meccanico, terminato nel giugno 2019, quando il convoglio \u00e8 tornato a disposizione di Fondazione FS. Nell'occasione, oltre al ripristino estetico, l'Elettrotreno riceve anche il sistema SSB/SCMT e il blocco elettrico delle porte. Il primo \u00e8 evidenziato da una scritta rossa nei pressi delle cabina di guida mentre il secondo dalla presenza, sopra ogni accesso, dei led bianchi su base grigia.\nIl 27 giugno 2019, il convoglio viene mostrato ufficialmente al pubblico e alla stampa a Roma Tiburtina durante la presentazione del Polo del Gruppo FS dedicato allo sviluppo del turismo in Italia. Nell'occasione vengono anche svelati gli interni del convoglio completamente restaurati.\nIl primo servizio commerciale del convoglio \u00e8 stato svolto il 3 ottobre 2021 partendo dalla stazione di Bologna Centrale e arrivando alla stazione di Roma Termini."}
{"id": "290171", "revid": "123814509", "url": "https://it.wikipedia.org/wiki?curid=290171", "title": "140 Siwa", "text": "140 Siwa \u00e8 un grande e scuro asteroide della fascia principale.\nFu scoperto il 13 ottobre 1874 da Johann Palisa dall'Osservatorio Navale Austriaco di Pola (nella penisola dell'Istria, attualmente appartenente alla Croazia), di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec dal Viceammiraglio Freiherr F. Von P\u00f6ck del dipartimento marittimo austriaco di Pola, in onore di Siwa, dea della fertilit\u00e0 nella mitologia slava.\nSiwa possiede una curva di luce molta piatta, che indicherebbe un corpo pressoch\u00e9 sferico. La sua composizione \u00e8 quella di un asteroide di tipo P (o probabilmente di tipo C).\nLa sonda cometaria Rosetta avrebbe dovuto visitare Siwa nel luglio del 2008, lungo il tragitto verso la cometa 46P/Wirtanen. Tuttavia, la missione \u00e8 stata dirottata verso la cometa 67P/Churyumov-Gerasimenko e il fly-by dell'asteroide \u00e8 stato abbandonato."}
{"id": "290178", "revid": "702173", "url": "https://it.wikipedia.org/wiki?curid=290178", "title": "Diarchia", "text": "Per diarchia (dal greco \"d\u00ecs\" doppio, \"arch\u00e9\" comando) si intende un sistema di governo in cui due persone, o due soggetti giuridici, esercitano lo stesso potere (in genere il potere esecutivo) con pari dignit\u00e0 e autorit\u00e0.\nL'origine della diarchia a Sparta potrebbe discendere da una primitiva \"triarchia\" costituita dai re delle tre trib\u00f9 doriche degli Illei, Dimani e Panfili della quale nel tempo uno dei membri avrebbe perduto potere.\nDiarchia nella storia.\nEsempi di diarchia sono ritrovabili in tutto l'arco della storia. Per\u00f2 non sempre con esiti positivi per le popolazioni soggette a questa forma di governo. I diarchi infatti, essendo in genere espressione di fazioni o famiglie potenti, cercano di prevalere l'uno sull'altro con la concreta possibilit\u00e0 di generare una guerra civile.\nA Sparta si ha un esempio di diarchia quando regnarono insieme Agiadi ed Euripontidi: il governo dei due re di Sparta si mantenne anche in epoca storica, anche se in maniera pi\u00f9 simbolica che reale.\nNell'antica Roma, la prima diarchia citata dagli storici si vede gi\u00e0 nei primi anni dalle fondazione della citt\u00e0. La diarchia Romolo - Tito Tazio, instaurata dopo la guerra di Roma con i Sabini che segui il famoso \"ratto\", si protrasse per alcuni anni, fino a quando Tazio venne ucciso da una famiglia nemica e Romolo non intervenne n\u00e9 in sua difesa n\u00e9 per vendicare il collega.\nCon l'instaurazione della Repubblica romana, il potere venne affidato a due consoli che si alternavano alla guida del governo e dell'esercito.\nPur teorizzando la parit\u00e0 di dignit\u00e0 e di diritti non sempre il potere diarchico veniva gestito alle condizioni previste. Famoso caso di prevalenza di un diarca sull'altro \u00e8 quello di Giulio Cesare il cui \"carisma\" nel 59 a.C. fu eccessivo per il collega Marco Calpurnio Bibulo che non riusc\u00ec a sostenere la lotta, ritirandosi in casa. Si parl\u00f2 allora, ironicamente, del consolato di \"Giulio\" e \"Cesare\".\nIl governo diarchico fu presente anche nel periodo imperiale con le figure di Marco Aurelio e Lucio Vero. Era stato per\u00f2 Augusto (che aveva governato in un triumvirato per un certo periodo), il primo imperatore, che aveva proposto una diarchia che avrebbe dovuto succedergli: Gaio Cesare e Lucio Cesare, suoi nipoti, ma dopo la loro prematura morte ripieg\u00f2 sull'altro nipote Agrippa Postumo e sul figliastro Tiberio; Agrippa venne poi diseredato ed esiliato, mentre Tiberio ascese al principato come unico imperatore. Tiberio riprese per\u00f2 l'idea nominando i nipoti Tiberio Gemello e Gaio Cesare Caligola, ma fu quest'ultimo che prese il potere. Claudio aveva invece designato co-eredi il figlio Britannico e il figliastro, e nipote, Nerone, che, complice la madre Agrippina minore, si appropri\u00f2 invece del potere, dopo l'avvelenamento di Claudio, prima cambiando il testamento, e poi avvelenando il gi\u00e0 malato Britannico. Alcuni imperatori associarono i loro figli al governo, mantenendo per\u00f2 una preminenza data la maggiore autorit\u00e0. Marco Aurelio e Lucio Vero erano invece uguali, anche se il primo era considerato pi\u00f9 potente dal senato. Diarchie successive, di breve durata, con governanti di pari livello, furono quelle di Caracalla e Geta, fino all'assassinio di quest'ultimo, e quella di Pupieno e Balbino.\nQuesto tipo di governo \u00e8 da non confondere con la divisione dei poteri imperiali escogitata da Diocleziano (addirittura Tetrarchia = quattro comandi) quando la gestione del troppo vasto Impero romano fu divisa fra Impero Romano d'Oriente e Impero Romano d'Occidente e ogni impero vedeva la presenza di un \"Augusto\" e un \"Cesare\". In questo caso la gestione del potere supremo all'interno di ciascuno dei due imperi non era condivisa, anche se gli Augusti erano pi\u00f9 importanti dei Cesari, formalmente solo associati al governo e loro eredi.\nNel basso impero bizantino si verificarono alcuni casi di associazione alla massima carica come Costantino VII Porfirogenito e Romano I Lecapeno anche se probabilmente si trattava di un modo di aggirare le leggi dinastiche senza provocare la morte dello spodestato.\nAltre diarchie istituzionalizzate sono i \"Consoli\" e i \"Capitani del popolo\" della medievale Repubblica di Genova e, anche ai giorni nostri, i Capitani Reggenti della Serenissima Repubblica di San Marino e, per motivi storici risalenti ad una concessione di Carlo Magno, i Coprincipi del Principato di Andorra, o in casi sporadici, come quelli di alcuni monarchi spagnoli o svedesi, o il regno congiunto in Inghilterra di Guglielmo III e di sua moglie Maria II, monarca effettiva e non solo \"regina consorte\".\nFormazione.\nIn genere le diarchie si formano quando nessun potere riesce a prevalere su un altro e i due pi\u00f9 forti contendenti si accordano per la sua gestione. Ad esempio si pu\u00f2 osservare la diarchia Imperatore-Chiesa in quasi tutta la storia dell'Impero di Bisanzio. Il potere di interdizione del Patriarca della chiesa bizantina nei confronti degli imperatori, in genere piuttosto deboli sul piano politico, ferm\u00f2 qualunque tentativo imperiale di trovare alleanze a aiuti in Occidente -contro gli Arabi prima e contro i Turchi Selgiuchidi poi- in cambio della riunificazione della Chiesa ortodossa con la Chiesa cattolica. Riunificazione che sarebbe andata a scapito del Patriarcato di Costantinopoli.\nNel medioevo europeo si pu\u00f2 osservare un tentativo diarchizzante nella Lotta per le investiture. Anche in questo caso per lungo tempo il potere \u00e8 stato gestito da due centri: l'imperatore del Sacro Romano Impero e il Papato, fino alla definizione del principio \"cuius regio eius religio\" che riusc\u00ec (per qualche tempo) a decidere quale dei diarchi dovesse prevalere e su quali basi teoretiche e politiche.\nDiarchie recenti.\nSpesso le repubbliche presidenziali con presenza di primo ministro, o semi-presidenziali, presentano una diarchia tra Presidente e Primo ministro: oltre ad esistere un parlamento e la divisione dei poteri, il potere esecutivo viene per\u00f2 diviso equamente tra le due figure, come accadde nella Quinta repubblica francese. \nAnche nella repubblica presidenziale semplice, il potere del presidente \u00e8 bilanciato da quello del Congresso o Parlamento.\nMolte monarchie costituzionali, in cui il re detiene ancora un potere effettivo (a differenza delle monarchie parlamentari in cui \u00e8 un'autorit\u00e0 puramente cerimoniale), sono diarchie in cui il governo \u00e8 spartito tra il re e i suoi ministri da una parte, e il Parlamento dall'altra.\nIl termine diarchia \u00e8 stato usato anche a proposito del regime fascista instauratosi in Italia nella prima met\u00e0 del XX secolo, con l'acquisizione da parte del dittatore Benito Mussolini di alcune prerogative spettanti precedentemente al re in forza dello Statuto albertino. Dal 1922 al 1943 coesistettero nel regime due guide, il re Vittorio Emanuele III, e il duce stesso, anche se la politica era, di fatto, diretta da quest'ultimo.\nAttualmente esistono due diarchie sancite costituzionalmente: Andorra, monarchia i cui regnanti sono il presidente della Repubblica francese e il vescovo di Urgell in Spagna; e San Marino, repubblica guidata da due Capitani reggenti, una versione moderna degli antichi consoli. Dal 1\u00ba gennaio 1962 al 5 aprile 1963 \u00e8 stato una diarchia anche lo Stato delle Samoa. In realt\u00e0 esiste anche una reggenza monarchica caratterizzata da diarchia, ed \u00e8 quella presente in eSwatini.\nA livello giornalistico e polemico, il termine \u00e8 utilizzato in Italia durante la Presidenza di Giorgio Napolitano, accusato di andare oltre le prerogative costituzionali di Capo dello stato in una repubblica parlamentare, come nel caso della scelta del governo Monti, e anche successivamente, formando una repubblica semipresidenziale \"de facto\" con potere diviso tra Presidente e Presidente del Consiglio dei Ministri. Proprio nella fase di formazione di questo nuovo esecutivo, il ruolo del Capo dello Stato \u00e8 stato da ogni parte rilevato come di primario impulso alla riuscita dell'incarico di Monti tanto che, in un editoriale del 2 dicembre 2011, il \"New York Times\" attribuisce al Presidente Napolitano il soprannome di \"Re Giorgio\", con un chiaro riferimento a Re Giorgio VI del Regno Unito, per la sua \"maestosa\" difesa delle istituzioni democratiche italiane anche al di l\u00e0 delle strette prerogative presidenziali - pi\u00f9 simili a quelle di un Presidente come quello degli Stati Uniti o, a un monarca costituzionale, che quelle di un semplice garante della Costituzione - e per il ruolo da lui svolto nel passaggio dal governo di Silvio Berlusconi a quello di Mario Monti.\nAltri usi contemporanei del termine.\nNell'Associazione Guide e Scouts Cattolici Italiani (AGESCI), nata nel 1974 dalla fusione di due organizzazioni (l'Associazione Scouts Cattolici Italiani (ASCI), maschile, e l'Associazione Guide Italiane (AGI), femminile) ogni ruolo, a qualsiasi livello, \u00e8 affidato congiuntamente a due persone di sesso differente (vedi Patto Associativo)."}
{"id": "290181", "revid": "287204", "url": "https://it.wikipedia.org/wiki?curid=290181", "title": "Voivodato di \u0141\u00f3d\u017a", "text": "Il voivodato di \u0141\u00f3d\u017a (in polacco Wojew\u00f3dztwo \u0142\u00f3dzkie) \u00e8 uno dei 16 voivodati della Polonia. Il voivodato si trova nel centro del territorio polacco e comprende la regione intorno al capoluogo \u0141\u00f3d\u017a, raggruppa una parte della regione della Masovia cos\u00ec come parti della regione della Grande Polonia. Il voivodato \u00e8 stato creato con la riforma del 1999 dalla fusione dei precedenti voivodati di Sieradz, di Piotrk\u00f3w e \u0141\u00f3d\u017a, cos\u00ec come da parte di quelli di Skierniewice, P\u0142ock e Cz\u0119stochowa. Il suo territorio era inglobato a tre regioni storiche della Polonia: la Masovia (a est), la Grande Polonia (a ovest) e la Piccola Polonia (a sud-est).\nGeografia antropica.\nSuddivisione amministrativa.\nIl voivodato \u00e8 suddiviso in 21 distretti e 3 distretti urbani.\nCitt\u00e0 principali.\nElenco delle citt\u00e0 principali del voivodato, sopra i abitanti \nCultura e istruzione.\nI centri culturali fondamentali del voivodato sono: l'Arthur Rubinstein \u0141\u00f3d\u017a Philharmonic, il Museo d'Arte di \u0141\u00f3d\u017a (con una delle pi\u00f9 grandi collezioni d'arte moderna in Europa), l'Opera House, il Teatro Stefan Jaracz, il Museo di Archeologia ed Etnografia, la Biblioteca Pubblica Comunale J\u00f3zef Pi\u0142sudski, la Camera di Cultura di \u0141\u00f3d\u017a. &lt;br&gt;Le principali universit\u00e0 del voivodato sono:\nStoria del voivodato.\n1921 \u2013 1939.\nIl voivodato di \u0141\u00f3d\u017a (in polacco: \"Wojew\u00f3dztwo \u0142\u00f3dzkie\") \u00e8 stato un'unit\u00e0 di divisione amministrativa e governo locale della Polonia anche nella storia contemporanea del Paese. Nacque infatti nel 1921, con la Seconda Repubblica di Polonia. Nel 1938 cedette alcune contee al voivodato della Grande Polonia.\nLa capitale era \u0141\u00f3d\u017a.\n1945 \u2013 1975.\nIl voivodato di \u0141\u00f3d\u017a \u00e8 stato ricreato a seguito della Seconda guerra mondiale con le stesse funzioni (amministrazione e governo locale) ed \u00e8 rimasto in vigore come regione fino al 1975. La citt\u00e0 di \u0141\u00f3d\u017a non faceva pi\u00f9 parte del voivodato: era infatti essa stessa una citt\u00e0-voivodato.\nIl voivodato di \u0141\u00f3d\u017a 1945\u20131975 \u00e8 stato sostituito nel 1975 dal voivodati di Sieradz, di Piotrkow Trybunalski, di Skierniewice e parzialmente dal voivodato di P\u0142ock.\nIl capoluogo era sempre \u0141\u00f3d\u017a.\n1975 \u2013 1998.\nIl voivodato di \u0141\u00f3d\u017a (chiamato anche voivodato Metropolitano di \u0141\u00f3d\u017a) fu reistituito nel 1975 e rimase in vigore come unit\u00e0 di divisione amministrativa fino al 1998, quando fu soppiantato dal voivodato di \u0141\u00f3d\u017a oggi esistente. Il Presidente della Citt\u00e0 di \u0141\u00f3d\u017a fungeva anche da governatore del voivodato. Il capoluogo era \u0141\u00f3d\u017a."}
{"id": "290185", "revid": "767487", "url": "https://it.wikipedia.org/wiki?curid=290185", "title": "Point Break - Punto di rottura", "text": "Point Break - Punto di rottura (\"Point Break\") \u00e8 un film del 1991 diretto da Kathryn Bigelow; il titolo si riferisce ad un termine del gergo surfistico.\nTrama.\nUna banda di quattro rapinatori assalta da pi\u00f9 di tre anni le banche della contea di Los Angeles: la loro caratteristica \u00e8 di avere il volto nascosto dalle maschere di gomma raffiguranti quattro ex presidenti (Johnson, Nixon, Carter, Reagan); L'FBI, che non \u00e8 mai riuscito a risalire alla loro vera identit\u00e0, \u00e8 sulle loro tracce, senza per\u00f2 avere in mano elementi concreti. Alla sezione di Los Angeles giunge l'agente speciale Johnny Utah, un giovane ambizioso appena diplomatosi a pieni voti, che viene messo in coppia con Angelo Pappas, un anziano professionista e veterano del Vietnam, che ha una teoria: i \"rapinatori-ex presidenti\" sono surfisti che con le rapine \u2014 che mettono a segno solo in estate \u2014 finanziano la loro vita libera, cos\u00ec da potersi trasferire durante l'inverno in giro per il mondo, alla ricerca delle localit\u00e0 con il clima e le onde migliori. La teoria \u00e8 suffragata da due elementi: il primo consiste nei campioni di terra e sabbia ritrovati sulla scena del delitto, senza per\u00f2 essere mai stati presi in considerazione dagli investigatori e dai loro superiori; il secondo consiste nella ripresa di una telecamera di sicurezza delle natiche mostrate per scherno da uno dei rapinatori, che evidenzia la forte differenza di abbronzatura con la schiena tipica dei surfisti o frequentatori di spiagge.\nJohnny segue la teoria del suo compagno e si infiltra nel mondo del \"surf\"; dopo aver comprato una tavola inadatta e rischiato di affogare, viene salvato da Tyler, una giovane ma molto esperta surfista, da cui riesce a farsi insegnare i rudimenti del \"surf\" e successivamente, grazie al suo passato di campione di \"football\" americano, ha modo di partecipare a una partita sulla spiaggia dove conoscer\u00e0 Bodhi, un personaggio che gode di grande considerazione in quel mondo. Bodhi, diminutivo di Bodhisattva, \u00e8 definito da Tyler, sua \"ex\" compagna, come un \"cercatore\", ossia colui che \u00e8 alla perenne ricerca dell'onda perfetta, e Johnny inizia a frequentarlo e ad apprezzarne lo spirito; tale apprezzamento viene ricambiato da Bodhi, che del nuovo amico stima il coraggio e la passione.\nJohnny continua a indagare e a un certo punto ritiene di aver individuato i rapinatori in un gruppo di surfisti sospetti con cui ha una colluttazione, da cui si salva solo grazie all'aiuto di Bodhi.\nIndividuata la casa dei surfisti, Johnny e Angelo, con la collaborazione della squadra speciale, si introducono nell'edificio. Ben presto la situazione degenera e ne nasce una sparatoria con vittime e feriti. Al termine della sparatoria i due agenti scoprono con grande disappunto che quella banda era effettivamente invischiata in affari poco puliti, ma non aveva nulla che fare con le rapine: si trattava infatti d'un gruppo di spacciatori gi\u00e0 noti alla polizia, al punto che tra di loro si trovava anche un agente infiltrato della squadra narcotici. Quindi si ritrovano non solo a dover ripartire da capo nelle loro indagini, ma anche a ricevere una dura ramanzina per aver fatto saltare l'operazione della narcotici, che aspettava ad arrestare il gruppo per poter scoprire i loro canali di approvvigionamento della droga.\nGli \"ex\" presidenti nel frattempo continuano indisturbati nella loro attivit\u00e0, fino al momento in cui Johnny crede di riconoscere dagli atteggiamenti dei suoi amici gli stessi dei rapinatori; cos\u00ec il giorno dopo si apposta con Angelo di fronte alla banca che ritiene sar\u00e0 attaccata. L'intuizione si rivela giusta, ma tre dei rapinatori riescono a fuggire in macchina, mentre Bodhi viene inseguito a piedi da Johnny, che durante la fuga si fa male a un ginocchio e cade. Mentre si trova a terra, per\u00f2, riconosce l'amico dietro la maschera e, pur avendolo sotto tiro, esita a sparargli e gli consente cos\u00ec di fuggire.\nSaltata la sua copertura, Johnny litiga con Tyler (con la quale ha iniziato nel frattempo una relazione), in quanto lei ha scoperto che \u00e8 un poliziotto, e i due si separano. Successivamente Johnny viene attirato in un tranello da Bodhi, che lo costringe, dopo un lancio di paracadutismo, a partecipare a una rapina insieme agli altri \"ex\" presidenti, sotto la minaccia di fare uccidere Tyler da un complice; nella rapina uno dei quattro viene ucciso, e anche un poliziotto fuori servizio trova la morte nella sparatoria: Johnny viene quindi arrestato, e Angelo insiste per prenderlo in custodia personalmente. Johnny gli confida che i rapinatori stanno partendo dal vicino aeroporto, dove i due li raggiungono.\nJohnny prova a trattare, ma la situazione precipita: ne segue uno scontro a fuoco in cui Angelo e un secondo rapinatore restano uccisi mentre un terzo viene ferito gravemente. Una volta in volo, i due criminali si lanciano con gli unici paracadute disponibili: Johnny, disperato perch\u00e9 non conosce la sorte della ragazza, si lancia nel vuoto riuscendo ad aggrapparsi a Bodhi; una volta che i tre passeggeri sono giunti a terra, anche il rapinatore Roach muore, mentre Johnny, ancora infortunato al ginocchio, non pu\u00f2 continuare l'inseguimento di Bodhi, che si allontana con i soldi; ottiene per\u00f2 la liberazione di Tyler, di cui \u00e8 innamorato; lei gli perdona di aver mentito sulla propria identit\u00e0.\nUn anno dopo Johnny giunge a Bells Beach, in Australia: sembra un uomo molto cambiato nell'aspetto e negli atteggiamenti, e sulla spiaggia, durante una violenta mareggiata, incontra Bodhi, arrivato in quel luogo per cavalcare le onde nella cosiddetta \"tempesta del cinquantennio\", un evento chiave di cui aveva parlato in precedenza a Johnny e che quest'ultimo sapeva che non si sarebbe perso. Dopo una breve zuffa l'agente riesce ad ammanettare l'amico in attesa dell'arrivo dei poliziotti australiani, ma Bodhi lo prega di lasciarlo andare, poich\u00e9 non riuscirebbe mai a sopravvivere in una gabbia. L'amico, intuendo quello che succeder\u00e0, apre le manette e gli lascia coronare l'ultimo sogno di una vita, allontanandosi e gettando il suo distintivo in quanto anche lui non ha pi\u00f9 nulla da chiedere alla sua professione: pone cos\u00ec fine a quella parte della sua vita per aprirne un'altra, forse dedicata alla sua passione per il \"surf,\" che pratica a suo dire ogni giorno da quando l'ha conosciuto.\nIl film si chiude con le immagini di Bodhi che subito dopo essere stato rilasciato da Johnny tenta di cavalcare un'onda gigantesca che inevitabilmente lo travolge, lasciando intuire la sua fine.\nRifacimento.\nNel 2011 la Alcon Entertainment annuncia la volont\u00e0 di produrre il rifacimento del film La nuova versione, scritta da Kurt Wimmer, vede ancora un agente dell'FBI infiltrarsi in una banda criminale e \u00e8 ambientata nel mondo degli \"sport\" estremi. Nell'aprile 2013 la Alcon annuncia che il film sar\u00e0 diretto da Ericson Core. Nel gennaio 2014 la produzione inizia a trattare con Gerard Butler per affidargli il ruolo che fu di Patrick Swayze; l'accordo va in porto, ma l'attore abbandona il progetto a pochi mesi dall'inizio delle riprese; lo sostituir\u00e0 Edgar Ramirez. Luke Bracey \u00e8 il giovane agente dell'FBI John Utah, impersonato nell'originale da Keanu Reeves; Ray Winstone ricopre il ruolo di Pappas, in origine interpretato da Gary Busey; mentre Teresa Palmer eredita la parte di Lori Petty. La pellicola \u00e8 uscita nelle sale cinematografiche nel 2015."}
{"id": "290186", "revid": "1262220", "url": "https://it.wikipedia.org/wiki?curid=290186", "title": "El Ni\u00f1o", "text": "El Ni\u00f1o-Oscillazione Meridionale (conosciuto anche con la sigla ENSO - El Ni\u00f1o-Southern Oscillation) \u00e8 un fenomeno climatico periodico che provoca un forte riscaldamento delle acque dell'Oceano Pacifico Centro-Meridionale e Orientale (America Latina) nei mesi di dicembre e gennaio in media ogni cinque anni, con un periodo statisticamente variabile fra i tre e i sette anni. \nIl fenomeno provoca inondazioni nelle aree direttamente interessate, ma anche siccit\u00e0 nelle zone pi\u00f9 lontane da esso e altre perturbazioni che variano a ogni sua manifestazione. I paesi in via di sviluppo che dipendono fortemente dall'agricoltura e dalla pesca, in particolare quelli che si affacciano sull'Oceano Pacifico, ne sono i pi\u00f9 colpiti, sebbene si ritenga possa avere effetti anche su scala globale attraverso modificazioni della circolazione atmosferica in tutto il pianeta.\nDescrizione.\nL'ENSO \u00e8 una teleconnessione atmosferica accoppiata atmosfera-oceano che presenta una componente oceanica, \"El Ni\u00f1o\" e \"La Ni\u00f1a\", il primo caratterizzato da un riscaldamento e la seconda da un raffreddamento sempre delle acque dell'Oceano Pacifico Centro-Meridionale e Orientale, e una componente atmosferica, chiamata \"Oscillazione Meridionale\", caratterizzata da cambiamenti dei livelli di pressione nel Pacifico centro-occidentale. Le due componenti sono mutuamente accoppiate e reciprocamente coinvolte: quando \u00e8 in corso la fase di riscaldamento delle acque (\"El Ni\u00f1o\"), la pressione del Pacifico occidentale \u00e8 alta e quando \u00e8 in corso la fase di raffreddamento delle acque (\"La Ni\u00f1a\"), la pressione del Pacifico occidentale \u00e8 bassa. Le cause di queste oscillazioni sono tuttora in fase di studio.\nEl Ni\u00f1o.\nPer definizione si \u00e8 in presenza di El Ni\u00f1o quando la superficie della parte centrale dell'Oceano Pacifico manifesta un incremento della temperatura di almeno 0,5\u00a0\u00b0C per un periodo di tempo non inferiore ai 5 mesi. Se invece la temperatura \u00e8 inferiore alla media stagionale di almeno 0,5\u00a0\u00b0C nello lo stesso periodo si \u00e8 in presenza della fase opposta detta Ni\u00f1a. Queste oscillazioni sono periodiche, ma non perfettamente regolari ovvero con periodo variabile dai due ai sette anni e intensit\u00e0 anch'essa variabile. L'intensit\u00e0 massima di oscillazione di temperatura in genere raggiunta \u00e8 dell'ordine di 3-4 gradi.\nLa fase El Ni\u00f1o s'instaura a causa del surriscaldamento delle acque superficiali oceaniche del Pacifico orientale che, attraverso l'aumentata convezione, modificano a loro volta la circolazione equatoriale dei venti e con essa la distribuzione delle precipitazioni, regolando l'alternanza di periodi di siccit\u00e0 e di maggiore piovosit\u00e0 lungo tutto il Pacifico Equatoriale. Dal punto di vista della circolazione atmosferica, in conseguenza delle variazioni termiche dell'oceano, con la fase El Ni\u00f1o si instaura una circolazione con aria ascendente sul Pacifico orientale ed una discendente in quello occidentale ovvero si assiste ad uno spostamento (shift) della Circolazione di Walker longitudinale verso oriente. Questa teleconnessione atmosferica \u00e8 individuata, caratterizzata e quantificata dall'indice SOI (Southern Oscillation Index) che misura le oscillazioni di pressione tra punti fissi 'anticorrelati' della superficie terrestre come, ad esempio, Tahiti (Polinesia) e Darwin (Nord Australia). Dal punto di vista precipitazionale, in conseguenza dell'alterata circolazione atmosferica, la fase El Ni\u00f1o dell'ENSO porta a intense precipitazioni e tornado sull'America centro-meridionale, violenti uragani sull'intero Pacifico meridionale e in Australia settentrionale, e determina periodi di siccit\u00e0 in Africa centro-occidentale fino all'Indonesia. Viceversa nella fase Ni\u00f1a si instaurano condizioni considerate 'normali' ovvero opposte con circolazione ascendente e forti precipitazioni sull'Indonesia e circolazione discendente e scarse precipitazioni sul Pacifico orientale.\nAltro aspetto fondamentale che caratterizza gli effetti del Ni\u00f1o sull'ambiente, ovvero sull'ecosistema oceanico, \u00e8 la variazione dell'apporto nutritivo di cibo che il fenomeno causa nell'Oceano Pacifico. La corrente calda che il Ni\u00f1o trasporta verso oriente risulta infatti estremamente povera di elementi nutritivi finendo per sostituire interamente la corrente fredda di Humboldt (presente invece nella fase Ni\u00f1a) che, attraverso la risalita delle acque profonde favorisce il trasferimento dalle profondit\u00e0 oceaniche del plancton, il quale assicura cibo a grandi quantit\u00e0 di pesce. Se tale situazione si protrae per lunghi periodi, l'equilibrio faunistico marino ne risulta stravolto finendo per ripercuotersi pesantemente sull'economia delle popolazioni sudamericane di Ecuador, Per\u00f9 e Cile che vivono principalmente di pesca.\nI due Ni\u00f1o pi\u00f9 recenti ('82 e '97) sono stati anche i pi\u00f9 ampiamente documentati e nell'inverno 2009-10 abbiamo assistito ad un Ni\u00f1o moderato-forte. Molti pensano che ci\u00f2 possa legarsi all'aumento della temperatura media dell'oceano, dell'atmosfera e all'incremento dell'effetto serra, ma al momento ancora non \u00e8 possibile fornire una risposta certa.\nLa Ni\u00f1a.\nLa Circolazione di Walker causa il movimento di masse d'acqua verso la costa orientale dell'Oceano Pacifico. Questo generalmente causa un aumento del livello del mare sulla costa occidentale anche di 80\u2013100\u00a0cm rispetto alla costa orientale. In una situazione di Ni\u00f1a si accentuano tali condizioni e le correnti d'acqua calda si intensificano verso ovest, gli alisei aumentano d'intensit\u00e0 e spingono l'aria ricca di umidit\u00e0 verso le coste indonesiane e australiane. In sostanza quindi, la Ni\u00f1a corrisponde alla situazione opposta del Ni\u00f1o, cio\u00e8 amplifica le condizioni di circolazione oceanica e atmosferica normali.\nStudio.\nCause.\nLe cause del Ni\u00f1o sono provocate dalla presenza di due tipi di onde nella circolazione atmosferica, (onde di Kelvin e onde di Rossby), che sono dirette in senso opposto le une rispetto alle altre. Le onde di Kelvin, pi\u00f9 veloci, sono dirette verso est; le onde di Rossby sono, invece, pi\u00f9 lente e dirette verso ovest. Ci\u00f2 genera nel Pacifico un accumulo di acqua sulle coste sudamericane, che risulta in un sollevamento del livello dell'acqua di quasi un metro. Quando, a fine dicembre, i venti diretti da est ad ovest (gli alisei) si indeboliscono o addirittura si invertono, se si assiste anche alla Southern Oscillation, ossia ad una variazione della pressione atmosferica tra l'Australia e il Pacifico, l'energia accumulata sulle coste orientali del Pacifico viene rilasciata verso ovest. Ci\u00f2 provoca, quindi, forti piogge e un abbassamento delle temperature sulle coste sudamericane del Pacifico e siccit\u00e0 e un innalzamento delle temperature sulle coste occidentali del Pacifico (Indonesia, Asia sud-orientale). Dall'analisi delle velocit\u00e0 delle onde di Kelvin e di Rossby, si calcola il tempo impiegato per ristabilire la situazione normale, che \u00e8 pari circa a 12-18 mesi.\nEffetti a scala globale.\nOltre agli effetti diretti in loco ovvero sul Pacifico, l'ENSO \u00e8 ritenuto la pi\u00f9 nota causa di variabilit\u00e0 interannuale delle condizioni meteorologiche e climatiche a scala globale nel mondo, con una frequenza che va dai tre agli otto anni. Le conseguenze principali di questo fenomeno si possono riscontrare nell'Oceano Pacifico, Atlantico e Indiano. Nell'Oceano Pacifico, nei periodi di oscillazione termica in cui si verifica un forte aumento della temperatura delle acque, si produce il fenomeno del Ni\u00f1o, mentre con una forte diminuzione si produce la Ni\u00f1a. Gli eventi dovuti all'ENSO sono sostanzialmente in fase tra l'Oceano Pacifico e quello Indiano, mentre si nota un ritardo di dodici-diciotto mesi fra l'ENSO del Pacifico e quello dell'Atlantico.\nPrevedibilit\u00e0.\nEl Ni\u00f1o \u00e8 un fenomeno caotico, ovvero pur essendo periodico non ha un andamento deterministico prevedibile sia nell'occorrenza che nell'intensit\u00e0. Sono stati tuttavia sviluppati modelli stocastici per prevederlo. Queste nuove capacit\u00e0 di predire l'insorgenza di eventi ENSO a livello globale possono avere un forte impatto socio-economico. \nPer quanto ENSO sia un componente naturale del clima terrestre, pu\u00f2 dare per\u00f2 preoccupazione la sua intensit\u00e0 o frequenza, che pu\u00f2 cambiare a causa del surriscaldamento del pianeta o anche viceversa influire mutuamente sull'entit\u00e0 di tale riscaldamento. \nLa NOAA (\"National Oceanic and Atmospheric Administration\") rilascia periodicamente un'analisi della situazione relativa all'ENSO e una previsione. La situazione all'inizio del 2014 si presenta neutrale, ma \u00e8 previsto che El Ni\u00f1o abbia origine nella seconda parte del 2014, con impatti sul clima anche per il 2015\nFrequenza storica.\nUn grafico temporale di tutti gli episodi di El Ni\u00f1o verificatisi tra il 1900 e il 2016.\nSi ritiene che gli episodi di El Ni\u00f1o si siano verificati per migliaia di anni. Per esempio, si ritiene che El Ni\u00f1o abbia influito sull'impero incaico nel Per\u00f9, che compiva sacrifici umani per tentare di prevenire le precipitazioni.\nCi furono almeno 30 episodi di El Ni\u00f1o dal 1900, con quelli del 1982-83, 1997\u201398 e 2014\u201316 tra i pi\u00f9 forti a memoria. Dal 2000, gli episodi di El Ni\u00f1o sono stati osservati negli anni 2002\u201303, 2004\u201305, 2006\u201307, 2009\u201310 e 2014\u201316. I pi\u00f9 forti episodi di ENSO sono stati registrati negli anni 1790\u201393, 1828, 1876\u201378, 1891, 1925\u201326, 1972\u201373, 1982\u201383, 1997\u201398, e 2014\u201316."}
{"id": "290191", "revid": "287204", "url": "https://it.wikipedia.org/wiki?curid=290191", "title": "El Nino", "text": ""}
{"id": "290193", "revid": "22356", "url": "https://it.wikipedia.org/wiki?curid=290193", "title": "Cerapodi", "text": ""}
{"id": "290195", "revid": "226458", "url": "https://it.wikipedia.org/wiki?curid=290195", "title": "Indice di Tschuprow", "text": "L'indice di Tschuprow \u00e8 un indice utilizzato nella statistica descrittiva per il campionamento stratificato della popolazione.\nConsideriamo il caso che segue.\nI dati esposti nella prima tabella costituiscono le frequenze effettive, cio\u00e8 le frequenze rilevate. Esse vengono dette \"frequenze congiunte\", in quanto sono state rilevate nell'indagine congiunta condotta sui due fenomeni considerati. In sostanza, l'obiettivo che cerchiamo di raggiungere \u00e8 quello di scoprire se fra i due caratteri, livello del reddito e giudizio espresso, esiste una qualche relazione.\nCominciamo allora con l'osservare se i due caratteri fossero indipendenti le frequenze sarebbero diverse.\nPer esempio:\nNella prima casella, al posto della frequenza effettiva 280, comparirebbe la frequenza teorica \n(370*140)/1000 = 166,5\nche arrotondiamo a 167;\nNella seconda casella della prima riga, al posto della frequenza effettiva 60, comparirebbe la frequenza teorica: \n(320*450)/1000 = 144\nProcedendo in modo analogo per le altre caselle, otteniamo le frequenze teoriche indicate nella seconda tabella: esse sono opportunamente arrotondate. \nUna volta costruita la tabella delle frequenze teoriche, passiamo alla costruzione della tabella delle contingenze, intendendo come tali le differenze fra ciascuna frequenza effettiva e la corrispondente frequenza teorica.\nCio\u00e8:\nContingenza= f effettiva \u2013 f teorica (Riferite alla stessa riga e colonna di entrambe le tabelle)\nEseguendo tali differenze si realizza la terza tabella.\nLa determinazione del grado di connessione tra i due fenomeni considerati si basa su una sintesi delle contingenze, sintesi che pu\u00f2 essere fatta in diversi modi cio\u00e8 facendo ricorso a diversi indici. In particolare, consideriamo il cosiddetto Indice di Tschuprow, che \u00e8 definito cos\u00ec come segue: \nformula_1\nDove: \nC \u00e8 la somma dei quadrati delle singole contingenze ciascuna divisa per la rispettiva frequenza teorica\nn \u00e8 il numero complessivo delle osservazioni \nh \u00e8 il numero delle righe \nk \u00e8 il numero delle colonne \nConclusioni:\nAbbiamo cos\u00ec ricavato l'Indice di Tschuprow, verificando le seguenti propriet\u00e0.\nIndice di Tschuprow assume valori compresi tra 0 e 1: \n\u00c8 = 0 nel caso di connessione nulla (indipendenza tra i due fenomeni)\n\u00c8 = 1 nel caso di connessione massima."}
{"id": "290201", "revid": "30300", "url": "https://it.wikipedia.org/wiki?curid=290201", "title": "Museo del Partenone", "text": ""}
{"id": "290207", "revid": "154639", "url": "https://it.wikipedia.org/wiki?curid=290207", "title": "Scuola esegetica di Madrid", "text": "La scuola esegetica di Madrid \u00e8 composta da un gruppo di esegeti biblici spagnoli il cui studio si basa sull'ipotesi che la redazione originaria dei Vangeli non sarebbe quella in lingua greca conservatasi, ma una precedente e originale in lingua aramaica, che era la lingua comunemente parlata nell'area palestinese al tempo di Ges\u00f9. La scuola esegetica di Madrid si propone di risolvere le ambiguit\u00e0 e le contraddizioni che si presentano nel testo greco dei Vangeli spiegandole come errori introdotti con la traduzione dall'aramaico.\nAlcuni esponenti di questa scuola sono Mariano Herranz Marco, C\u00e9sar Franco, Jos\u00e9 Miguel Garc\u00eda e Juli\u00e1n Carr\u00f3n.\nAlcuni contributi esegetici.\nGli studiosi in generale concordano che i Vangeli siano stati scritti utilizzando alcune fonti preesistenti, alcune delle quali molto probabilmente erano scritte in ebraico o in aramaico (si veda l'articolo Nascita dei Vangeli). Altri esegeti ritengono che gli stessi Vangeli furono scritti in una lingua semitica (Jean Carmignac: \"La lingua dei Vangeli mi appariva sempre di pi\u00f9 come una lingua non greca espressa in termini greci\"). La scuola di Madrid assume questa ipotesi come base del proprio lavoro e la sviluppa sistematicamente, tentando di ricostruire la \"versione originale\" aramaica di numerosi passi evangelici, concentrandosi in particolare su quelli pi\u00f9 oscuri e controversi. Gli studi sono stati raccolti nella collana \"Studia Semitica Novi Testamenti\", di Ediciones Encuentro. Esiste anche un libro in italiano di Jos\u00e9 Miguel Garc\u00eda che riassume il lavoro svolto in termini comprensibili per i non specialisti: \"La vita di Ges\u00f9 nel testo aramaico dei Vangeli\".\nAlcuni dei problemi che i biblisti della scuola ritengono di avere spiegato sono:\nL'esistenza di testi originali in aramaico ha anche un impatto diretto sul problema della data di composizione dei vangeli: questi testi, infatti, devono essere stati scritti nell'ambito della primitiva comunit\u00e0 cristiana di Gerusalemme, la quale si disperse prima del 70, quando la citt\u00e0 fu occupata dai Romani. Nel libro \"La vita di Ges\u00f9 nel testo aramaico dei Vangeli\" si fa riferimento a due passi della seconda lettera ai Corinzi, (8-9 e 8-19) scritta prima dell'autunno del 57, in cui, secondo gli autori, Paolo di Tarso parlerebbe di un Vangelo gi\u00e0 scritto e circolante fra le comunit\u00e0 e farebbe riferimento a Luca come il suo estensore. La medesima tesi era stata sostenuta da Jean Carmignac, membro dell\"'\u00c9cole biblique et arch\u00e9ologique fran\u00e7aise\" di Gerusalemme."}
{"id": "290212", "revid": "1573940", "url": "https://it.wikipedia.org/wiki?curid=290212", "title": "Hirundinidae", "text": "Gli Irundinidi (Hirundinidae ) sono una famiglia di uccelli passeriformi caratterizzati dal loro adattamento alla nutrizione aerea e conosciuti come \"rondini\" e \"topini\".\nLe loro capacit\u00e0 di cacciare gli insetti in volo sono dovute ad un corpo esile e aerodinamico e lunghe ali puntate. \nDescrizione.\nTutte le specie appartenenti alla famiglia Irundinidi hanno una forma corporea generalmente simile, ma diversa da quella degli altri passeriformi. Le rondini si sono adattate per la caccia agli insetti in volo attraverso l'evoluzione di un corpo snello e di lunghe ali appuntite, che permettono una grande manovrabilit\u00e0 del corpo e una forte resistenza, oltre a sessioni di volo relativamente lunghe. La forma del corpo permette un tipo di volo molto efficace, che costa circa il 50-75% di fatica in meno rispetto ad altri passeriformi con massa equivalente. Di solito si cibano ad una velocit\u00e0 di circa 30-40\u00a0km/h, anche se sono in grado di raggiungere velocit\u00e0 comprese tra i 50 e i 65\u00a0km/h.\nCome i rondoni e i succiacapre, che cacciano in modo simile, hanno becchi corti, ma mascelle forti e una larga apertura alare. La lunghezza del corpo varia da 10 a 24 cm e il loro peso da 10 a 60 grammi. Le ali sono lunghe, appuntite, e hanno nove penne remiganti primarie. La coda ha 12 penne e pu\u00f2 essere profondamente biforcuta, con un leggero rientro, o di forma quadrata. Una lunga coda aumenta la manovrabilit\u00e0, e pu\u00f2 anche funzionare come ornamento sessuale, dal momento che la coda \u00e8 pi\u00f9 lunga nei maschi. Nella rondine comune la coda del maschio \u00e8 pi\u00f9 lunga del 18% rispetto a quella delle femmine, e le femmine selezionano i compagni sulla base della lunghezza della coda.\nLe zampe sono preposte all'appollaiamento piuttosto che a camminare e le dita anteriori sono parzialmente unite alla base. Le rondini sono in grado di camminare e anche di correre, ma lo fanno con uno scalpicc\u00eco, con un'andatura ondeggiante. I muscoli delle gambe dei balestrucci di fiume (\"Pseudochelidon\") sono pi\u00f9 forti e pi\u00f9 robusti di quelli di altre rondini.\nIl piumaggio pi\u00f9 comune \u00e8 quello di un blu scuro lucido o di un verde nella parte superiore e con le parti inferiori normali o striate, spesso bianche o fulve. Le specie che fanno i nidi o vivono in zone aride o montagnose sono spesso di colore marrone opaco nelle parti superiori (ad esempio il topino). A livello di differenziazione sessuale mostrano un dimorfismo sessuale limitato o nullo. Il carattere distintivo pi\u00f9 comune sono probabilmente le penne timoniere esterne della coda, che sono in generale pi\u00f9 lunghe e puntano pi\u00f9 verso l'esterno del corpo nel maschio adulto rispetto alla femmina.\nBiologia.\nComportamento.\nLe rondini sono eccellenti volatori e utilizzano questa abilit\u00e0 per cercare il cibo e per attirare i compagni. Alcune specie, come la \"Tachycineta albilinea\", sono territoriali, mentre altre non lo sono e semplicemente difendono il proprio sito di nidificazione. In generale, i maschi selezionano un sito per il nido e poi attirano le femmine con il canto e con il volo, e (a seconda della specie) si pongono a guardia del loro territorio. La dimensione del territorio varia a seconda della specie; nelle specie che nidificano in colonie la dimensione tende ad essere piccola ma pu\u00f2 essere molto pi\u00f9 grande per quelle specie che nidificano da sole. Al di fuori della stagione riproduttiva alcune specie possono formare grandi stormi, e gli esemplari possono anche riposare comunitariamente. Tale forma di comportamento protegge dai predatori, come sparvieri e falchi. I nidi di queste specie possono essere enormi; un nido invernale di \"Hirundo rustica\" osservato in Nigeria aveva attirato 1,5 milioni di esemplari. Le specie non sociali non formano stormi, ma i pulcini sono soliti rimanere con i loro genitori pi\u00f9 a lungo rispetto a quelli di altre specie sociali dopo la stagione riproduttiva. Se un essere umano si avvicina troppo al loro territorio, le rondini possono attaccarlo all'interno del perimetro del nido.\nAlimentazione.\nLa maggior parte delle rondini \u00e8 insettivora e cattura insetti durante il volo. La composizione della dieta a base di insetti varia a seconda della specie e del periodo dell'anno. Alcune specie possono essere selettive e non catturare ogni insetto in cui si imbattono in volo, preferendo prede di maggiori dimensioni. Inoltre, evitano certi tipi di prede, in particolare insetti pungenti come api e vespe. Oltre agli insetti, un certo numero di specie pu\u00f2 cibarsi di frutta e altre piante. Alcune specie osservate in Africa si sono cibate di semi di alberi di acacia, un alimento di cui si nutrono anche i piccoli di \"Hirundo cucullata\".\nLe rondini, in genere, predano gli insetti in cui si imbattono durante il volo, ma occasionalmente possono cacciare le prede sui rami o sul terreno. Il volo di solito \u00e8 veloce e comporta una rapida successione di curve e cambi di traiettoria quando predano insetti che volano veloci; le prede meno agili possono essere catturate con un volo pi\u00f9 lento e meno reattivo. Quando cacciano in stormi, i gruppi si separano in base all'altezza dal suolo; ci\u00f2 si verifica quando si sovrappongono a stormi di rondoni.\nRiproduzione.\nAlcune specie costruiscono i nidi in cavit\u00e0 gi\u00e0 esistenti, ad esempio nel vecchio nido di un picchio, mentre altre specie scavano tane in substrati morbidi come banchi di sabbia. Le rondini dei generi \"Hirundo\", \"Ptyonoproggne\", \"Cecropis\", \"Petrochelidon\" e \"Delichon\" costruiscono nidi di fanghiglia in luoghi protetti sia dal clima e che dai predatori.\nLe specie costruttrici di nidi di fanghiglia sono pi\u00f9 comuni nel Vecchio Mondo, soprattutto in Africa, mentre quelle che costruiscono nidi in cavit\u00e0 sono la regola nel Nuovo Mondo. Le specie nidificanti con il fango in particolare sono limitate in aree con elevata umidit\u00e0, che provoca lo sgretolamento dei nidi. Molte specie nidificano in grandi colonie. I nidi di fango sono costruiti sia dai maschi che dalle femmine, e anche nelle specie che scavano nelle cavit\u00e0 i compiti sono divisi. L'introduzione di strutture artificiali in pietra come fienili e ponti, in concomitanza con il disboscamento, ha portato ad una grande variet\u00e0 di colonie di rondini in tutto il mondo, aumentando significativamente l'habitat riproduttivo di molte specie. Gli uccelli che vivono in grandi colonie di solito devono fare i conti sia con gli ectoparassiti e sia con i parassiti specifici dei nidi. I maschi pi\u00f9 anziani beneficiano maggiormente della colonialit\u00e0, in quanto sono in grado di mantenere i loro nidi e di usufruire di frequenti accoppiamenti.\nGli esemplari delle specie non migratorie spesso vivono vicino alla loro zona di nidificazione per tutto l'anno, sebbene il nido venga difeso con vigore in particolare solo durante la stagione riproduttiva. Gli esemplari delle specie migratorie, invece, tornano all'area di nidificazione ogni anno e possono nidificare sullo stesso sito. Gli esemplari nidificatori della prima covata scelgono il sito di nidificazione vicino al luogo dove sono nati e cresciuti.\nDistribuzione e habitat.\nLe rondini hanno una distribuzione cosmopolita in tutto il mondo e si riproducono in tutti i continenti eccetto l'Antartide. Si ritiene che questa famiglia di passeriformi si sia originata in Africa, continente che tutt'oggi ha ancora la pi\u00f9 grande diversit\u00e0 di specie. Inoltre, sono presenti anche su una serie di isole oceaniche. Un certo numero di specie in Europa e in Nord America sono specie migratorie a lunga distanza, al contrario di quelle dell'Oriente e di quelle africane che non sono migratorie. Alcune specie di rondine sono minacciate di estinzione dalle attivit\u00e0 umane, anche se altre specie hanno beneficiato dell'ambiente degli esseri umani e dai cambiamenti che questi hanno apportato all'habitat.\nLe varie famiglie di rondini si sono adattate ad una vasta gamma di habitat. Cibandosi di insetti volanti sono comuni nei pressi dei corsi d'acqua e dei laghi, ma possono essere trovate in qualsiasi ambiente aperto come prati, boschi, savane, paludi, mangrovie e boscaglie, dal livello del mare alle aree alpine. Molte specie vivono in habitat alterati dagli esseri umani come i terreni agricoli e anche le aree urbane. Alcune specie hanno colonizzato altre aree cambiando del tutto il proprio habitat, come la \"Hirundo neoxena\" che ha cominciato a colonizzare la Nuova Zelanda negli anni venti ed \u00e8 oggi un uccello comune della zona.\nLe specie che nidificano nelle regioni temperate migrano durante l'inverno, quando la densit\u00e0 di popolazione degli insetti di cui si cibano cala. Le specie che nidificano in zone pi\u00f9 tropicali sono spesso pi\u00f9 sedentarie, anche se alcune specie tropicali sono migratrici parziali. Nell'antichit\u00e0 si pensava che le rondini durante l'inverno si ibernassero in uno stato di torpore, o che si ritirassero addirittura sotto la superficie dell'acqua. Aristotele attribuisce l'ibernazione non solo alle rondini, ma anche alle cicogne e ai nibbi. L'ibernazione delle rondini \u00e8 stata considerata una possibilit\u00e0 anche da un osservatore acuto come Gilbert White, nella sua \"The Natural History and Antiquities of Selborne\" (1789, opera che si basa su decenni di osservazioni). Queste idee venivano supportate dall'abitudine di molte specie di cambiare il nido durante il periodo freddo dell'anno e di passare molto tempo all'interno di esso.\nTassonomia.\nLa famiglia comprende i seguenti generi e specie:"}
{"id": "290217", "revid": "124065575", "url": "https://it.wikipedia.org/wiki?curid=290217", "title": "Sistema trilitico", "text": "Un sistema trilitico o trilite (dal greco \u03c4\u03c1\u03b9 = tre + \u03bb\u03af\u03b8\u03bf\u03c2 = pietra) \u00e8 una struttura formata da due elementi disposti in verticale (piedritti) e un terzo appoggiato orizzontalmente sopra di essi (architrave), a formare una sorta di porta. \u00c8 una struttura coprente una minima luce.\nIl trilite \u00e8 una struttura architettonica semplice, piuttosto comune nei monumenti megalitici composti da tre elementi megalitici e venne usata soprattutto nel periodo Calcolitico. Il vantaggio \u00e8 quello di generare forze spingenti solo verso il basso e quindi di non essere soggette a spinte laterali; gli svantaggi sono legati alla limitatezza della distanza tra i megaliti. L'architrave spinge il suo peso sui piedritti ed essi per sostenerlo lo scaricano sul suolo. Se la luce (lo spazio Tra i due piedritti) \u00e8 troppo ampia l'architrave cede, per non sprofondare invece si mette la fondazione.\nFra gli esempi preistorici pi\u00f9 celebri dove si trovano sistemi trilitici, si possono citare Stonehenge, i templi di Malta e la porta dei Leoni a Micene.\nI Greci antichi usavano il sistema trilitico (lo preferivano all'arco, anche se talvolta utilizzavano anche quest'ultimo), per cui esso \u00e8 alla base degli ordini architettonici classici, dove i sostegni verticali sono rappresentati dalla colonna (composta di base, fusto e capitello) e quello orizzontale dall'architrave.\nIl sistema trilitico \u00e8 uno dei sistemi costruttivi pi\u00f9 antichi della storia."}
{"id": "290219", "revid": "767487", "url": "https://it.wikipedia.org/wiki?curid=290219", "title": "Episode Six", "text": "Gli Episode Six sono una formazione britannica attiva dal 1963 al 1969, che trae origine da due gruppi amatoriali, i Madisons, comprendenti Roger Glover (basso), Tony Lander (chitarra) e Harvey Shields (batteria), ed i Lightnings, guidati dai fratelli Sheila e Graham Carter-Dimmock, rispettivamente alle tastiere ed alla chitarra, e dal cantante Andy Ross. Nel mese di ottobre del 1963 questi sei musicisti si uniscono, esibendosi per qualche tempo come Lightnings ed assumendo a luglio dell'anno successivo il nome di Episode Six. Lo stile del gruppo, attivo a livello semiprofessionistico, \u00e8 caratterizzato da pregevoli spunti melodici e ballate, supportati da un ben riuscito disegno vocale, e risente dell'influenza di generi allora in voga, come soul e beat.\nIl 1965 sancisce l'esordio professionistico, attraverso una serie di concerti in Germania con il manager Helmut Gordon, il quale procura un contratto con l'etichetta Pye Records, ma abbandona successivamente il gruppo, rilevato da Gloria Bristow, che lo seguir\u00e0 fino al termine dell'attivit\u00e0. Nello stesso anno, conclusa la parentesi tedesca, Ross \u00e8 sostituito da Ian Gillan. Nel 1966 inizia la carriera discografica presso la Pye Records con \"Put Yourself In My Place\". Dopo la Germania la tappa estera successiva \u00e8 il Libano, con il tour che si svolge tra la fine del 1966 e l'inizio del 1967, determinando il piazzamento di ben tre singoli nella Top 10 locale, compilata da un paio di negozi di Beirut.\nTuttavia, al rientro in patria, il gruppo deve prendere atto che il suo sound \u00e8 destinato a segnare il passo di fronte ai cambiamenti che stanno scuotendo il rock britannico, in rapida evoluzione verso differenti quanto importanti mete stilistiche, rappresentate, a partire dalla seconda met\u00e0 degli anni Sessanta, da quelli che diventeranno gruppi storici assolutamente irripetibili, tra i quali spiccano Deep Purple e Led Zeppelin. Questa situazione impone agli Episode Six un cambiamento di rotta, che evidenzia ulteriormente la loro capacit\u00e0 di adeguare lo stile alle tendenze del momento.\nA settembre del 1967 il batterista Harvey Shields lascia il gruppo, sostituito da John Kerrison, mentre ad ottobre esce l'ultimo singolo pubblicato dalla Pye (\"I Can See Through You\"). Nell'estate del 1968 anche Kerrison abbandona, rimpiazzato da Mick Underwood, mentre gli ultimi lavori, orientati al progressive e realizzati nel periodo maggio 1968 - febbraio 1969, sono incisi per MGM e Chapter One. A marzo, grazie a Les Reed, proprietario di quest'ultima etichetta, gli Episode Six appaiono nella colonna sonora del film Les bicyclettes de Belsize. Si tratta degli ultimi fuochi, poich\u00e9 a luglio Gillan e Glover si uniscono ai Deep Purple, lasciando un complesso che non sembra pi\u00f9 in grado di rinnovarsi.\nLa doppia defezione decreta praticamente la fine degli Episode Six, i quali proseguono l'attivit\u00e0 fino a settembre con l'inserimento di Pete Robinson e John Gustafson. Successivamente Sheila e Graham Carter-Dimmock allestiscono una nuova formazione, la quale non riesce, per\u00f2, a trovare spazio nei circuiti pi\u00f9 importanti, scomparendo in breve tempo dalla scena musicale.\nGli Episode Six non hanno realizzato alcun album, ma soltanto dischi a 45 giri (sette dei quali per la Pye Records). La loro produzione ufficiale, insieme a inediti, demo ed estratti live, \u00e8 contenuta nelle seguenti raccolte in formato CD, corredate da inserti storico-fotografici:"}
{"id": "290222", "revid": "729019", "url": "https://it.wikipedia.org/wiki?curid=290222", "title": "Romanzo didattico", "text": "Il romanzo didattico o di evoluzione, secondo le definizioni proposte da Bachtin, ha come primo scopo quello di impartire insegnamenti ai lettori.\nIl genere si impone durante il Medioevo in cui, attraverso narrazioni allegoriche, si vuole proporre \"insegnamenti in materia d'amore\" soprattutto alle donne. Un esempio pu\u00f2 essere considerato il \"Roman de la Rose\"."}
{"id": "290226", "revid": "124773561", "url": "https://it.wikipedia.org/wiki?curid=290226", "title": "Mozione di sfiducia", "text": "La mozione di sfiducia (detta, in alcuni ordinamenti, mozione di censura) \u00e8 un istituto tipico della forma di governo parlamentare e semipresidenziale; si tratta di un atto attraverso il quale il parlamento (o l'organo corrispondente di un ente territoriale) manifesta il venir meno del rapporto fiduciario con il governo (o l'organo corrispondente dell'ente territoriale).\nStoria.\nLa prima mozione di sfiducia collettiva fu votata nel marzo 1782 quando, a seguito della sconfitta nella Battaglia di Yorktown durante la Guerra d'indipendenza americana, il parlamento britannico deliber\u00f2 che \u00ab\"we can no longer repose confidence in the present ministers\"\u00bb (\"non possiamo pi\u00f9 riporre fiducia negli attuali ministri\"); a seguito di questo voto il primo ministro Frederick North chiese al re Giorgio III di accettare le sue dimissioni.\nTipologia.\nLa mozione di sfiducia \u00e8 proposta dai membri del parlamento; in genere le costituzioni prevedono che sia sottoscritta da un certo numero di proponenti. Certe costituzioni, ad esempio quella tedesca e quella spagnola, prevedono che la mozione di sfiducia indichi anche il nome di chi viene proposto come primo ministro al posto di quello in carica (cosiddetta sfiducia costruttiva): \u00e8 questa una soluzione finalizzata a rafforzare la stabilit\u00e0 del governo.\nLa mozione di sfiducia pu\u00f2 essere proposta contro il governo (o il primo ministro, se il rapporto fiduciario intercorre solo con questo) oppure, in alcuni ordinamenti, contro un singolo ministro; se la mozione viene approvata, il governo oppure il ministro contro il quale \u00e8 stata proposta si deve dimettere, altrimenti \u00e8 revocato. Negli ordinamenti in cui, secondo la forma di governo da taluni definita \"neoparlamentare\", il primo ministro \u00e8 eletto direttamente dal corpo elettorale, l'approvazione della mozione di sfiducia comporta, oltre alle dimissioni del governo, lo scioglimento del parlamento e l'indizione di nuove elezioni.\nOrdinamento italiano.\nNell'ordinamento italiano la Costituzione della Repubblica disciplina la mozione di sfiducia in due distinti articoli: il 94, riguardante il rapporto fiduciario intercorrente tra il Parlamento e il Governo, e il 126, comma 2, disciplinante l'istituto nelle regioni a statuto ordinario.\nA livello nazionale.\nSecondo l'art. 94 della Costituzione, il Governo deve avere la fiducia delle due Camere; ciascuna Camera pu\u00f2 revocare la fiducia mediante mozione motivata e votata per appello nominale; la mozione di sfiducia deve essere firmata da almeno un decimo dei componenti della Camera nella quale \u00e8 presentata e non pu\u00f2 essere messa in discussione prima di tre giorni dalla presentazione.\nNel silenzio della costituzione, si \u00e8 discusso sull'ammissibilit\u00e0 del voto di sfiducia nei confronti di un singolo ministro. A sostegno di tale possibilit\u00e0 \u00e8 stato citato l'art. 95, comma 2\u00b0, della Costituzione: \"I ministri sono responsabili (...) individualmente degli atti dei loro dicasteri\". A confermare tale tesi erano intervenute una deliberazione della Camera dei deputati e una del Senato negli anni 1984 e 1985. Nell'ottobre 1995 fu proposta una mozione di sfiducia nei confronti dell'allora Ministro della Giustizia. La possibilit\u00e0 di tale mozione fu ammessa e chiarita dalla Corte costituzionale. La sfiducia individuale permette di preservare il rapporto di fiducia tra Parlamento e Governo nel caso in cui sia minato esclusivamente dal comportamento di un singolo ministro.\nA livello regionale.\nA livello regionale l'istituto della mozione di sfiducia \u00e8 disciplinato dagli statuti regionali e dai regolamenti consiliari. Secondo il citato art. 126, comma 2\u00b0, della Costituzione, il consiglio regionale pu\u00f2 esprimere la sfiducia nei confronti del presidente della giunta mediante mozione motivata, sottoscritta da almeno un quinto dei suoi componenti e approvata per appello nominale a maggioranza assoluta dei componenti. Se lo statuto ha optato per l'elezione del presidente della giunta regionale a suffragio universale e diretto, l'approvazione della mozione di sfiducia comporta le dimissioni della giunta regionale e lo scioglimento del consiglio, secondo il principio \"simul stabunt vel simul cadent\".\nA livello provinciale e comunale.\nUna disciplina analoga a quella delle regioni, fondata anch'essa sul principio \"simul stabunt, simul cadent\", \u00e8 prevista dalla legge per i comuni e le province. Infatti, secondo l'art. 52 del D.Lgs. 267/2000, il sindaco o il presidente della provincia e la giunta cessano dalla carica in caso di approvazione di una mozione di sfiducia votata per appello nominale dalla maggioranza assoluta dei componenti del consiglio comunale o provinciale. La mozione deve essere motivata e sottoscritta da almeno due quinti dei consiglieri (senza computare a tal fine il sindaco o il presidente della provincia). Se la mozione \u00e8 approvata, il consiglio viene sciolto e, in attesa dell'elezione del nuovo consiglio e del nuovo sindaco o presidente della provincia, viene nominato un commissario al quale \u00e8 affidata l'amministrazione dell'ente."}
{"id": "290227", "revid": "599013", "url": "https://it.wikipedia.org/wiki?curid=290227", "title": "Disartr\u00eca", "text": ""}
{"id": "290236", "revid": "1568601", "url": "https://it.wikipedia.org/wiki?curid=290236", "title": "Margorabbia", "text": "Il Margorabbia \u00e8 un torrente situato in provincia di Varese.\nPercorso.\nNasce in Valganna, sgorgando pochi metri pi\u00f9 a nord delle fonti del ramo sorgentizio orientale del fiume Olona. In comune con l'Olona, il Margorabbia ha la zona delle sorgenti, ma dopodich\u00e9 i corsi d'acqua si sviluppano in senso inverso. L'Olona solca la bassa Valganna in direzione nord-sud, andandosi a congiungere con le acque provenienti dalle sorgenti della Val di Rasa. \nIl Margorabbia, scorre invece, in direzione sud-nord, andando a percorrere l'alta Valganna, in cui attraversa come immissario ed emissario alcuni laghetti della provincia (Lago di Ganna e Lago di Ghirla), continua il suo percorso nelle Prealpi varesine e, verso il paese di Cunardo, si inabissa in un sistema di grotte chiamate \"Pont Niv\", \"Antro dei Morti\", \"Grotte di Villa Radaelli\" e \"Grotte del Traforo\".\nIl torrente riemerge nei pressi del paese di Ferrera incassato in uno stretto labirinto, forma poi la cascata Fermora con un salto di 27 metri e continua poi il suo corso lungo la Valtravaglia, attraversando Grantola, Mesenzana e Germignaga, lungo il cui percorso si trova una pista ciclabile costruita di recente.\nNon sfocia direttamente nel Lago Maggiore, ma poche centinaia di metri prima si congiunge con il fiume Tresa.\nAffluenti.\nIl torrente ha molti affluenti. Quelli di sinistra pi\u00f9 importanti sono i torrenti Rancina e Chiesone (o Gesone), quelli di destra sono il Boggione, la Lisascora e la Grantorella.\nRegime idrologico e utilizzi.\nIl Margorabbia \u00e8 un torrente con una grossa portata d'acqua grazie al fatto di attraversare zone umide e carsiche. Per questo motivo difficilmente va in secca e sono nati, nel passato, lungo il suo percorso diverse attivit\u00e0 manifatturiere come magli (noto \u00e8 quello di Ghirla nel comune di Valganna), mulini e opifici vari.\nDiversamente le piene, improvvise quanto furiose, del torrente sono state, e sono ancora, triste ricordo per gli abitanti della Valtravaglia. Spesso \u00e8 stata causa di alluvioni e di distruzione di ponti. Oggi \u00e8 stato meglio arginato, ma nonostante tutto, \u00e8 ancora temuto.\nIl Margorabbia nella letteratura.\nIl torrente \u00e8 stato menzionato dallo scrittore Piero Chiara in varie opere come nel racconto \"Quando cominci\u00f2 il mercato di Luino\" o \"Il piatto piange\"."}
{"id": "290239", "revid": "30610", "url": "https://it.wikipedia.org/wiki?curid=290239", "title": "RHESSI", "text": "Il Rhessi ovvero Reuven Ramaty High Energy Solar Spectroscopic Imager \u00e8 un satellite della NASA, il sesto della serie del Programma Small Explorer, lanciato il 5 febbraio 2002.\nLa sua missione consiste nell'osservazione di raggi X e raggi gamma provenienti dal Sole, allo scopo di indagare i brillamenti solari.\nHESSI venne rinominato RHESSI il 26 marzo 2002 per onorare Reuven Ramaty, uno scienziato pioniere della fisica solare delle alte energie. RHESSI \u00e8 la prima missione della NASA dedicata a uno scienziato della NASA.\nRisultati scientifici.\nRHEsSI \u00e8 stato il primo satellite a visualizzare i raggi gamma di un'eruzione solare ed \u00e8 stato il primo satellite a misurare con precisione i lampi di raggi gamma terrestri che provengono da temporali, scoprendo che tali lampi si verificano pi\u00f9 spesso di quanto si pensasse e che hanno una frequenza media superiore alla media delle sorgenti cosmiche.\nA seguito di difficolt\u00e0 di comunicazione, RHESSI ha cessato le attivit\u00e0 scientifiche l'11 aprile 2018 alle 01:50 UTC. ed \u00e8 stato dismesso il 16 agosto 2018 e rimane in un'orbita terrestre bassa stabile. Tuttavia, poich\u00e9 non ha mezzi di propulsione, la resistenza atmosferica alla fine attirer\u00e0 il veicolo spaziale nell'atmosfera terrestre, fatto che potrebbe verificarsi gi\u00e0 nel 2022."}
{"id": "290240", "revid": "1543377", "url": "https://it.wikipedia.org/wiki?curid=290240", "title": "KWin", "text": "Nell'ambito dell'informatica, KWin \u00e8 un compositing window manager scritto in C++ per il sistema grafico X Window System.\nKWin \u00e8 parte integrante di KDE, ma \u00e8 in grado di funzionare anche indipendentemente dal resto del desktop o con altri ambienti desktop, sebbene dipenda dalle librerie base di KDE.\nKWin \u00e8 ampiamente configurabile tramite Kcontrol in KDE 3 e Impostazioni di sistema in KDE 4. \u00c8 possibile configurarne molto approfonditamente il comportamento e cambiare la decorazione delle finestre.\nCaratteristiche.\nA partire dalla versione 4.0 di KDE, KWin \u00e8 stato profondamente riprogettato con l'obiettivo di ottenere un window manager in grado di funzionare in tre modalit\u00e0:\n\u00c8 importante da sottolineare che gi\u00e0 nella serie 3 KWin era in grado di offrire effetti grafici avanzati, ma solo tramite XRender, ed appoggiandosi a kompmgr, un derivato di xcompmgr. Questa implementazione separata presentava molte limitazioni che sono state definitivamente risolte aggiungendo, all'interno di KWin, le funzionalit\u00e0 di compositing.\nQuesta scelta comporta la possibilit\u00e0 di avere un window manager completo di tutte le funzionalit\u00e0 gi\u00e0 presenti in KWin, ma anche di sfruttare le potenzialit\u00e0 delle moderne schede grafiche. Questo \u00e8 un importante vantaggio rispetto a Compiz, perch\u00e9 questo non \u00e8 ben integrato con KDE come KWin ed \u00e8 utilizzabile solo con una scheda con supporto OpenGL.\nInoltre KWin \u00e8 in grado di testare le capacit\u00e0 della scheda grafica ed attivare gli effetti avanzati qualora questa li supporti.\nAspetto.\nEsiste una vasta scelta di temi per KWin. I pi\u00f9 famosi sono Plastik (che \u00e8 il tema predefinito nelle ultime versioni di KDE 3.5), Keramik, Redmond, Baghira, Crystal (il tema predefinito nella distribuzione Kubuntu che utilizzava KDE 3). Possono essere usati anche i temi dedicati a IceWM.\nAttualmente il tema predefinito \u00e8 Oxygen.\nAltri temi possono essere scaricati dal sito: https://www.kde-look.org/."}
{"id": "290243", "revid": "287204", "url": "https://it.wikipedia.org/wiki?curid=290243", "title": "Nymphaeaceae", "text": "Le Ninfeacee (Nymphaeaceae ) sono una famiglia cosmopolita di piante spermatofite dell'ordine Nymphaeales dai grandi e decorativi fiori acquatici.\nEtimologia.\nCome in altri casi il nome di questa famiglia deriva dal suo genere pi\u00f9 importante \"Nymphaea\". Nome che sembra derivare dal vocabolo arabo \"\u201dnenufar\u201d\" (derivato a sua volta dal persiano \"\u201dloto blu\u201d\"). Ad introdurlo nella nomenclatura botanica \u00e8 stato il medico, botanico e teologo tedesco Otto Brunfels (Magonza, 1488 \u2013 Berna, 25 novembre 1534) nel 1534.\n&lt;br&gt;\nIl nome scientifico attualmente accettato di questa famiglia (\u201cNymphaeaceae\u201d) \u00e8 stato proposto dal botanico inglese Richard Anthony Salisbury (2 maggio 1761- 1829) in una pubblicazione del 1805.\nDescrizione.\nSono piante acquatiche tipicamente radicanti (annuali o perenni). Sono prive di cellule oleifere e senza l'alcaloide benzilisochinolina (sostanza secondaria in quanto non interviene nel metabolismo di base della pianta). Alcune specie possono essere considerate palustri in quanto riescono a sopportare facilmente abbassamenti temporanei del livello dell'acqua. L'altezza media di queste piante dipende dalla profondit\u00e0 del bacino idrico e comunque superano raramente i due metri nei climi temperati, mentre in ambienti tropicali possono raggiungere anche i 7 \u2013 8 m. La forma biologica delle specie di questa famiglia \u00e8 in prevalenza idrofita radicante (I rad); ossia sono piante acquatiche perenni le cui gemme si trovano sommerse o natanti e hanno un apparato radicale che le ancora al fondale.\nRadici.\nLe radici sono secondarie da rizoma e sono fissate sul fondo fangoso. \nFoglie.\nLe foglie sono ampie e di consistenza pi\u00f9 o meno coriacea, lamina piana e peltata con picciolo inserito verso il centro della lamina in una insenatura stretta e profonda. Sono galleggianti ma a volte sono semi-sommerse. La forma \u00e8 pi\u00f9 o meno rotonda (o cordata o sagittata) con bordo continuo (in qualche caso pu\u00f2 essere dentato). La lunghezza del picciolo \u00e8 in funzione della profondit\u00e0 dell'acqua. Le due pagine (quella sopra e quella sotto) hanno ovviamente strutture anatomiche diverse interfacciando due elementi completamente differenti (aria e acqua). La lamina superiore \u00e8 protetta da uno strato ceroso (questo per non essere bagnata, cos\u00ec l'acqua scivola via senza bloccare le aperture aerifere) e cosparsa da diversi stomi preposti appunto allo scambio aerifero ed \u00e8 di colore verde. La lamina inferiore pu\u00f2 essere violacea in quanto pu\u00f2 contiene delle sostanze tipo antocianina. L'antocianina \u00e8 un glucoside privo di azoto che ha la funzione di convertire i raggi luminosi del sole in calore. In questo modo anche la parte inferiore della foglia collabora ad incrementare i processi metabolici di tutta la foglia. Le foglie hanno delle nervature che si irradiano dal nervo centrale fino in corrispondenza del margine della foglia. Spesso \u00e8 presente un certo dimorfismo fogliare: in alcune specie sono presenti delle foglie sommerse, pi\u00f9 chiare e fragili (a lamina quasi cartacea) non peltate.&lt;br&gt;\nNei generi non europei si possono avere delle foglie con nervature provviste di spine (\"Euryale ferox\"), oppure con bordi rialzati (\"Victoria regia\").\nInfiorescenza.\nL'infiorescenza \u00e8 formata da grandi fiori natanti generalmente solitari ascellari o extra-ascellari. La lunghezza del peduncolo, a sezione rotonda, \u00e8 in funzione della profondit\u00e0 dell'acqua. Normalmente i fiori durano a lungo e generalmente si aprono durante il giorno a cielo sereno (nelle zone tropicali alcune specie hanno fiori notturni). Una caratteristica peculiare delle specie di questa famiglia \u00e8 la transizione graduale e senza soluzione di continuit\u00e0 tra i petali e gli stami. Infatti i petali diminuiscono progressivamente di grandezza verso il centro-interno del fiore tanto che gli ultimi petali si presentano talmente contratti che possono essere configurati come dei filamenti staminali; in questo modo il fiore delle \u201cninfee\u201d riesce a mette bene in evidenza tutta le struttura di passaggio e relative morfologie dai sepali fino all'androceo-gineceo (parte pi\u00f9 interna e centrale del fiore).\nFiore.\nI fiori sono ermafroditi, attinomorfi, polipetali (con un numero imprecisato di petali), spirociclici (i petali sono a disposizione spiralata/ciclica), in genere tutti gli altri elementi del fiore (calice e componenti riproduttivi) sono a disposizione spiralata. Il perianzio \u00e8 ipogino. Il colore del fiore pu\u00f2 essere bianco, rosa, rosso, viola, celeste e giallo o colorazioni intermedie.\nFrutti.\nIl frutto \u00e8 una bacca globosa a deiscenza irregolare; l'apice \u00e8 coronato da ci\u00f2 che rimane degli stili. La particolarit\u00e0 di questi frutti \u00e8 che la loro maturazione pu\u00f2 avvenire sott'acqua, mentre in altre specie avviene a pelo dell'acqua. In tutti i casi a fine fioritura il tessuto assiale di protezione del frutto si stacca in pi\u00f9 parti dai carpelli liberi, in questo modo i numerosi semi, ellissoidi, lisci (in certi casi, o pubescenti e crestati in altri casi) e provvisti di albume, contenuti nel frutto hanno la via libera per la disseminazione.\nDistribuzione e habitat.\nQuesta famiglia, originaria probabilmente dell'Asia, ha ormai una distribuzione cosmopolita. Comprende specie rustiche perfettamente adattate ai climi temperati, e specie tropicali a fioritura diurna profumatissima (o anche notturna) soprattutto dell'emisfero boreale, ma vi sono anche specie abitatrici dell'Africa del sud, dell'Australia e della Nuova Guinea. Altre specie invece provengono dall'America del nord e dall'America tropicale.\nL'habitat tipico sono le acque dolci non molto alte a lento deflusso sia a basso contenuto nutrizionale (ambiente oligotrofico), oppure in altri casi ricche di sostanze come azoto e fosforo (ambiente eutrofico).&lt;br&gt;\nSui rilievi (relativamente all'areale europeo) queste piante si possono trovare fino a 1500 ; frequentano quindi i seguenti piani vegetazionali: collinare e in parte montano.\nTassonomia.\nLa famiglia appartiene al clade delle angiosperme basali.\nComprende 5 generi con circa 80 specie:\nIl Sistema Cronquist includeva nella famiglia anche il genere \"Nelumbo\" (ora inserito nella famiglia Nelumbonaceae, Proteales) e i generi \"Cabomba\"e \"Brasenia\" (Cabombaceae).\nLa famiglia Nymphaeaceae \u00e8 molto antica; numerosi fossili di queste piante sono stati trovati ad esempio nei depositi del Cenozoico in Francia o anche in strati ancora pi\u00f9 antichi (Cretaceo inferiore).\nSono qui elencati alcuni generi fossili delle \u201c Nymphaeaceae\u201d: \nGeneri spontanei della flora italiana.\nPer meglio comprendere ed individuare i vari generi della famiglia l'elenco che segue utilizza in parte il sistema delle chiavi analitiche.\nUsi.\nFarmacia.\nAlcune specie di questa famiglia hanno delle propriet\u00e0 medicamentose per cui sono utilizzate nella medicina popolare. Sono utili contro la dissenteria, la dispepsia e le emorroidi.\nCucina.\nAlcune popolazioni utilizzano come cibo i rizomi e i fiori. Altre piante di questa famiglia sono importanti per la ricchezza di amido. In Cina gli stami di alcune piante sono utilizzati per aromatizzare il t\u00e8. \nGiardinaggio.\nMoltissime specie di questa famiglia sono utilizzate come piante ornamentali per decorare stagni, vasche e laghetti. L'impiego delle Ninfee nei giardini ha una storia antichissima se gi\u00e0 5000 anni prima di Cristo ci sono delle documentazioni di questo uso nell'antico Egitto. Da queste piante per scopi soprattutto commerciali sono stati ricavati molti ibridi o cultivar specialmente in Francia in Inghilterra e negli Stati Uniti. L'impianto va fatto in acque poco profonde: 15 \u2013 30\u00a0cm. Se la posizione \u00e8 soleggiata una fioritura abbondante \u00e8 garantita. La moltiplicazione pu\u00f2 essere fatta per cespi (specialmente se si tratta di cultivar o ibridi e quindi facilmente sterili) o per seme."}
{"id": "290244", "revid": "767487", "url": "https://it.wikipedia.org/wiki?curid=290244", "title": "This Mortal Coil", "text": "This Mortal Coil \u00e8 stato un progetto di Ivo Watts-Russell, presidente dell'etichetta discografica 4AD, fondato nel 1983. Dal momento che raccoglie membri di altri gruppi gi\u00e0 esistenti, This Mortal Coil \u00e8 da considerarsi un supergruppo.\nStoria.\nWatts-Russell e John Fryer erano gli unici due membri ufficiali del gruppo, ai quali si aggiungevano a rotazione un gran numero di artisti, la maggior parte dei quali sotto contratto con la 4AD. I lavori del gruppo consistono in brani prevalentemente cupi, molte cover di gruppi e artisti pi\u00f9 o meno conosciuti come Big Star, The Apartments e Tim Buckley. Diverse canzoni dell'album It'll End in Tears sono cantate da Elizabeth Fraser del gruppo scozzese dei Cocteau Twins, come la famosissima \"Song To The Siren\" (famosa per la sua apparizione in pellicole come \"Strade perdute\" di David Lynch e \"Amabili resti\" di Peter Jackson,e Made in Italy di Luciano Ligabue e come accompagnamento della pubblicit\u00e0 del profumo Noa di Cacharel).\nNel 1998 Watts-Russell ha creato un nuovo supergruppo simile a This Mortal Coil chiamato The Hope Blister che accoglie artisti come John Fryer e Louise Rutkowski.\nIl gruppo This Mortal Coil prende il nome da un passo dell'Amleto dove il vocabolo \"coil\" \u00e8 utilizzato con il significato di \"tutti i problemi del mondo che pesano sull'uomo\"."}
{"id": "290254", "revid": "110157", "url": "https://it.wikipedia.org/wiki?curid=290254", "title": "Recordati", "text": "Recordati \u00e8 una multinazionale farmaceutica italiana fondata nel 1926 con sede a Milano. Sviluppa, produce e commercia prodotti farmaceutici o di chimica farmaceutica. Il 96,4% del fatturato \u00e8 dato nel 2017 dal settore farmaceutico mentre il restante 3,6% dal settore chimico. Dal 2018 \u00e8 controllata da CVC Capital Partners, fondo britannico di private equity, attraverso Rossini Investimenti.\n\u00c8 quotata dal 1984 alla Borsa di Milano dove \u00e8 presente nell'indice FTSE MIB.\nStoria.\nEntra CVC Capital Partners.\nNel giugno 2018 CVC Capital Partners, fondo britannico di private equity, acquisisce per 3 miliardi (28 euro per azione con uno sconto del 17,6%) il controllo della Recordati rilevando il 51,8% detenuto nella Fimei, la holding della famiglia Recordati (i fratelli Alberto, Andrea, Cristina e la vedova di Giovanni, Hillary). L'accordo prevede il pagamento di 2,3 miliardi al closing dell'operazione (previsto alla fine dell'anno) e 750 milioni in strumenti finanziari di debiti subordinati a lungo termine. Una volta ottenuto l'ok dall'Antitrust, CVC lancer\u00e0 un'Opa (Offerta pubblica di acquisto) sul flottante delle azioni. Andrea Recordati rester\u00e0 come CEO insieme al management. Dopo il parere positivo dell'Antitrust, l'operazione \u00e8 perfezionata ai primi di dicembre del 2018 con l'utilizzo da parte di CVC Capital Partners di Rossini Investimenti che ha acquisito l'intero capitale di Fimei (51,791%) per circa 3 miliardi di euro. Rossini lancia quindi un'OPA obbligatoria totalitaria sulle azioni Recordati al prezzo di 27,55 euro ad azione. Lascia il presidente Alberto Recordati, al suo posto \u00e8 cooptato Giampiero Mazza.\nIl 20 dicembre 2018 il cda Recordati ritiene a maggioranza (con l'astensione di Giampiero Mazza, Cathrin Petty e Andrea Recordati) \"non congruo da un punto di vista finanziario\" il corrispettivo di 27,55 euro ad azione per l'Opa promossa da Rossini Investimenti. Quasi contemporaneamente \u00e8 annunciata l'acquisizione da parte della Recordati della francese Tonipharm, societ\u00e0 con sede nei dintorni di Parigi, operativa nel mercato dell'automedicazione con prodotti da banco. Nel febbraio 2019 sono comunicati i risultati definiti dell'Opa che \u00e8 andata quasi deserta: il titolo resta quindi nel FTSE Mib. Sempre in febbraio l'assemblea nomina Flemming Ornskov nuovo presidente (sostituito poi da Altavilla) e conferma Andrea Recordati alla carica di amministratore delegato.\nNel luglio 2021 nuovo cambio al vertice: Andrea Recordati diventa presidente esecutivo, Rob Koremans nuovo CEO. Nel dicembre 2021 la societ\u00e0 acquisisce per 750 milioni di euro l'inglese Eusa Pharma, specializzata nella cura di malattie di natura oncologica con 130 milioni di ricavi e 200 dipendenti.\nIl gruppo.\nIl gruppo ha sede a Milano, e attivit\u00e0 operative nei principali paesi europei, in Russia e negli altri paesi del Centro ed Est Europa, in Turchia e negli Stati Uniti d'America.\nIl sito produttivo pi\u00f9 importante per il gruppo \u00e8 quello di Milano, che sforna 50 milioni di confezioni di farmaci l'anno ed \u00e8 specializzato nella manifattura e confezionamento di forme solide orali, in gocce, iniettabili e prodotti per uso topico. Un altro impianto importante e tecnologicamente all'avanguardia \u00e8 quello di Campoverde di Aprilia, in provincia di Latina, che occupa un'area di 360.000\u00a0m\u00b2 e produce per via chimica intermedi e principi attivi sia per le specialit\u00e0 farmaceutiche Recordati sia per il mercato dei farmaci generici; a questi due impianti nazionali si aggiungono quelli di Cork in Irlanda e di Montlu\u00e7on in Francia.\nIl gruppo Recordati occupa oltre 4.100 dipendenti, di cui quasi la met\u00e0 costituiscono la rete degli informatori scientifici del farmaco, mentre 150 sono impiegati in ricerca e sviluppo (in particolare nei settori cardiovascolare, genito-urinario e nei trattamenti per malattie rare). I prodotti Recordati sono venduti in oltre 135 paesi.\nDati finanziari.\nDati in milioni di \u20ac\nAzionisti principali.\nData: 7 dicembre 2018"}
{"id": "290255", "revid": "4506", "url": "https://it.wikipedia.org/wiki?curid=290255", "title": "Ponte Tresa (Italia)", "text": ""}
{"id": "290256", "revid": "767487", "url": "https://it.wikipedia.org/wiki?curid=290256", "title": "Bill Evans (sassofonista)", "text": "Biografia.\nIl saxofonista Bill inizi\u00f2 studiando pianoforte, tanto che, a soli 16 anni, gi\u00e0 dava i primi concerti al piano. In seguito si dedic\u00f2 al clarinetto ed al saxofono e al termine degli studi, grazie alla presentazione del suo maestro Dave Liebman, nel 1980, all'et\u00e0 di soli 22 anni, esord\u00ec in un gruppo di Miles Davis, con il quale incise sei dischi e gir\u00f2 il mondo per quattro anni. Al periodo \"Davis\" seguirono tre anni con John McLaughlin, durante i quali incise altri tre album.\nCollaborazioni.\nSuccessivamente Bill ha avuto importanti collaborazioni con artisti come Herbie Hancock, Lee Ritenour, Dave Grusin, Randy Brecker, Mike Maineri ed il gruppo Steps Ahead, e molti altri.\nCon un curriculum di questa portata, Bill Evans, non pu\u00f2 che essere considerato un sassofonista che gravita nella sfera del \"jazz\" e della musica \"fusion\"; quest'ultima, in particolare, nell'accezione pi\u00f9 letterale del termine, come testimoniano le sue svariate esperienze artistiche ed i variegati incontri con altri generi musicali che si sono susseguiti con successo, dalle collaborazioni con Mick Jagger alle registrazioni caratterizzate da forti contaminazioni di Hip hop, Acoustic Groove, Funk, Country e musica afro-americana e le presenze accanto a Willie Nelson, Bruce Hornsby, John Scofield, Hiram Bullock ecc.\nLa sua pubblicazione di \"Soul Insider\" del 2001, di cui \u00e8 stato ospite Les McCann, ha ricevuto una nomination al Grammy nella categoria \"Contemporary Jazz\" per il 2005."}
{"id": "290260", "revid": "122739539", "url": "https://it.wikipedia.org/wiki?curid=290260", "title": "Elongazione", "text": "In astronomia, lelongazione di un pianeta \u00e8 data dall'angolo formato tra il Sole e il pianeta, visto dalla Terra; lelongazione di una cometa \u00e8 la distanza angolare fra la cometa ed il Sole, rispetto alla Terra.\nElongazione minima e massima.\nQuando un pianeta interno (Mercurio o Venere) \u00e8 visibile dopo il tramonto, si dice che \u00e8 vicino alla sua \"massima elongazione est\".\nViceversa, quando un pianeta interno \u00e8 visibile prima dell'alba, si dice che \u00e8 vicino alla sua \"massima elongazione ovest\".\nIl valore della massima elongazione (ovest o est), per Mercurio, \u00e8 compreso fra 18\u00b0 e 28\u00b0, per Venere tra 45\u00b0 e 47\u00b0.\nQuesti valori variano perch\u00e9 le orbite dei pianeti sono ellittiche: sarebbero costanti se fossero circolari. Un altro contributo, seppur su scala minore, a questa variazione \u00e8 dovuto alla differente inclinazione dei due pianeti fra di loro e rispetto al piano dell'eclittica.\nPer quanto riguarda le massime elongazioni storiche dei due pianeti \u00e8 possibile consultare appositi siti che riportano le tavole astronomiche relative all'evento. \nNel 2009, Venere ha avuto la sua massima elongazione est il 14 gennaio e la sua massima ovest il 5 giugno. Per Mercurio, rispettivamente la massima elongazione est si \u00e8 verificata nei giorni 4 gennaio, 26 aprile, 24 agosto e 19 dicembre, e quella ovest invece si \u00e8 verificata nei giorni 13 febbraio, 13 giugno, 13 ottobre e il 27 gennaio 2010.\nPeriodo di elongazione.\nL'evento di massima elongazione dei pianeti interni accade periodicamente, con le due rispettive elongazioni (est e ovest) che si alternano fra loro. Il periodo con il quale ricorrono le massime elongazioni dipende dalla velocit\u00e0 angolare relativa del pianeta rispetto alla Terra, vista dal sole. Il tempo necessario a completare il suddetto periodo \u00e8 detto periodo sinodico del pianeta.\nDetto \"T\" il periodo (ad esempio il tempo che intercorre fra due successive elongazioni orientali), \"\u03c9\" la velocit\u00e0 angolare relativa, \"\u03c9\"e la velocit\u00e0 angolare della Terra e \"\u03c9\"p la velocit\u00e0 angolare del pianeta, si ha:\nDove \"T\"e e \"T\"p sono rispettivamente i periodi della Terra e del relativo pianeta, o meglio i loro rispettivi Anni siderali (periodo di rivoluzione attorno al sole).\nPer esempio, l'anno venusiano (o periodo siderale venusiano) \u00e8 di 225 giorni, e quello della terra \u00e8 notoriamente di 365 giorni. Dunque il periodo sinodico di Venere (ipotizzando per semplicit\u00e0 entrambe le orbite di Venere e della Terra perfettamente circolari e complanari), \u00e8 di 584 giorni, che \u00e8 poi il tempo che intercorre fra due elongazioni dello stesso orientamento: questo vuol dire che deve passare pi\u00f9 di un anno affinch\u00e9 Venere possa esser vista, ad esempio, dopo il tramonto, che \u00e8 un orario comodo per le osservazioni.\nQuesto valore \u00e8 approssimato perch\u00e9 le orbite non sono n\u00e9 perfettamente circolari, n\u00e9 tanto meno complanari. Peraltro, in virt\u00f9 della III legge di Keplero, quando un pianeta \u00e8 prossimo al Sole si muove pi\u00f9 velocemente di quando ne \u00e8 pi\u00f9 lontano, senza ignorare peraltro il contributo dovuto ai moti di precessione (che incidono in maniera molto minore, pressoch\u00e9 trascurabile), per cui la determinazione esatta della data e dell'ora delle elongazioni richiede una pi\u00f9 accurata analisi delle rispettive meccaniche orbitali dei pianeti interni e della terra.\nElongazione dei pianeti esterni.\nPianeti esterni, Pianeti nani e asteroidi seguono dei cicli differenti. Dopo una congiunzione superiore, l'elongazione dell'orbita dell'oggetto continua ad aumentare fino a quando non si avvicina a un valore massimo superiore a 90\u00b0 (impossibile per un pianeta interno), tipicamente molto pi\u00f9 vicino a 180\u00b0, fenomeno conosciuto in Meccanica celeste come \"opposizione\", che permette in pratica al pianeta stesso di essere visibile durante tutta la notte e corrisponde a una congiunzione eliocentrica con la Terra. In altre parole, per un osservatore solidale a un pianeta esterno in opposizione con la Terra, la Terra appare in congiunzione inferiore con il Sole. Tecnicamente, l'istante esatto di opposizione \u00e8 leggermente diverso dal relativo istante di massima elongazione. L'opposizione \u00e8 definita come l'istante nel quale la longitudine ellittica apparente del pianeta esterno e quella del Sole differiscono fra loro di 180\u00ba; questa definizione non tiene conto del fatto che le orbite non sono complanari. Per esempio, l'orbita di Plutone, oltre che essere fortemente eccentrica, \u00e8 anche molto inclinata rispetto al piano dell'eclittica, in modo da avere la massima elongazione per un angolo molto minore di 180\u00ba, cio\u00e8 molto prima dell'opposizione.\nTutti i pianeti superiori sono pi\u00f9 facilmente visibili alla loro opposizione e sono visibili al di sopra dell'orizzonte per tutta la notte. La variazione nella magnitudine causata da variazioni nella elongazione sono maggiori quanto pi\u00f9 l'orbita del pianeta \u00e8 vicina a quella della Terra. Ad esempio la magnitudo di Marte cambia abbastanza significativamente in funzione dell'elongazione: pu\u00f2 raggiungere un minimo di +1,8 durante una congiunzione prossima all'afelio, ma in rare opposizioni pi\u00f9 favorevoli, pu\u00f2 scendere fino a -2,9, cio\u00e8 75 volte pi\u00f9 luminosa che al valore minimo. La massima e la minima luminosit\u00e0 di Giove differiscono solo di un fattore 3,3, ancor meno per Urano - che \u00e8 il pi\u00f9 lontano pianeta del sistema solare ancora osservabile ad occhio nudo- la cui differenza di magnitudo si aggira intorno a 1,7 volte.\nPoich\u00e9 alcuni asteroidi hanno un'orbita non molto pi\u00f9 grande di quella della terra, la loro magnitudo pu\u00f2 variare fortemente durante l'elongazione. Anche se almeno una dozzina di oggetti della fascia principale possono essere osservati con un binocolo da 10x50 durante una tipica opposizione, solo Cerere e Vesta sono sempre al di sopra del limite di +9,5 a piccole elongazioni.\nSignificato meccanico.\nIn fisica e precisamente in meccanica, si definisce elongazione la distanza tra un corpo che oscilli di moto armonico e il centro dell'oscillazione. \nUn'oscillazione armonica \u00e8 descritta dalla seguente equazione, considerata formula_2 la posizione lungo la direzione del moto, formula_3 l'ampiezza dell'oscillazione, formula_4 la \"pulsazione\" o velocit\u00e0 angolare (in cui formula_5 \u00e8 la frequenza), formula_6 \u00e8 il tempo, formula_7 \u00e8 l'angolo di fase iniziale, formula_8 il tempo iniziale e formula_9 la posizione centrale o centro dell'oscillazione (posizione nella quale l'energia cinetica del corpo \u00e8 massima e la sua energia potenziale minima):\nformula_10\ndove \"sin\" rappresenta la funzione trigonometrica seno (che naturalmente potrebbe essere tranquillamente sostituita dalla funzione coseno).\nL'elongazione istantanea sar\u00e0 quindi data da formula_11.\nPoich\u00e9 il seno di un angolo pu\u00f2 assumere valori compresi tra -1 e 1, la posizione formula_2 sar\u00e0 sempre compresa tra formula_13 e formula_14. La distanza massima sar\u00e0 dunque formula_3 e cio\u00e8 lelongazione massima dell'oscillazione."}
{"id": "290261", "revid": "511004", "url": "https://it.wikipedia.org/wiki?curid=290261", "title": "Eroe dell'Ucraina", "text": "Il titolo di Eroe d'Ucraina (; ) \u00e8 il pi\u00f9 alto riconoscimento conferito ad un singolo cittadino dal Governo dell'Ucraina.\nStoria.\nFu creato il 23 agosto 1998 dal presidente Leonid Ku\u010dma con l'editto #944/98 e viene assegnato per eroismo o per successi nella ricerca.\nLo scienziato Borys Paton fu il primo a ricevere questa onorificenza, in totale 466 persone l'hanno ottenuta. Le decorazioni dell'Eroe d'Ucraina ricordano molto quelle dei paesi confinanti, come il titolo russo Eroe della Federazione Russa e quello bielorusso Eroe della Bielorussia, la loro natura \u00e8 stata storicamente e culturalmente influenzata dalla defunta Unione delle Repubbliche Socialiste Sovietiche e dal prestigioso riconoscimento dell'Eroe dell'Unione Sovietica.\nIn effetti questo titolo fu preceduto da due importanti titoli, ai tempi dell'URSS: Eroe dell'Unione Sovietica, creato il 16 aprile 1934, ed Eroe del Lavoro Socialista, creato il 27 dicembre 1938.\nAndrij \u0160ev\u010denko, ex Pallone d'oro del , \u00e8 stato premiato nel 2004 dal presidente Leonid Ku\u010dma con la pi\u00f9 alta onorificenza, il titolo di Eroe d'Ucraina.\nIl 21 novembre 2014 \u00e8 stato riconosciuto il titolo di \"Eroe dell'Ucraina\" a Ihor Kostenko e alle altre vittime degli scontri di Euromaidan."}
{"id": "290266", "revid": "124287053", "url": "https://it.wikipedia.org/wiki?curid=290266", "title": "Edgar Morin", "text": "\u00c8 noto soprattutto per l'approccio transdisciplinare con il quale ha trattato un'ampia gamma di argomenti, fra cui l'epistemologia.\nDurante la sua carriera accademica ha lavorato principalmente presso l'\u00c9cole des hautes \u00e9tudes en sciences sociales (EHESS) e il Centre national de la recherche scientifique (CNRS). Particolare attenzione hanno ricevuto le sue ricerche sulla complessit\u00e0 e il cosiddetto \"pensiero complesso\".\nBiografia.\nMorin nasce in una famiglia ebrea sefardita, originaria di Livorno. Suo padre era un commerciante ebreo di Salonicco ma si dichiarava laico e di origine \"neo marrana\"; figlio unico, resta orfano di madre a 10 anni.\nDa ragazzo, Morin amava la lettura, il cinema, l'aviazione e il ciclismo. Si lega al socialismo ai tempi del Fronte Popolare francese e della Guerra civile spagnola. Nel 1940, quando i tedeschi invadono la Francia, Morin fugge a Tolosa dove si dedica ad aiutare gli esuli e ad approfondire il marxismo. Nel 1942, poco prima di entrare nella Resistenza, nella quale sar\u00e0 tenente delle forze combattenti, ottiene una licenza in diritto. Nella resistenza conosce Fran\u00e7ois Mitterrand e adotta il nome di battaglia Morin, che preferir\u00e0 rispetto al cognome vero. Nel 1941 aderisce al Partito Comunista Francese. Prende parte alla liberazione di Parigi nell'agosto del 1944 e l'anno seguente sposa Violette Chapellaubeau. I due si trasferiscono a Landau dove Morin \u00e8 prima addetto allo Stato Maggiore della Prima Armata francese in Germania (1944), poi Capo dell'Ufficio \"Propaganda\" del governo militare Francese (1945). Alla Liberazione scrive \"L'an z\u00e9ro de l'Allemagne\" sulla situazione del popolo tedesco, libro che richiama l'attenzione di Maurice Thorez, allora segretario generale del Partito Comunista Francese e Ministro della Funzione Pubblica, che lo invita a scrivere nella rivista \"Les Lettres fran\u00e7aises\".\nNel 1946 torna a Parigi e abbandona la carriera militare, proseguendo le attivit\u00e0 nel partito comunista. Per le sue posizioni anti-staliniste il rapporto col partito nel 1949 comincia a deteriorarsi, fino alla sua espulsione nel 1951, seguita alla pubblicazione di un articolo su \"Le Nouvel Observateur\" (all'epoca noto come \"France-observateur\"). Nel 1950 entra al Centre national de la recherche scientifique (CNRS, Centro Nazionale della Ricerca Scientifica) nel campo dell'antropologia sociale, su consiglio e con l'appoggio di Georges Friedmann, Maurice Merleau-Ponty, Vladimir Jank\u00e9l\u00e9vitch e di Pierre Georges. Nel 1955 anima un comitato contro la Guerra d'Algeria.\nSuccessivamente, si distacca progressivamente dal comunismo per avvicinarsi al Partito Socialista francese, per il quale simpatizza a partire dai primi anni '80, manifestando molta vicinanza in particolare verso le posizioni di Fran\u00e7ois Hollande.\nSviluppo filosofico.\nNella cinematografia Morin aderisce al surrealismo, pur senza abbandonare il socialismo. Condivide le idee di Franco Fortini e Roberto Guiducci: fonda e dirige la rivista \"Arguments\" (1954-1962), ispirata alla rivista italiana \"Argomenti\", di Fortini. Nel 1959 pubblica il libro \"Autocritique\".\nNel 1960, Morin viaggia per l'America latina, visitando Brasile, Cile, Bolivia, Per\u00f9 e Messico, dove viene profondamente impressionato dalla cultura indigena e afro-brasiliana. Tornato in Francia, pubblica \"L'Esprit du Temps\". Nel 1961 fonda, con Roland Barthes e Georges Friedmann, la rivista \"Communications\".\nA partire dal 1965 \u00e8 coinvolto in un ampio progetto multidisciplinare, finanziato dalla \"D\u00e9l\u00e9gation G\u00e9n\u00e9rale \u00e0 la Recherche Scientifique et Technologique\" (DGRST), su una Comune in Bretagna, a Ploz\u00e9vet. Passa l'intero 1965 portando avanti ricerche, assieme ai suoi collaboratori, vivendo a Poulhan. La ricerca d\u00e0 luogo alla pubblicazione dal titolo \"La M\u00e9tamorphose de Ploz\u00e9vet\" (1967). Si tratta di uno dei primi saggi di etnologia sulla Francia contemporanea. Questa \"unicit\u00e0\" gli porta per\u00f2 conseguenze negative: Morin viene etichettato come \"eretico\" dal DGRST, cosa che contribuir\u00e0 alla sua crescente avversione per l'ambiente accademico parigino, e lo indurr\u00e0 a passare un tempo sempre maggiore lavorando lontano dalla capitale.\nNel 1968 Morin sostituisce Henri Lef\u00e9bvre all'Universit\u00e0 di Nanterre. Coinvolto nelle rivolte studentesche di quel periodo, nel maggio 1968 scrive una serie di articoli per \"Le Monde\" tentando di analizzare quella che chiamava \"La Comune studentesca\". Segue da vicino la rivolta studentesca con una seconda serie di articoli per \"Le Monde\" intitolata \"La r\u00e9volution sans visage\". Sempre nel 1968, insieme con Claude Le Fort e Cornelius Castoriadis pubblica \"Mai 68: la Br\u00e8che\" (\"Maggio 1968: la Breccia\").\nNel 1969 Morin trascorre un anno al Salk Institute a La Jolla, California, dove si fa coinvolgere negli studi di genetica iniziatisi con la scoperta del DNA; queste influenze culturali contribuiranno alla sua visione dell'umanit\u00e0 e del mondo che combina cibernetica, teoria dell'informazione e teoria dei sistemi.\nNel 1983 pubblica \"De la nature de l'URSS\", con cui lo studioso approfondisce la sua analisi del comunismo sovietico.\n\"Riforma del pensiero\" e \"politica della civilt\u00e0\".\nEdgar Morin ha dedicato gran parte della sua opera ai problemi di una \"riforma del pensiero\", affrontando le questioni alla base delle sue riflessioni sull'umanit\u00e0 e sul mondo: la necessit\u00e0 di una nuova conoscenza che superi la separazione dei saperi presente nella nostra epoca e che sia capace di educare gli educatori a un pensiero della complessit\u00e0.\nIn Morin \u00e8 anzitutto fondamentale la distinzione tra \"civilt\u00e0\" e \"cultura\". La cultura \u00e8 l'insieme delle credenze e dei valori caratteristici di una determinata comunit\u00e0. La civilt\u00e0 \u00e8 invece il processo attraverso il quale si trasmettono da una comunit\u00e0 all'altra: le tecniche, i saperi, le scienze.\nMorin sostiene che \"la cultura, ormai, non solo \u00e8 frammentata in parti staccate, ma anche spezzata in due blocchi\": da una parte la cultura umanistica \"che affronta la riflessione sui fondamentali problemi umani, stimola la riflessione sul sapere e favorisce l'integrazione personale delle conoscenze\", dall'altra, la cultura scientifica che \"separa i campi della conoscenza, suscita straordinarie scoperte, geniali teorie, ma non una riflessione sul destino umano e sul divenire della scienza stessa\". A ci\u00f2 va aggiunta la sfida sociologica: \"l'informazione \u00e8 una materia prima che la conoscenza deve padroneggiare e integrare\", una conoscenza \"costantemente rivisitata e riveduta dal pensiero\", il quale a sua volta \"\u00e8 oggi pi\u00f9 che mai il capitale pi\u00f9 prezioso per l'individuo e la societ\u00e0\". L'indebolimento di una percezione globale conduce all'indebolimento del senso della responsabilit\u00e0, poich\u00e9 ciascuno tende a essere responsabile solo del proprio compito specializzato, cos\u00ec come all'indebolimento della solidariet\u00e0, poich\u00e9 ciascuno percepisce solo il legame con la propria citt\u00e0: \"la conoscenza tecnica \u00e8 riservata agli esperti\" e \"mentre l'esperto perde la capacit\u00e0 di concepire il globale e il fondamentale, il cittadino perde il diritto alla conoscenza\".\nSecondo Morin \u00e8 necessario raccogliere queste sfide attraverso la riforma dell'insegnamento e la riforma del pensiero: \"\u00c8 la riforma di pensiero che consentirebbe il pieno impiego dell'intelligenza per rispondere a queste sfide e che permetterebbe il legame delle due culture disgiunte. Si tratta di una riforma non programmatica ma paradigmatica, poich\u00e9 concerne la nostra attitudine a organizzare la conoscenza\". Per spiegare questo concetto Morin richiama una frase di Michel de Montaigne: \"\u00c8 meglio una testa ben fatta che una testa ben piena\". Egli perci\u00f2 distingue tra \"una testa nel quale il sapere \u00e8 accumulato e non dispone di un principio di selezione e di organizzazione che gli dia senso\" e una \"testa ben fatta\", che comporta \"un'attitudine generale a porre e a trattare i problemi; principi organizzatori che permettano di collegare i saperi e di dare loro senso\".\nSecondo Morin, una \"testa ben fatta\", mettendo fine alla separazione tra le due culture, consentirebbe di rispondere alle formidabili sfide della globalit\u00e0 e della complessit\u00e0 nella vita quotidiana, sociale, politica, nazionale e mondiale.\nRiguardo alla civilt\u00e0 occidentale, che \u00e8 oramai globalizzata, essa ha ormai pi\u00f9 effetti negativi che positivi, ed \u00e8 anch'essa dunque bisognosa di una riforma, e dunque di una \"politica della civilt\u00e0\". Gli assi portanti di una tale politica dovrebbero essere l'umanizzazione delle citt\u00e0 e la lotta alla desertificazione delle campagne. Una politica della civilt\u00e0 deve ristabilire solidariet\u00e0 e responsabilit\u00e0, e mirare a una simbiosi tra le diverse civilt\u00e0 planetarie, raccogliendo il meglio di ci\u00f2 che ciascuna ha da offrire. Deve infine abbandonare il perseguimento del \"di pi\u00f9\" a favore del \"meglio\", abbandonare l'idea quantitativa di crescita generalizzata, per adottarne una qualitativa: la politica della civilt\u00e0 deve stabilire dove deve esservi crescita, e dove decrescita.\nIl cinema.\nEntrato al CNRS nel 1950, Morin inizia a studiare cinema, collaborando con la \"Revue internationale de filmologie\" e pubblicando nel 1956 \"Le Cin\u00e9ma ou l'Homme imaginaire\", nel quale analizza la proiezione cinematografica e l'identificazione dello spettatore con l'immagine. Il saggio, considerato da alcuni come fondatore della storia culturale del cinema, \u00e8 anche una constatazione sul ritardo delle scienze umane nell'interessarsi al dispositivo cinematografico. Lo studio sul cinema continuer\u00e0 anche l'anno successivo con \"Les Stars\" e con i numerosi articoli scritti per la rivista \"La Nef\".\nNel 1961, Morin co-dirige con Jean Rouch il film \"Chronique d'un \u00e9t\u00e9\" (Cronaca di un'estate), che getta le basi per il cin\u00e9ma v\u00e9rit\u00e9 francese. Il documentario segue la vita di alcuni giovani lavoratori e studenti durante l'estate parigina del 1960, cercando di rispondere alla domanda \"Sei felice?\"; alcuni rush del film saranno poi riutilizzati da Florence Dauman per \"Un \u00e9t\u00e9 + 50\" (2011). Nel 1963, il regista Henri Calef chiede a Morin di scrivere la sceneggiatura per \"L'Heure de la v\u00e9rit\u00e9\", che racconta della storia di un vecchio nazista rifugiatosi in Israele assumendo l'identit\u00e0 di un deportato che aveva ucciso; in seguito a degli screzi con Calef, Morin decider\u00e0 di togliere il suo nome dalla sceneggiatura, usando invece lo pseudonimo di \"Beressi\", nome da nubile della madre.\nEdgar Morin torner\u00e0 a parlare della produzione del film, del suo rapporto con il cinema e di \"Chronque d'un \u00e9t\u00e9\" nel documentario \"Edgar Morin, chronique d'un regard\", diretto nel 2015 da C\u00e9line Gailleurd e Olivier Bohler. \nOnorificenze in Italia.\nIl 19 novembre 2001 viene insignito all'Universit\u00e0 IULM della laurea honoris causa in Lingue e letterature straniere.\nNel marzo 2002, in occasione del conferimento, da parte dell'Universit\u00e0 degli Studi di Messina, della laurea \"honoris causa\" in Filosofia, il Dipartimento di Filosofia dell'Ateneo peloritano fonda il Centro Studi di Filosofia della Complessit\u00e0, intitolandolo ad Edgar Morin, \u00abpensatore che pi\u00f9 di ogni altro ha messo in luce il tessuto \"complexus\" dei saperi\u00bb.\nIl 1\u00ba dicembre 2008 \u00e8 stato insignito della Laurea Honoris Causa in Scienze dell'Educazione dall'Universit\u00e0 degli studi S. Orsola Benincasa di Napoli. Dopo la proclamazione Morin ha tenuto la sua lectio doctoralis su \"I sette saperi per un'educazione al futuro\". Il 17 novembre 2011 \u00e8 stato insignito della Laurea Honoris Causa in Scienze pedagogiche, dall'Universit\u00e0 degli studi di Macerata. Dopo la proclamazione Morin ha tenuto la sua lectio doctoralis su \"Le sfide della conoscenza per un umanesimo planetario\".\nNel 2012 \u00e8 stato insignito del Premio Scanno per la sociologia."}
{"id": "290271", "revid": "365417", "url": "https://it.wikipedia.org/wiki?curid=290271", "title": "Disaster recovery", "text": "Con disaster recovery (brevemente DR, in italiano: \"Recupero dal Disastro\"), in informatica ed in particolare nell'ambito della sicurezza informatica, si intende l'insieme delle misure tecnologiche e logistico/organizzative atte a ripristinare sistemi, dati e infrastrutture necessarie all'erogazione di servizi di business per imprese, associazioni o enti, a fronte di gravi emergenze che ne intacchino la regolare attivit\u00e0. Il \"Disaster Recovery Plan\" (DRP) (in italiano, Piano di Recupero del Disastro) \u00e8 il documento che esplicita tali misure, compreso all'interno del pi\u00f9 ampio piano di continuit\u00e0 operativa (BCP).\nStoria.\nSi \u00e8 sviluppato nella seconda met\u00e0 del XX secolo, quando i responsabili dei centri di calcolo hanno iniziato a riconoscere la dipendenza delle loro organizzazioni dai loro sistemi informatici. A quel tempo, la maggior parte dei sistemi erano mainframe orientati sulla programmazione batch che, in molti casi, potevano essere interrotti per un numero di giorni prima che si producessero danni significativi all'organizzazione.\nCome consapevolezza della potenziale interruzione del business che avrebbe seguito un disastro correlato all'IT, l'industria del Disaster Recovery si \u00e8 sviluppata per fornire centri per il backup dei dati, con Sun Information Systems (che in seguito divenne Sungard Availability Services) che divenne il primo importante fornitore di hot spot commerciali degli Stati Uniti, stabilito nel 1978 in Sri Lanka.\nDurante gli anni '80 e '90, la consapevolezza del cliente e dell'industria sono cresciute rapidamente, guidate dall'avvento di sistemi aperti e di elaborazione sistema real-time che hanno aumentato la dipendenza delle organizzazioni dai loro sistemi IT. Le normative che impongono la continuit\u00e0 aziendale dei piani di Disaster Recovery per le organizzazioni in vari settori dell'economia, imposte dalle autorit\u00e0 e dai partner commerciali, hanno aumentato la richiesta e portato alla disponibilit\u00e0 di servizi di Disaster Recovery commerciali, compresi i data center mobili consegnati in un luogo di recupero idoneo (generalmente in camion).\nQuesta crescente dipendenza dai sistemi IT, cos\u00ec come la maggiore consapevolezza da disastri su vasta scala come tsunami, terremoti, alluvioni ed eruzioni vulcaniche, hanno generato prodotti e servizi correlati al recupero dei dati e dei sistemi dopo i disastri, che vanno dalle soluzioni ad alta disponibilit\u00e0 fino alle strutture \"Backup site\". Una rete migliorata significava che i servizi IT critici potevano essere serviti da remoto, quindi il recupero on-site (sul posto) \u00e8 diventato meno importante.\nL'ascesa del cloud computing dal 2010 continua questa tendenza: al giorno d'oggi, conta ancora meno dove i servizi di elaborazione sono fisicamente serviti, purch\u00e9 la rete stessa sia sufficientemente affidabile (un problema separato e meno preoccupante dal momento che le reti moderne sono altamente resilienti per costruzione). \"Il recupero come servizio\" (dall'inglese RaaS - \"Recovery as a Service\") \u00e8 una delle caratteristiche o dei vantaggi di sicurezza del Cloud Computing promosso da \"Cloud Security Alliance\".\nIn ambito \"Cyber Security\", l'Universit\u00e0 Carnegie Mellon di Pittsburgh rilascia la certificazione internazionale di tipo \"Computer Emergency Response Team\", e opera in collaborazione col \"Forum of Incident Response Teams (FIRST)\".\nClassificazione.\nI disastri possono essere classificati in due grandi categorie.\nAffinch\u00e9 una organizzazione possa rispondere in maniera efficiente ad una situazione di emergenza, devono essere analizzati:\nPer una corretta applicazione del piano, i sistemi devono essere classificati secondo varie definizioni.\nCritici.\nLe relative funzioni non possono essere eseguite senza essere sostituite da strumenti (mezzi) di caratteristiche identiche. Le applicazioni critiche non possono essere sostituite con metodi manuali. La tolleranza in caso di interruzione \u00e8 molto bassa, di conseguenza il costo di una interruzione \u00e8 molto alto.\nVitali.\nLe relative funzioni possono essere svolte manualmente, ma solo per un breve periodo di tempo. Vi \u00e8 una maggiore tolleranza all'interruzione rispetto a quella prevista per i sistemi critici, conseguentemente il costo di una interruzione \u00e8 inferiore, anche perch\u00e9 queste funzioni possono essere riattivate entro un breve intervallo di tempo (generalmente entro cinque giorni).\nDelicati.\nQueste funzioni possono essere svolte manualmente, a costi tollerabili, per un lungo periodo di tempo. Bench\u00e9 queste funzioni possano essere eseguite manualmente, il loro svolgimento risulta comunque difficoltoso e richiede l'impiego di un numero di persone superiore a quello normalmente previsto in condizioni normali.\nNon-critici.\nLe relative funzioni possono rimanere interrotte per un lungo periodo di tempo, con un modesto, o nullo, costo per l'azienda, e si richiede un limitato (o nullo) sforzo di ripartenza quando il sistema viene ripristinato.\nLe procedure applicative, il software di sistema ed i file che sono stati classificati e documentati come critici, devono essere ripristinati prioritariamente. Applicazioni, software e file classificati come critici hanno una tolleranza molto bassa alle interruzioni. La criticit\u00e0 di applicazioni, software di sistema e dati, deve essere valutata in funzione del periodo dell'anno in cui il disastro pu\u00f2 accadere. Software pu\u00f2 significare: sistemi operativi, applicazioni, configurazioni HD, policy di dominio, ecc. File pu\u00f2 significare: database, documenti, sorgenti e setup, copie di backup, ecc.\nUn piano d'emergenza deve prevedere il ripristino di tutte le funzioni aziendali e non solo il servizio ICT centrale. Per la definizione del DRP devono essere valutate le strategie di ripristino pi\u00f9 opportune su: siti alternativi, metodi di back up, sostituzione degli equipaggiamenti e ruoli e responsabilit\u00e0 dei team. La prolungata indisponibilit\u00e0 del servizio elaborativo derivante in particolare situazione di disastro, e quindi dei servizi primari, rende necessario l'utilizzo di una strategia di ripristino in sito alternativo.\nCaratteristiche.\nMisure di controllo.\nLe misure di controllo sono le azioni o i procedimenti che possono ridurre o eliminare varie minacce per le organizzazioni. Diversi tipi di misure possono essere inclusi nel \"Piano di Disaster Recovery\" (DRP). Qui \"misura di controllo\" non ha il significato di \"verifica, valutazione, prova\" ma \"metodo operativo per tenere sotto controllo\".\nIl Piano di Disaster Recovery \u00e8 un sottoinsieme di un processo pi\u00f9 ampio noto come piano di continuit\u00e0 operativa e include la pianificazione per la ripresa di applicazioni, dati, hardware, comunicazioni elettroniche (come il networking) e altre infrastrutture IT. Un \"piano di continuit\u00e0 operativa\" (BCP) include la pianificazione di aspetti non correlati all'IT come strutture, crisi di comunicazione e protezione della reputazione e dovrebbe fare riferimento al Piano di Disaster Recovery (DRP) per il ripristino/continuit\u00e0 dell'infrastruttura IT.\nLe misure di controllo del Disaster Recovery IT possono essere classificate nei seguenti tre tipi:\nLe buone misure del Piano di Disaster Recovery impongono che questi tre tipi di controlli siano documentati ed esercitati regolarmente utilizzando i cosiddetti \"Test DR\".\nConseguenze e risvolti.\nL'impatto di tali emergenze \u00e8 tale che si stima che la maggior parte delle grandi imprese spendano fra il 2% ed il 4% del proprio budget IT nella pianificazione della gestione dei disaster recovery, allo scopo di evitare perdite maggiori nel caso che l'attivit\u00e0 non possa continuare a seguito della perdita di dati ed infrastrutture IT. Delle imprese che hanno subito disastri con pesanti perdite di dati, circa il 43% non ha pi\u00f9 ripreso l'attivit\u00e0, il 51% ha chiuso entro due anni e solo il 6% \u00e8 riuscita a sopravvivere nel lungo termine. I disastri informatici con ingenti perdite di dati nella maggioranza dei casi possono provocare il fallimento dell'impresa o dell'organizzazione, ragion per cui investire in opportune strategie di recupero diventa una scelta quasi obbligata.\nTecniche.\nAllo stato attuale, la tecnologia offre la possibilit\u00e0 di realizzare varie soluzioni di continuit\u00e0 e Disaster Recovery, fino alla garanzia di fatto di un'erogazione continua dei servizi IT, necessaria per i sistemi (es. finanziari o di monitoraggio) definiti \"mission critical\".\nIn pratica i sistemi e i dati considerati \"importanti\" vengono ridondati in un \"sito secondario\" o \"sito di Disaster Recovery\" per far s\u00ec che, in caso di disastro (terremoto, inondazione, attacco terroristico, ecc.) tale da rendere inutilizzabili i sistemi informativi del sito primario, sia possibile attivare le attivit\u00e0 sul sito secondario nel pi\u00f9 breve tempo e con la minima perdita di dati possibile.\nChiaramente quanto pi\u00f9 stringenti saranno i livelli di continuit\u00e0 tanto pi\u00f9 alti saranno i costi di implementazione della soluzione. In particolare, i livelli di servizio sono usualmente definiti dai due parametri Recovery Time Objective (RTO) e Recovery Point Objective (RPO).\nReplica sincrona.\nLa replica sincrona garantisce la specularit\u00e0 dei dati presenti sui due siti poich\u00e9 considera ultimata una transazione solo se i dati sono stati scritti sia sulla postazione locale che su quella remota. In caso di evento disastroso sulla sede principale, le operazioni sul sito di Disaster Recovery possono essere riavviate molto rapidamente (basso RTO e RPO praticamente nullo).\nLa replica sincrona \u00e8 limitata dalla incapacit\u00e0 dell'applicazione di gestire l'impatto del ritardo di propagazione (vincolo fisico quindi, e non tecnologico) sulle prestazioni. In funzione della sensibilit\u00e0 dell'applicazione e della tecnologia di comunicazione tra i due siti, l'efficacia della copia sincrona inizia a diminuire a una distanza variabile tra i 35\u00a0km e i 100\u00a0km.\nReplica asincrona.\nPer far fronte al limite di distanza tra i due siti imposto da tecniche sincrone, si ricorre spesso alla tecnica di copia asincrona. In questo caso il sito che si occuper\u00e0 della replica pu\u00f2 trovarsi anche a distanze notevoli. In questo modo \u00e8 possibile affrontare anche disastri con ripercussioni su larga scala (come ad esempio forti scosse sismiche) che altrimenti potrebbero coinvolgere entrambi i siti (se questi si trovano nelle vicinanze).\nUn ulteriore vantaggio della copia asincrona \u00e8 la possibilit\u00e0 di essere implementata via software non dovendo necessariamente ricorrere a sofisticate e costose tecnologie di storage.\nTecnica mista.\nPer garantire la disponibilit\u00e0 dei servizi anche in caso di \"disastro esteso\" e al tempo stesso ridurre al minimo la perdita di dati vitali si pu\u00f2 ricorrere ad una soluzione di tipo misto: effettuare una copia sincrona su un sito intermedio relativamente vicino al primario e una copia asincrona su un sito a grande distanza.\nStrategie.\nPrima di selezionare una strategia di Disaster Recovery (DR), un pianificatore per il DR fa riferimento innanzitutto al piano di continuit\u00e0 operativa aziendale che dovrebbe indicare le metriche chiave di Recovery Time Objective (RTO) e Recovery Point Objective (RPO) per vari processi aziendali (come il processo per gestire il libro paga, generare un ordine, ecc.). Le metriche specificate per i processi di business vengono quindi mappate ai sistemi IT e all'infrastruttura sottostanti che supportano tali processi.\nRTO e RPO incompleti possono far deragliare rapidamente un piano di Disaster Recovery. Ogni articolo nel piano DR richiede un punto di ripristino e un obiettivo temporale definiti, in quanto la mancata creazione di questi pu\u00f2 portare a problemi significativi che possono estendere l'impatto del disastro. Una volta che le metriche RTO e RPO sono state mappate sull'infrastruttura IT, il pianificatore del DR pu\u00f2 determinare la strategia di ripristino pi\u00f9 adatta per ciascun sistema. In definitiva, l'organizzazione definisce il budget IT e pertanto le metriche RTO e RPO devono adattarsi al budget disponibile. Mentre la maggior parte dei responsabili delle unit\u00e0 di business vorrebbe la perdite di dati e di tempo pari a zero, il costo associato a quel livello di protezione potrebbe rendere impraticabili le soluzioni ad alta disponibilit\u00e0 desiderate. Un'analisi costi-benefici spesso stabilisce quali misure di Disaster Recovery sono implementate.\nAlcune delle strategie pi\u00f9 comuni per la protezione dei dati includono:\nIn molti casi, un'organizzazione pu\u00f2 scegliere di utilizzare un fornitore di servizi di Disaster Recovery in outsourcing per fornire un sito e sistemi stand-by anzich\u00e9 utilizzare le proprie strutture remote, sempre tramite il cloud computing.\nOltre a prepararsi per la necessit\u00e0 di recuperare i sistemi, le organizzazioni attuano anche misure precauzionali con l'obiettivo di prevenire un disastro in primo luogo. Questi possono includere:\nNote.\nLa normativa italiana in tema di Disaster Recovery e continuit\u00e0 operativa. Decreto Legislativo 7 marzo 2005, n. 82 e s.m.i. \u2013 Art. 50-bis"}
{"id": "290272", "revid": "1543377", "url": "https://it.wikipedia.org/wiki?curid=290272", "title": "The Elder Scrolls", "text": "The Elder Scrolls (traducibile dall'inglese come \"Le antiche pergamene\") \u00e8 una serie di videogiochi action RPG sviluppati e pubblicati da Bethesda Softworks per console e PC a partire dal 1994, anno di pubblicazione del primo capitolo della saga principale, \"\".\nInizialmente disponibile solamente per PC, a partire dal terzo capitolo la saga \u00e8 diventata disponibile anche per Xbox, estendendosi poi a PlayStation 3 e MacOS, fino a PlayStation 4, Xbox One e Nintendo Switch. Con l'uscita dellAnniversary Edition\" di ' l'11 novembre 2021, in occasione del decimo anniversario di uscita del gioco, la saga si estende anche a PlayStation 5 ed Xbox Series X/S.\nCaratteristiche.\nI giochi appartenenti a \"The Elder Scrolls\" presentano una certa flessibilit\u00e0 e variabilit\u00e0 per quanto riguarda l'impostazione dell'esperienza di gioco: per quanto si tratti di una serie di \"action RPG\", inizialmente i giochi erano concepiti per una personalizzazione limitata del personaggio, almeno fino al quarto capitolo della saga. \u00c8 con che si \u00e8 data una maggior attenzione alla possibilit\u00e0 di modellare a proprio piacimento il personaggio, strada che la casa di produzione ha voluto intraprendere anche attraverso lo spin-off \"The Elder Scrolls Online\", un vero e proprio MMORPG.\nCapitoli.\nLa serie di \"The Elder Scrolls\" conta sei capitoli principali, di cui l'ultimo attualmente in fase di pre-produzione:\nEsistono inoltre sei \"spin-off:\"\nCapitoli principali.\n\"The Elder Scrolls: Arena\" (1994).\nLa saga \"The Elder Scrolls\" prese avvio con la pubblicazione dell'GdR d'azione \"\", pubblicato nel 1994. Il videogioco venne concepito da Ted Peterson e Vijay Lakshman semplicemente come un gioco richiamante l'et\u00e0 medievale, sia per ambientazione sia per trama, da giocare in prima persona, ispirandosi al poco fortunato \"Legends of Valour\". Successivamente, al duo di sviluppatori si aggiunse anche Julien Lefay, grazie al quale il gioco acquis\u00ec sia l'impronta di \"action RPG\" sia di \"open world\", ispirandosi a . Originariamente, infatti, il gioco non era stato concepito come un GdR, bens\u00ec come un'avventura nella quale il protagonista avrebbe dovuto viaggiare in varie regioni per diventare un Campione.\n\"Arena\" \u00e8 ambientato nel continente di Tamriel (appartenente al mondo di Nirn), il quale si trova sotto il controllo dell'Impero dei Septim, che ha capitale nella provincia di Cyrodiil. Oltre ad essa, il dominio imperiale comprende altri otto territori, ad ognuno dei quali corrisponde una specifica razza abitante autoctona.\nA rendere innovative le meccaniche di \"Arena\" fu proprio la possibilit\u00e0 di scegliere la razza cui appartenere, nell'hub di creazione del personaggio. Al gioco fu inoltre fornita una trama principale, lineare ed opzionale, oltre a numerose \"quest\" secondarie: il protagonista deve viaggiare lungo i territori di Tamriel, alla ricerca degli 8 pezzi del Bastone del Caos, con cui sconfiggere Jagar Tharn, mago-guerriero usurpatore del trono imperiale di Uriel Septim VII.\nLa \"deadline\" per la pubblicazione di \"TES: Arena\" coincideva con il Natale 1993, ma non fu rispettata. Nonostante fattori come la posticipazione della sua pubblicazione e la presenza di numerosi errori di programmazione nel gioco, esso divenne ben presto popolare, acquisendo notoriet\u00e0 e dando avvio alla serie vera e propria.\n\"The Elder Scrolls II: Daggerfall\" (1996).\nIl secondo capitolo della saga, , usc\u00ec nel 1996, a poco pi\u00f9 di due anni di distanza da \"Arena\". Anch'esso \u00e8 ambientato nel continente di Tamriel, ed ancora una volta Peterson e Lefay collaborarono per la realizzazione del videogioco, a partire dalla pubblicazione di \"Arena.\" A differenza del precedente capitolo, tuttavia, il gioco presentava importanti novit\u00e0 sia grafiche sia contenutistiche: le uniche province esplorabili sono High Rock e Hammerfell (mentre in \"Arena\" erano disponibili tutte le province di Tamriel), la somma delle cui estensioni territoriali ammonta ad oltre 160.000\u00a0km quadrati, il tutto grazie al meccanismo di casualizzazione con cui si rese possibile la generazione delle 15.000 citt\u00e0 visitabili e dei 750.000 PNG con cui poter interagire. Oltretutto, per la produzione del gioco venne impiegato il motore grafico XnGine, che rese tridimensionale l'ambiente di gioco, oltre al meccanismo GURPS che introdusse la possibilit\u00e0 di scegliere tra pi\u00f9 opzioni di dialogo per una maggior personalizzazione del protagonista.\nIl secondo capitolo della saga presentava, ancora una volta, alcuni bug di gioco, ma risult\u00f2 comunque un successo commerciale.\n\"The Elder Scrolls III: Morrowind\" (2002).\nIl terzo capitolo della saga, , fu pubblicato nel 2002, e tra le principali novit\u00e0 si annovera la compatibilit\u00e0 con la console Xbox (\"Arena\" e \"Daggerfall\" erano esclusivamente per PC Microsoft). Il gioco, inoltre, non fu realizzato da Peterson e Lefay (nonostante il suo sviluppo risalga agli anni di \"Daggerfall\"), ma dal nuovo game director di Bethesda Todd Howard, che gi\u00e0 aveva presieduto allo sviluppo di \"\".\nHoward modific\u00f2 in modo radicale il progetto di sviluppo di \"Morrowind\": se Peterson e Lefay, nei primi due capitoli, avevano optato per un'impostazione quasi esasperata da \"open world\", ricorrendo a meccanismi di casualizzazione per aumentare l'estensione virtuale dell'ambiente di gioco, Howard invece decise di limitare drasticamente l'ambiente di gioco, pur mantenendolo totalmente esplorabile ed interagibile. \"Morrowind\" \u00e8 ambientato nell'isola di Vvardenfell, appartenente alla provincia di Morrowind, e la sua estensione virtuale, pari a 16\u00a0km al quadrato, evidenzia il distacco da Peterson-Lefay. Ulteriormente, fu abbandonato il motore XnGine, al quale fu preferito Gamebryo, che ricorreva al Direct 3D e che permise a Howard di pubblicizzare il gioco mediante la vendita della nuova scheda video GeForce4 di NVIDIA. In questo modo, Bethesda pot\u00e9 ampliare la qualit\u00e0 di dettagli, sia a livello di NPC interagibili sia a livello architettonico.\nLe mosse di Howard si rivelarono subito pi\u00f9 che azzeccate: il responso del pubblico fruitore fu pi\u00f9 che positivo: in tre anni, il videogioco fu venduto in pi\u00f9 di 4 milioni di copie, risultando non un semplice successo, bens\u00ec anche una conferma delle potenzialit\u00e0 della saga e di Todd Howard, dal momento che entrambi, Howard prima \"Morrowind\" poi, avevano permesso a Bethesda di risollevarsi e di diventare una casa di produzione videoludica di punta a livello internazionale. Oltretutto, furono realizzati due DLC, \"\" e \".\"\nLa trama si svolge nella regione di Morrowind, precisamente sull'isola di Vvanderfell dove il protagonista \u00e8 la reincarnazione del mitico Dumner Nerevar che affronta il Dagoth Ur, un potente Chimer che regna su Morrowind da quattro secoli.\n\"The Elder Scrolls IV: Oblivion\" (2006).\nIl successo commerciale di \"Morrowind\" consent\u00ec a Todd Howard di acquisire in modo stabile il ruolo di game director per Bethesda, in particolare per la serie \"The Elder Scrolls\". In realt\u00e0, lo sviluppo di prese avvio gi\u00e0 poco tempo dopo la pubblicazione di \"Morrowind\", parallelamente ai lavori sui DLC del terzo capitolo.\nLa cura per lo sviluppo del gioco si riflett\u00e9 nello sviluppo della stessa trama e dell'espansione dell'estensione virtuale: il quarto capitolo della saga \u00e8 infatti ambientato nell'intera Cyrodiil, e tratta le vicende della Crisi dell'Oblivion, con la morte di Uriel Septim VII e l'invasione dei daedra. Migliorato graficamente e nei contenuti, il gioco dimostr\u00f2 come la casa di produzione stesse compiendo ampi passi in avanti. Il gioco, infatti, fu reso disponibile anche per PlayStation 3 e Xbox 360, console di settima generazione, registrando comunque un boom di vendite. Anche in questo caso, furono resi disponibili due contenuti aggiuntivi: \"\" e \".\"\nLa trama si svolge nella regione di Cyrodill dove un'organizzazione segreta chiamata La Mitica Alba che adora Mehrunes Dagon, signore daedrico della distruzione e dell'ambizione, apre i portali dell'Oblivion permettendo all'esercito di Dagon di invadere Tamriel, il protagonista chiamato Eroe di Kvatch dovr\u00e0 impedire che il mondo venga distrutto da tale minaccia.\n\"The Elder Scrolls V: Skyrim\" (2011).\nIl quinto capitolo della saga, \"Skyrim\", fu pubblicato nell'iconica data dell'11 novembre 2011, dopo pi\u00f9 di un anno di voci e indiscrezioni: gi\u00e0 nell'agosto 2010, infatti, il direttore di Bethesda, aveva rivelato l'uscita prossima di un gioco alla cui realizzazione il team di sviluppo si era dedicato sin dai tempi post-\"Oblivion\", ma che aveva tardato ad arrivare a causa del concomitante sviluppo di Fallout 3, pubblicato nel 2008. Furono delle indiscrezioni di una giornalista danese a destare sospetti sull'imminente pubblicazione del sequel di \"Oblivion\", sospetti poi confermati quando Howard svel\u00f2 il titolo di \"\" in occasione degli Spike Video Game Awards del dicembre 2010.\nIl gioco, premiato come \"gioco dell'anno\" da IGN, Spike e altri, \u00e8 ambientato nella provincia nordica di Skyrim, diversi anni dopo le vicende di \"Oblivion\". Furono poi pubblicati tre DLC: \", \" e \".\"\nLa trama si svolge nella regione di Skyrim dove si sta svolgendo una guerra civile e allo stesso tempo i draghi ritornano guidati da Alduin il Divoratore del Mondo. Con il ritorno di Alduin di fatto compare l'unico guerriero in grado di sconfiggerlo, il Sangue di Drago ovvero un mortale nato con l'anima di un drago nonch\u00e9 l'unico che pu\u00f2 abbattere i draghi.\nAltre edizioni.\nIl 7 giugno 2013 viene resa disponibile un'edizione speciale del titolo, dal nome \"The Elder Scrolls V: Skyrim Legendary Edition\", per Xbox 360 e PlayStation 3, comprendente i tre DLC nonch\u00e9 nuove patch e nuove meccaniche per i \"perks\" del protagonista.\nDal momento che \"Skyrim\" era uscito unicamente per PC e console di settima generazione, il 12 giugno 2016 fu annunciata la pubblicazione prossima della \"Special Edition\", un'edizione speciale del gioco, comprendente i tre DLC, appositamente per PlayStation 4 e Xbox One, edizione che usc\u00ec il 28 ottobre seguente. Successivamente, a causa dell'uscita di Nintendo Switch, il gioco \u00e8 stato reso disponibile anche per questa nuova console. All'E3 del 2017, fu annunciata l'uscita dell'edizione VR del gioco, pubblicata poi il 17 novembre 2017.\nAll'E3\u00a02018, Todd Howard ha annunciato l'uscita di \"The Elder Scrolls V: Skyrim Very Special Edition\", una versione del gioco disponibile per Amazon Alexa, device di Amazon.com. Apparentemente presentato scherzosamente (per ironizzare sulle varie edizioni successive al titolo originale pubblicato nel 2011), il gioco \u00e8 in realt\u00e0 disponibile su Amazon USA e funziona come un'avventura testuale.\nIn occasione del QuakeCon 2021 viene annunciata la \"Anniversary Edition\", uscita l'11 novembre 2021 in occasione appunto del decimo anniversario dall'uscita del gioco. Si tratta di un'ulteriore edizione speciale del gioco, comprendente i tre DLC nonch\u00e9 pi\u00f9 di 500 elementi (mod) del \"Creation Club\" e rilasciata appositamente per PlayStation 5 e Xbox Series X/S. L'upgrade grafico su PC \u00e8 gratuito, mentre i 500+ elementi del \"Creation Club\" sono quasi tutti a pagamento.\n\"The Elder Scrolls VI\" (TBA).\nIn occasione dell'E3 di Los Angeles del 2018, Todd Howard ha rivelato, attraverso un teaser di 37 secondi, che Bethesda sta lavorando al sesto capitolo della saga \"The Elder Scrolls\". L'annuncio, che ha portato l'acclamazione dei fan, fu tuttavia rettificato dallo stesso Howard, che spieg\u00f2 come il gioco fosse ancora in fase di pre-produzione: nelle intenzioni di Bethesda, infatti, rientra prima la pubblicazione di \"Fallout 76\", quindi di \"Starfield\", poi di \"The Elder Scrolls VI\". Il game director di Bethesda ha tuttavia confermato di conoscere sia data di uscita sia ambientazione del nuovo capitolo, ma di non voler far trapelare alcuna notizia prima del tempo da lui stabilito.\nSpin-off.\n\"An Elder Scrolls Legend: Battlespire\" (1997).\n', inizialmente concepito come un possibile DLC di ' dal titolo \"Dungeon of Daggerfall: Battlespire\", venne pubblicato nel 1997 come un gioco \"stand-alone\", divenuto poi spin-off della saga principale, proponendo una modalit\u00e0 di gioco PvP, ovvero in multiplayer. Il gioco fu sviluppato da Lefay, ma non da Peterson.\n\"The Elder Scrolls Adventures: Redguard\" (1998).\n\"\" venne pubblicato come spin-off nel 1998. Il gioco, sviluppato da Todd Howard, si ispirava a pilastri come \"Tomb Raider\" e \"Prince of Persia\", si discost\u00f2 in modo sostanziale dai giochi appartenenti a \"The Elder Scrolls\" pubblicati fino ad allora, soprattutto per l'assenza dell'hub di creazione del personaggio da giocare, sostituito infatti dal redguard Cyrus.\n\"The Elder Scrolls Travels\" (2003-2006).\n\"The Elder Scrolls Travels\" \u00e8 stata una serie di quattro giochi per cellulari pubblicati tra il 2003 ed il 2006. I giochi sono stati sviluppati principalmente da Vir2L Studios: Stormhold, Dawnstar e Oblivion&gt; Mobile sono stati pubblicati su vari telefoni cellulari con un sistema operativo basato sul linguaggio Java mentre Shadowkey \u00e8 stato pubblicato per il dispositivo N-Gage. Un altro titolo di questa serie, Oblivion, doveva essere pubblicato per la console portatile PSP ma il suo sviluppo non fu mai portato a termine.\n\"The Elder Scrolls Online\" (2014).\n\"The Elder Scrolls Online\" usc\u00ec nel 2014 per PC, Mac e console di ottava generazione, riportando l'impostazione del multiplayer, fino ad allora esclusiva del poco fortunato spin-off \"Battlespire\". A differenza dei predecessori, \"Online\" presenta l'impostazione di un MMORPG: non a caso, il gioco \u00e8 esclusivamente online, ed inizialmente veniva richiesto il pagamento di un abbonamento mensile, poi soppresso e sostituito dall'ESO Plus, abbonamento mensile opzionale che offre la possibilit\u00e0 di giocare alle espansioni aggiuntive di \"Online\".\nPrima dell'E3 del 2018, Bethesda aveva rilasciato dieci espansioni, acquistabili attraverso il sistema delle corone oppure gratuitamente se in possesso dell'ESO Plus (eccezion fatta per le espansioni \"Summerset\" e \"Morrowind\"). L'11 giugno 2018 sono stati annunciati i nuovi DLC \"Wolfhunter\" e \"Murkmire\". Di seguito, la lista delle espansioni:\n\"The Elder Scrolls: Legends\" (2017).\n\"\" usc\u00ec nel 2017, e si propone come un gioco \"free-to-play\" di carte collezionabili rappresentati personaggi, creature e eventi dell'universo di The Elder scrolls, le quali vengono utilizzate dai giocatori in match contro altri esseri umani o contro l'intelligenza artificiale.\n\"The Elder Scrolls: Blades\" (2020).\nIn occasione dell'E3\u00a02018, viene annunciata l'uscita prossima di \"Blades\", gioco concepito per essere disponibile solo su smartphone e tablet: il protagonista impersona un membro delle Blade, con la possibilit\u00e0 di giocare una trama offline cos\u00ec come una arena online multiplayer. Il gioco viene pubblicato nel 2020 e si presenta come un action RPG free-to-play dove il protagonista, uno membro esiliato dell'ordine delle Blades, torna nella sua citt\u00e0 natale distrutta e sar\u00e0 suo compito restaurarla acquisendo le risorse necessarie affrontando una serie di dungeon generati proceduralmente o sconfiggendo altri giocatori in battaglie PVP.\nUniverso di gioco.\nLa realt\u00e0 dell'universo di \"The Elder Scrolls\" si articola in quattro piani d'esistenza, scaturiti dal conflitto tra le entit\u00e0 primordiali Anu (emblema della staticit\u00e0) e Padomay (emblema della dinamicit\u00e0), le quali dominavano nell'Aurbis, ovvero il caos successivo al vuoto assoluto.\nAetherius.\nL'Aetherius \u00e8 il Piano dell'Immortalit\u00e0: \u00e8 una dimensione abitata da entit\u00e0 chiamate \"aedra\", come Magnus e Magna-Ge, i quali portarono la magia dall'Aetherius al Mundus mortale. L'Aetherius, come l'Oblivion, si articola in pi\u00f9 regni, anche se solo quattro di essi sono noti:\nMundus.\nCreazione del Mundus.\nEra dell'Alba e creazione del Sole.\nIl Mundus costituisce il piano materiale degli esseri mortali: esso fu concepito dal figlio padomaico Lorkhan, con l'aiuto di alcuni et'Ada, come Magnus, che divenne Architetto del Mundus. Magnus predispose che alcuni et'Ada confluissero nella formazione degli otto pianeti aedrici, mentre altri divennero Ehlnofey, andando a costituire la linfa vitale di Nirn. Tuttavia, al periodo della \"Grande Costruzione\" segu\u00ec quello della nascita del Sole e delle stelle: Magnus, inorridito dall'Universo, se ne and\u00f2 nell'Aetherius, creando il sole, da dove proviene la magia; Magna-Ge ed altri et'Ada lo seguirono, creando le stelle.\nConvenzione, Era Meretica e Inizio dei Tempi.\nLo sdegno di Magnus era dovuto all'aver scoperto l'inganno di Lorkhan, che aveva progettato la creazione del Mundus per poter indebolire gli altri et'Ada ed aedra. Essendo i Divini troppo deboli per poter agire contro la divinit\u00e0 che aveva forgiato Nirn, essi ricorsero ad Akatosh, dio Padre dei draghi, che eresse la Torre Adamantina, dove si svolse la \"Convenzione\": qui, fu decisa la pena da infliggere a Lorkhan, ovvero l'asportazione del cuore. Gli aedra Auri-el e Trinimac legarono il cuore ad una freccia, che scagliarono dove poi sorse la Montagna Rossa, attorno cui si form\u00f2 Vvardenfell. L'Era Meretica si concluse con l'origine della Dinastia Camoran, che sancisce l'Inizio dei tempi.\nNirn.\n\u00c8 il pianeta in cui si svolgono le avventure di \"The Elder Scrolls\", forgiato da Lorkhan. Possiede due lune, una maggiore, Masser, che ruota attorno a Nirn, e una minore, Secunda, che ruota attorno a Masser. Entrambe erano parti del corpo di Lorkhan.\nNirn si distingue in una parte oceanica ed in una frazione di terraferma, suddivisa in sette continenti:\nOblivion.\nL'Oblivion \u00e8 il piano dimensionale originatosi dall'Aurbis per mezzo degli et'Ada, i \"daedra\", che non vollero collaborare nella creazione del Mundus. L'Oblivion \u00e8 visibile da Nirn, e coincide con il vuoto cosmico che circonda il Mundus stesso. L'Oblivion \u00e8 un piano infernale che si distingue in sedici reami, ognuno governato da un principe daedrico. Nella serie vengono nominati anche altri piani dell'Oblivion, non dominati da alcun daedra.\nImpero Cyrodiillico.\nNei primi quattro capitoli ufficiali della saga, il giocatore interagisce con il Terzo Impero umano di Tamriel, ovvero l'Impero Septim, governato dal regnante Uriel Septim VII. L'Impero Septim comprendeva tutti i territori di Tamriel, unificati sotto l'egida di Tiber Septim, o Talos.\nNel quinto capitolo, ambientato 200 anni dopo la fine della Crisi dell'Oblivion, alla Dinastia Septim \u00e8 seguita la Dinastia Mede. Essa, tuttavia, ha il controllo solamente su Cyrodiil, High Rock e Skyrim, a causa della crescente potenza del Dominio Aldmeri.\nOrganizzazione politica.\nIl governo imperiale \u00e8 gestito dalla massima autorit\u00e0 statale, ovvero l'imperatore, che siede sul Trono di Rubino della Citt\u00e0 Imperiale. L'Impero Cyrodiillico si presenta come una monarchia dinastica, ma allo stesso tempo ad organizzazione federale, in quanto ogni sua provincia presenta a sua volta dei sovrani vassalli, che giurano fedelt\u00e0 all'imperatore, e che si occupano della diretta amministrazione di suddetto territorio. Un esempio sono i Re di Morrowind, o il Re dei Re di Skyrim.\nL'imperatore \u00e8 coadiuvato nelle sue funzioni dall'Alto Cancelliere, solitamente un mago, che pu\u00f2 svolgere il ruolo di reggente in caso di mancanza di una diretta e/o immediata successione.\nEconomia.\nUno degli aspetti pi\u00f9 problematici dell'Impero Cyrodiillico \u00e8 la fragilit\u00e0 del sistema economico, basato essenzialmente su attivit\u00e0 primarie (agricoltura, allevamento) e sul commercio. L'Impero dispone di diversi centri minerari, situati nelle province di Morrowind e Skyrim: in entrambi i casi, tuttavia, vi sono problemi amministrativi, in quanto la terra dei Dunmer \u00e8 stata devastata dall'eruzione della Montagna Rossa, mentre a Skyrim il Reach, ovvero la ricca regione mineraria nordica, \u00e8 afflitta dalla guerriglia dei Rinnegati.\nLa moneta circolante \u00e8 il septim, che ha preso tale denominazione proprio da Talos, capostipite della dinastia Septim.\nStoria recente.\nUnificazione di Tamriel (2E 852 - 896).\nDopo i secoli dell'Interregno, vissuti nel caos politico ed amministrativo, fu Cuhlecain, sovrano di Bruma e Falkreath, a dare avvio ad un progetto di unificazione nazionale di Tamriel, nel 2E 852, quando affid\u00f2 al giovane generale Tiber Septim la guida del suo esercito nella Battaglia di Hrol'dan Vecchia, vinta dallo stesso Tiber Septim, che si inser\u00ec nel conflitto tra Nord e Bretoni. Il favore dei primi fu ottenuto, successivamente, in seguito alla Battaglia di Sancre Tor, che Tiber Septim pot\u00e9 vincere attraverso l'Urlo della Forza Inesorabile, insegnatoli dal fantasma di Wulfharth, antico re di Windhelm, e che gli valse il soprannome di Talos. In occasione della stessa battaglia, Tiber Septim rinvenne l'Amuleto dei Re. Nel 2E 854, Tiber Septim conquist\u00f2 la Citt\u00e0 Imperiale, permettendo a Cuhlecain di prendere il controllo del Trono di Rubino. Lo stesso Cuhlecain fin\u00ec per\u00f2 assassinato, sicch\u00e9 fu Tiber Septim ad essere incoronato nuovo imperatore di Cyrodiil.\nUna volta imperatore, Talos mise in atto una serie di campagne volte ad ultimare il progetto del suo ormai defunto superiore. Primo obiettivo fu la monarchia di Hammerfell, governata dal re Thassad II: solamente la sua morte, nel 2E 862, pot\u00e9 mettere in crisi i Redguard, che si divisero in Corona e Antenati. Questa guerra civile contribu\u00ec all'indebolimento di Hammerfell, che fin\u00ec preda di Tiber Septim, gi\u00e0 alleato degli Antenati. Con la Battaglia di Stros M'Kai nel 2E 864, vinta grazie al supporto del drago Nafaalilargus, Talos riusc\u00ec a prendere il controllo di Hammerfell. Nel 2E 863, intanto, Talos era riuscito a conquistare Black Marsh\nGli altri due obiettivi erano il Dominio Aldmeri e Morrowind. Talos si focalizz\u00f2 su quest'ultima regione, a causa della superiorit\u00e0 dei Thalmor sugli Imperiali. Le campagne di Talos contro i Dunmer iniziarono nel 2E 881, e furono di esito favorevole grazie ai conflitti intestini tra le casate di Morrowind. Furono gli stessi Dunmer ad offrire, nell'accordo di pace, il Numidium a Talos, di modo da sconfiggere il Dominio Aldmeri. Nel 2E 882, Valenwood fu conquistata, e nel 2E 896 anche le Isole Summerset capitolarono, assieme alla gi\u00e0 ormai annessa Elsweyr.\nTerzo Impero (2E 854 - presente).\nDinastia Septim (2E 854 - 4E 10).\nDopo essere stato incoronato e dopo aver ottenuto la conquista dell'intera Tamriel, Tiber Septim proclam\u00f2 l'avvio della Terza Era. Alla sua morte, nel 3E 38, Talos fu seguito dal nipote Pelagius I, suo unico successore diretto nella storia. Pelagius fu assassinato nel 3E 41, e gli segu\u00ec Kintyra, di cui Talos era zio. Nel secolo successivo, l'Impero incontr\u00f2 anni di instabilit\u00e0, a causa di imperatori poco integerrimi. Nel 3E 110, l'Impero dichiar\u00f2 guerra ai Maormer, ma rischi\u00f2 di perdere le Isole Summerset.\nNel 3E 121, l'imperatrice Kintyra II fu rapita dalla Regina delle Regine di Skyrim Potema Septim, e la sua morte scaten\u00f2 la Guerra del Diamante Rosso, che vide Potema e il figlio Uriel III lottare contro Cephorus e Magnus I. Nonostante la vittoria dell'imperatore Magnus I, l'Impero incontr\u00f2 nuovamente anni di crisi, raggiungendo il culmine con Pelagius III, detto \"il Pazzo\", ricordato per aver bandito la morte quando era sul punto di morire egli stesso. In seguito alla sua destituzione, nel 3E 154, la dunmer Katariah divenne imperatrice (prima e unica sovrana elfica di Tamriel), portando stabilit\u00e0 all'Impero.\nNel 3E 268, l'imperatore Uriel V tent\u00f2 l'invasione di Akavir, ma senza successo, portando all'indebolimento il suo stesso regno, e forzando i suoi successori a sforzarsi per riportare la stabilit\u00e0, che si ottenne solo grazie a Pelagius IV, che riport\u00f2 l'unit\u00e0 a Tamriel. Il suo successore, Uriel Septim VII, acquis\u00ec tale titolo nel 3E 368. Le vicende che lo interessano sono narrate sin dal primo capitolo di \"The Elder Scrolls\": imprigionato dal mago Jagar Tharn nel 3E 389, fu liberato solamente dieci anni dopo; il suo regno termin\u00f2 nel sangue, quando alcuni membri della Mitica Alba, setta devota al daedra Mehrunes Dagon, lo assassinarono, dando avvio alla Crisi dell'Oblivion. Il suo successore fu Martin Septim, suo figlio, che si sacrific\u00f2 per chiudere il piano di interazione tra l'Oblivion ed il Nirn, ponendo fine alla Crisi dell'Oblivion ed anche alla Dinastia Septim nel 3E 433. Alla sua morte, prese il potere l'Alto Cancelliere Ocato, ed il suo Potentato dur\u00f2 fino al 4E 10, quando egli stesso mor\u00ec assassinato\nDinastia Mede (4E 17 - presente).\nNonostante la nomina al potere di un certo Thules il Balbuziente, il Consiglio degli Anziani destitu\u00ec quest'ultimo in favore di Titus Mede nel 4E 17. Secondo alcune fonti, fu lo stesso Titus Mede a procurarsi con la forza il potere, il che spiegherebbe il motivo per cui Hammerfell ed Elsweyr reclamarono, in quegli anni, l'indipendenza. Sotto il regno del figlio, Titus Mede II, l'Impero si vide privato di Valenwood ed Elsweyr, cedute al terzo Dominio Aldmeri, nonch\u00e9 di Black Marsh, perduta durante la Crisi dell'Oblivion, e di Hammerfell, tornata indipendente e nuovamente coinvolta in lotte intestine fra Corona e Antenati.\nLe concessioni agli Aldmeri permisero ai Thalmor di assumere atteggiamenti di superiorit\u00e0 verso il Trono cyrodiillico: Titus Mede II ricevette un ultimatum per la concessione di ulteriori benefici ai Thalmor, ma il suo rifiuto port\u00f2 gli Aldmeri ad invadere Hammerfell ed High Rock nel 4E 171, dando avvio alla Grande Guerra. I Thalmor ottennero grandi successi grazie alla manovra a tenaglia organizzata da Lord Naarifin, che attacc\u00f2 la Citt\u00e0 imperiale da sud, e da Lady Arannelya, che la attacc\u00f2 da ovest. Titus Mede II fugg\u00ec a Skyrim, ed organizz\u00f2 la controffensiva, che si concretizz\u00f2 nella Battaglia dell'Anello Rosso. Nonostante la vittoria imperiale, la Legione ne era uscita a pezzi, e Titus mede II dovette siglare il Concordato dell'Oro Bianco, concedendo diversi privilegi ai Thalmor.\nNel 4E 201, a Skyrim scoppia la ribellione dei Manto della Tempesta, guidati dallo jarl di Windhelm Ulfrich, uccisore di Torygg, jarl di Solitude e Re dei Re di Skyrim. Costui rivendica l'indipendenza della provincia nordica, soprattutto a causa dell'atteggiamento di Titus Mede II verso i Thalmor (la principale colpa risulta essere l'aver assecondato il bando del culto di Talos e degli Otto Divini).\nLe razze.\nRazze giocabili.\nRazze introdotte in \"The Elder Scrolls: Arena\".\nBretoni.\nI Bretoni sono una razza umana di Tamriel, originaria della provincia imperiale di High Rock, situata a nord-est del continente. Sin da , i Bretoni vengono descritti come individui alti e dai capelli scuri, molto dediti al mondo della magia. In vengono presentati come la stirpe discendente dai Manmer, un ceppo derivante dall'unione di Aldmeri e Nedec. In viene evidenziata la loro resistenza alla magia: i Bretoni fanno di essa la propria vita, integrandola nella cultura e nella vita di tutti i giorni. In viene fatto riferimento a una cricca di Bretoni, la Gilda del Reach, dedita alla negromanzia.\nNord.\nI Nord sono una razza umana originaria di Atmora, discesa poi a Tamriel ed insediatasi stabilmente nella provincia settentrionale di Skyrim. In \"Arena\" viene sottolineata la loro tempra, che li rende abili guerrieri ad arma bianca. Da \"Daggerfall\" in poi i Nord ricevono dalla loro tempra un bonus resistenza contro le magie del freddo. In \"Skyrim\", i Nord si dividono in due fazioni: una favorevole all'Impero di Cyrodiil, l'altra favorevole alle istanze politiche di Ulfric, jarl di Windhelm e capo dei rivoltosi Manto della Tempesta: questi Nord, in particolare, sono avversi all'Impero in quanto quest'ultimo era sceso a compromessi con i Thalmor, siglando il Concordato dell'Oro Bianco, che aveva bandito il tradizionale culto di Talos.\nRedguard.\nI Redguard sono una razza umana originaria del continente di Yokuda, trasferitasi poi ad Hammerfell poco prima della sua scomparsa, ed anch'essi come i Nord sono particolarmente inclini al combattimento. In \"Oblivion\", i Redguard vengono presentati come una razza propensa al combattimento di agilit\u00e0, ne deriva cio\u00e8 una resistenza all'avvelenamento e alle malattie.\nKhajiit.\nI Khajiit, o Khajiti, sono una razza bestiale, dall'aspetto felino, residente nella provincia di Elsweyr. In \"Morrowind\" viene data una connotazione pi\u00f9 approfondita a questa razza, inizialmente presentata come una semplice stirpe di agili ed abili esploratori: i Khajiti sono veri e propri mercanti, che nella provincia natale possono dedicarsi alla produzione di zucchero lunare, che poi viene adoperato per la produzione della skooma. In \"Oblivion\" e \"Skyrim\", vengono presentati come una razza incline al latrocinio ed all'assassinio.\nArgoniani.\nGli Argoniani sono una razza bestiale, dall'aspetto di rettili, residente nella provincia paludosa di Black Marsh, ambiente dove hanno potuto apprendere tattiche di guerriglia, di cui sono risaputi esperti. Oltretutto, da \"Daggerfall\" in poi essi sono in grado di respirare sott'acqua. In \"Morrowind\", gli Argoniani sono bersaglio di odio razziale, soprattutto da parte dei Dunmer, che hanno ridotto in loro potere molti individui di questa razza, introducendoli al mondo della magia. In \"Oblivion\" hanno acquisito l'immunit\u00e0 alle tossine e alle malattie.\nDunmer (Elfi Scuri).\nI Dunmer, o Elfi Scuri, sono una razza elfica originaria della provincia di Morrowind, dove hanno sviluppato sia l'arte magica sia quella del combattimento, divenendo inclini all'incantamento delle armi. Inizialmente descritti come individui superbi, i Dunmer diventano in \"Skyrim\" bersaglio di odio razziale da parte dei Nord aderenti alle istanze di Ulfric.\nAltmer (Elfi Alti).\nGli Altmeri, o Elfi Alti, sono una razza elfica insediatasi nell'Isola di Summerset. Discendono dagli Aldmeri, coloro che affermano di essere il ceppo elfico pi\u00f9 puro tra quelli derivati dai Mer, che si crede essere discendenti diretti degli Aedra: per questo, la loro cultura prevede un grande interesse per l'eugenetica. In \"Skyrim\", viene menzionata una guerra combattuta tra gli Aldmeri e Cyrodiil, vinta proprio dagli Elfi grazie al Concordato dell'Oro Bianco.\nBosmer (Elfi dei Boschi).\nI Bosmer, o Elfi dei Boschi, sono una razza elfica originaria di Valenwood, una provincia dominata dalla vegetazione e dalle foreste, ambiente che ha permesso a questa razza di sviluppare l'abilit\u00e0 dell'arco. In \"Morrowind\" vengono presentati come una razza incline all'attivit\u00e0 di ladro o assassino.\nRazze introdotte in \"The Elder Scrolls III: Morrowind\".\nImperiali.\nGli Imperiali sono la razza umana che popola la provincia di Cyrodiil, il cuore dell'Impero dei Septim. Pur essendo poco rilevanti in \"Morrowind\", nel quarto capitolo acquisiscono importanza a causa della crisi legata all'assassinio di Uriel Septim VII, ed in \"Skyrim\" pattugliano la provincia nordica a causa della Ribellione di Ulfric. Il loro arrivo a Tamriel \u00e8 stato reso possibile grazie al loro sovrano Tiber Septim.\nOrsimer (Orchi).\nGli Orsimer, noti anche come Orchi, furono introdotti in \"Morrowind\" come razza giocabile pur essendo comparsi anche in \"Arena\" e \"Daggerfall\" come razza non giocabile, e nota solo come \"Orchi\". Sono originari delle regioni montuose di Tamriel, in particolare delle montagne Wrothgar e Dragontail, ed il loro principale insediamento \u00e8 la citt\u00e0 di Orsinium. Sono molto abili nelle pratiche della forgiatura e nel combattimento \"dual wielding\".\nRazze non giocabili.\nRazze elfiche (Ayleid, Dwemer, Falmer, Maormer).\nGli Ayleid, o Elfi Selvaggi, sono una razza elfica estinta, che grazie alle invocazioni di daedra riusc\u00ec per prima a conquistare Tamriel e a instaurare un dominio imperiale. Furono una razza spietata verso gli umani, che si ribellarono sotto la guida di Sant'Alessia, Pelinal e Morihaus, riuscendo ad eliminare la razza ayleid.\nI Dwemer, o Elfi Sotterranei, chiamati \"nani\" per un errato paragone con i Giganti, erano una razza evoluta a livello tecnologico, che aveva asservito la razza Falmer rendendo ogni individuo cieco. Stabilitisi soprattutto a Skyrim, Solstheim e Morrowind, costoro costruirono numerosi percorsi sotterranei, che finirono per essere abbandonati e furono quindi popolati da Falmer.\nI Maormer, o Elfi del Mare, popolano il continente di Pyandonea, dove furono esiliati dagli Altmeri, e dove appresero tecniche di manipolazione magica dell'acqua.\nI falmer, o elfi della neve, sono un\u2019antica razza elfi a che popolava Skyrim prima dell\u2019arrivo dei nord. Dopo l\u2019arrivo d\u00ec Ysgramor e dei suoi coloni da Aldmora, cominci\u00f2 un periodo di pace in cui le due razze vissero in pace intavolando talvolta trattati commerciali. Tuttavia gli antichi elfi della neve videro la crescita demografica dei nord come un pericolo, cos\u00ec nella cosiddetta \u201cnotte delle lacrime\u201d attaccarono la citt\u00e0 di Saarthal massacrando gli abitanti, e i pochi nord superstiti si ritirarono ad Aldmora. L\u00ec Ysgramor radun\u00f2 un esercito di 500 compagno con cui sconfissero gli elfi e conquistarono Skyrim. Gli ultimi elfi trovarono rifugio dai Dwemer, i quali sebbene inizialmente li accolsero con benevolenza cominciarono a somministrargli droghe che li resero dagli schiavi ciechi, rendendoli come li conosciamo. I falmer pianificarono una vendetta e un assalto alle citt\u00e0 naniche, tuttavia i dwemer erano scomparsi. Si insediarono quindi l\u00ec, fondando una civilt\u00e0 tribale in cui non si fidano di qualunque cosa diversa da loro e allevano i Chaurus da cui ricavano cibo ed armi. \nGli ultimi veri elfi della neve rimasti si possono incontrare nel DLC \u201cthe elder scrolls V: dawnguard\u201d in cui uno dei due chieder\u00e0 al sangue di drago di uccidere il fratello (diventato vampiro) e di ottenere in cambio l\u2019arco di Auriel.\nRazze bestiali (Draghi, Giganti, Lilmothiit, Sload).\nI Draghi sono una razza originaria del continente di Akavir, da dove poi migrarono per giungere a Tamriel, dove per\u00f2 trovarono l'opposizione delle Blade e dei Sangue di Drago. Il loro linguaggio \u00e8 la Lingua dei Draghi, che pu\u00f2 essere adoperata anche in combattimento: gli uomini in grado di apprenderla possono sfruttarla per scagliare Urli, o Thu'um.\nI Giganti sono una razza umanoide che popola i luoghi selvaggi di High Rock e Skyrim. Vivono solitamente in gruppi di due fino a quattro esemplari, lontani dalla civilizzazione, procacciandosi sostentamento dalla caccia e dall'allevamento di mammut.\nI Lilmothiit furono una razza di Black Marsh, da dove vennero cacciati per mezzo degli Argoniani, migrando verso Akavir, dove caddero in schiavit\u00f9, fino all'estinzione.\nGli Sload sono creature dell'acqua, che spesso hanno combattuto per il controllo dell'Isola di Summerset.\nFazioni e gilde.\nL'universo di \"The Elder Scrolls\" \u00e8 arricchito dalla presenza di un mosaico di gilde e fazioni, a favore delle quali il giocatore pu\u00f2 schierarsi nel corso della sua avventura, o con i cui membri il giocatore pu\u00f2 interagire. Taluni gruppi sono attivi in tutta Tamriel, e compaiono in pi\u00f9 titoli della serie, mentre altri operano solo in determinate province dell'Impero cyrodiillico.\nFazioni imperiali.\nLegione e Marina imperiali.\nIntrodotta con lo \"spin-off\" \"\", la Legione imperiale \u00e8 la principale forza armata riconosciuta dall'Impero attiva sul territorio di Tamriel, nonch\u00e9 in alcune localit\u00e0 del dominio degli Aldmeri. Ispirata all'antico esercito dell'Impero romano e nata dalla Legione di Sant'Alessia, che oper\u00f2 nel corso della ribellione contro gli Ayleid, la Legione Imperiale presenta diversi avamposti sparsi in tutto il continente di Tamriel. In \"Morrowind\", al protagonista viene offerta la possibilit\u00e0 di entrare a far parte della Legione, con anche l'occasione di scalare la vetta della gerarchia interna. Mentre in \"Oblivion\" ci\u00f2 non viene reso possibile, in \"Skyrim\" al protagonista viene reso possibile il reclutarsi con la Legione al fine di contrastare la ribellione di Ulfrich, jarl di Windhelm. La Legione Imperiale fu attiva nel Secondo e nel Terzo Impero, ed \u00e8 consacrata al dio Stendarr, che si crede aver guidato l'imperatore Tiber Septim nei suoi ultimi anni di vita.\nLa Marina imperiale, invece, \u00e8 la flotta navale dell'Impero cyrodiillico, un tempo detentrice del primato sulle acque di Tamriel, minato poi dalle flotte dell'Hammerfell e del Dominio Aldmeri. I suoi principali avamposti sono a Cyrodiil, High Rock, Skyrim e Morrowind.\nBlade e Penitus Oculatus.\nQuello delle Blade fu un ordine nato nel continente di Akavir, noto per essere la terra d'origine dei draghi, i cui stessi membri erano in origine noti come \"Dragonguard\". Nel corso della Prima Era, pi\u00f9 precisamente in occasione della battaglia del Passo del Pale, le Blade riconobbero l'imperatore Reman Cyrodiil come Sangue di Drago, gli si asservirono e giurarono di fornirgli la massima protezione. Le Blade si trasformarono in veri e propri servizi segreti al soldo dell'imperatore, il quale avrebbe sempre dovuto essere un Sangue di Drago. Le Blade, tuttavia, non furono in grado di prevenire l'assassinio dell'imperatore Uriel Septim VII ad opera della Mitica Alba, la cui morte scaten\u00f2 la Crisi dell'Oblivion, e la loro posizione cominci\u00f2 a vacillare sin da quando il Dominio Aldmeri cerc\u00f2 di imporre al nuovo imperatore Titus Mede II il loro scioglimento. In seguito alla Grande Guerra, conclusasi con il Concordato dell'Oro Bianco, venne imposta la dissoluzione dell'ordine delle Blade, i cui membri cominciarono ad essere perseguiti dai Thalmor. In \"Skyrim\", il protagonista pu\u00f2 collaborare nella rifondazione dell'ordine con gli ex-membri Delphine ed Esbern, che renderanno il Tempio del Rifugio Celeste (un tempo \"succursale\" del Tempio del Signore delle Nubi) la sede centrale dell'Ordine.\nIl Penitus Oculatus \u00e8 l'organizzazione che venne alla luce attraverso il Concordato dell'Oro Bianco. Concepita per prendere il posto delle Blade, ha per comandante supremo l'Imperatore stesso, e fa la sua comparsa in \"Skyrim\". Il Penitus Oculatus \u00e8 l'organizzazione contrapposta alla Confraternita Oscura, ed ha sede presso il Ponte del Drago.\nCompagnia d'Oriente e Societ\u00e0 Geografica.\nLa Compagnia Commerciale dell'Impero Orientale \u00e8 un'organizzazione commerciale con tre sedi: a Morrowind, a Skyrim ed a Solstheim. Operano nelle azioni commerciali delle province orientali dell'Impero, rendendo cos\u00ec l'imperatore, principale azionista dell'organizzazione, l'individuo pi\u00f9 ricco nel territorio di Tamriel.\nla Societ\u00e0 Geografica Imperiale \u00e8 un'organizzazione atta alla conservazione ed alla schedatura dei documenti storici ed informativi del territorio di Tamriel. Ad essa si deve soprattutto la pubblicazione della \"Guida tascabile dell'Impero\" e la realizzazione del censimento dei Principi daedrici.\nCulto imperiale.\nIl Culto imperiale \u00e8 un'organizzazione di stampo missionario un tempo attiva su tutta Tamriel, dedita alla diffusione del culto degli Otto Divini, di Tiber Septim (altres\u00ec noto come Talos) e delle Nove Virt\u00f9. Tale organizzazione si sciolse in seguito alla promulgazione del Concordato dell'Oro Bianco, che band\u00ec il culto di Talos in tutta Tamriel.\nFazioni anti-imperiali.\nManto della Tempesta.\nI Manto della Tempesta sono una fazione politico-militare presente esclusivamente nella provincia di Skyrim. Nati su iniziativa dello jarl di Windhelm Ulfric, i Manto della Tempesta sono un consistente gruppo di rivoltosi avversi all'Impero cyrodiillico. A capo di essi si trova lo stesso Jarl Ulfric, divenuto nemico aperto dell'Impero di Tamriel dopo aver sfidato a duello lo jarl di Solitude, Torygg, ed averlo ucciso con un Urlo: Torygg, gi\u00e0 Re dei Re di Skyrim, fu sfidato da Ulfric in quanto quest'ultimo non lo riteneva degno del suo incarico, soprattutto dopo la sua mancata opposizione al bando promulgato dall'Imperatore contro il culto di Talos e degli Otto Divini, religione bandita per volont\u00e0 degli Aldmeri, in virt\u00f9 del Concordato dell'Oro Bianco. I Manto della Tempesta radunano quasi esclusivamente individui appartenenti alla razza Nord, in quanto il gruppo stesso rivendica istanze di stampo nazionalistico e patriottico: ciononostante, il giocatore pu\u00f2 unirsi a tale fazione a prescindere dalla razza impersonata.\nThalmor.\nI Thalmor sono l'organizzazione politica a capo del Dominio degli Aldmeri. Essi nacquero inizialmente nel territorio dell'Isola di Summerset, regione di Tamriel abitata dagli elfi alti, riuscendo ben presto a prendere il controllo di tale territorio, ed a guidare l'espansione degli Aldmeri nel territorio di Valenwood, per arginare il problema della pirateria ostile agli elfi alti. Scacciati da Tiber Septim, che fece di Valenwood una provincia imperiale, i Thalmor fanno ritorno in seguito alla conclusione della Crisi dell'Oblivion, riuscendo ad invadere Hammerfell e Cyrodiil, dando via alla Grande Guerra contro Titus Mede II, che riusc\u00ec tuttavia a respingere la Legione dei Thalmor nella Battaglia dell'Anello Rosso. Non disponendo pi\u00f9 di solide forze armate in grado di scagliare un'offensiva, Titus Mede II rinunci\u00f2 alla prosecuzione del conflitto, e firm\u00f2 il Concordato dell'Oro Bianco, una sorta di armistizio che asserviva l'Impero cyrodiillico ai Thalmor. Essi hanno portato alla promulgazione del bando sul culto di Talos (ovvero Tiber Septim) e degli Otto Divini.\nGilde riconosciute.\nGilda dei Guerrieri e Compagni.\nLa Gilda dei Guerrieri \u00e8 un'organizzazione di mercenari operativa in quasi tutto il territorio di Tamriel, fondata su supervisione del Potentato Akaviri e per volont\u00e0 di Reman Cyrodiil, con il fine di provvedere ad un miglior addestramento degli uomini di Tamriel. Introdotta in \"Daggerfall\", la Gilda ha sede in tutte le province imperiale, eccezion fatta per Skyrim. Originariamente, essa avrebbe dovuto avere membri puramente Akaviri, ma furono molti uomini ad entrare al suo interno.\nA Skyrim, la Gilda non \u00e8 operativa, pur avendo avuto sede in passato presso la Pietra di Shor. Essi sono sostituiti da un'organizzazione affiliata, i Compagni, nati dal gruppo di soldati di Ysgramor, i Cinquecento Compagni, che guidarono la conquista di Skyrim da Atmora, eliminando i Falmer che avevano trucidato i Nord nella Notte delle Lacrime. La sede dei Compagni \u00e8 a Whiterun, in un edificio chiamato Jorrvaskr, nato da una delle navi della flotta di Ysgramor ed in prossimit\u00e0 della Forgia Celeste. I Compagni non hanno schieramento politico, operano come mercenari e sono privi di un vero e proprio comandante. Al loro interno, \u00e8 presente il Circolo, un ristretto gruppo di cinque membri che conoscono i segreti della Licantropia, ed asserviti a Hircine: di questi, Skjor finisce per morire a causa dei Mano d'Argento, Kodlak studia una possibile guarigione dal sangue di lupo, mentre Aela ed i fratelli Farkas e Vilkas accettano la loro \"benedizione.\nGilda dei Maghi ed Accademia di Winterhold.\nLa Gilda dei Maghi, che compare sin da \"Arena\", \u00e8 l'organizzazione che si occupa della conservazione, dello studio e della diffusione delle conoscenze magiche, le cui principali sedi sono a High Rock, Hammerfell, Morrowind, Cyrodiil (dove si trova l'Universit\u00e0 Arcana) e Skyrim, dove poi \u00e8 venuta meno. Guidata da un Arcimago e da un Consiglio di maghi, la Gilda si instaur\u00f2 anzitutto presso l'Isola di Summerset, espandendosi poi in tutto il territorio di Tamriel, assumendo una struttura interna simile a quella dell'Ordine Psijic.\nA Skyrim, nella Quarta Era, venne meno anche la Gilda dei Maghi, sostituita dall'Accademia di Winterhold, che ha sede nell'omonima citt\u00e0 della provincia. Ha un'organizzazione pressoch\u00e9 identica a quella della Gilda, ma la sua sede funge anche da luogo di studi ed apprendimento per i novizi e gli affiliati. Nata dalla biblioteca di Ysmir, l'Accademia non gode di buona reputazione all'interno di Winterhold, la cui popolazione la crede responsabile del Grande Crollo, ovvero la devastazione di parte della citt\u00e0 ad opera del mare.\nMorag Tong.\nMorag Tong \u00e8 una gilda di assassini operativa a Morrowind e Solstheim, riconosciuta dalla legge imperiale, ed i cui membri sono asserviti al Principe daedrico Mephala. Nonostante si tratti di un gruppo di sicari, essi sono riconosciuti dall'Impero in quanto operativi solamente su contratto, ed in quanto puniscono con la condanna a morte azioni deviate da parte dei membri, ma soprattutto per il fatto che originariamente costituivano un Ordine sacerdotale. Per i suoi atti ambigui, Morag Tong trova l'opposizione della casata Redoran, nonch\u00e9 della Confraternita Oscura, che per\u00f2 le si oppone per palese rivalit\u00e0.\nGilde non riconosciute.\nGilda dei Ladri.\nLa Gilda dei Ladri nasce nel territorio meridionale della provincia imperiale di Hammerfell come organizzazione dedita al patrocinio, i cui membri si occupano di ruberie, furti, rapine, razzie e borseggi. La Gilda presenta una precisa gerarchia, la cui vetta \u00e8 occupata dal Maestro della Gilda. Introdotta in \"Daggerfall\", essa \u00e8 attiva non solo ad Hammerfell, ma anche a Cyrodiil, High Rock, Skyrim ed Elsweyr. Essa era piombata in crisi a causa del capofila Ilmund, il cui \"modus operandi\" aveva portato molti membri ad abbandonare l'organizzazione. Fu riportata in auge del capogilda Nicolas, salito al potere dopo Ilmund.\nConfraternita Oscura.\nLa Confraternita Oscura, introdotta in \"Daggerfall\", \u00e8 una gilda di assassini fortemente perseguita dall'Impero, i cui membri si occupano dell'uccisione di determinati bersagli su contratto, adorando il dio Sithis, a cui la Confraternita \u00e8 consacrata. Fondata dalla Madre Notte, la Confraternita presenta sedi note nelle province di Cyrodiil, Black Marsh, Morrowind, High Rock e Elsweyr e Skyrim. La Confraternita obbedisce alle cosiddette Cinque Dottrine, fatta eccezione per il gruppo di Skyrim.\nCamonna Tong.\nCamonna Tong \u00e8 un'organizzazione operativa principalmente nel territorio di Morrowind, fortemente xenofobica e nazionalista e che mette in atto ruberie, venendo cos\u00ec associata alla Gilda dei Ladri: a differenza di quest'ultima, per\u00f2, la Camonna \u00e8 interessata a progetti politici. Non a caso, mentre le casate Redoran e Telvanni le si oppongono fermamente, la casata Hlaalu \u00e8 parzialmente controllata da essa.\nLe grandi casate.\nDurante il corso dell'avventura il giocatore pu\u00f2 unirsi a una sola delle tre grandi casate che presiedono al Grande Consiglio di Vvardenfell, che governa l'intera regione. Queste casate hanno un ruolo centrale nella trama e la scelta influenza il corso degli eventi nel gioco. Le case sono elencate di seguito.\nRedoran.\nLa grande casata Redoran \u00e8 una delle sei grandi casate di \"Morrowind\". \u00c8 composta da guerrieri che in passato aveva il compito di difendere i passi delle montagne Velothi da eventuali invasioni dei Nord di Skyrim. La loro influenza si estende sulla regione occidentale di Morrowind. I Redoran hanno un avamposto nella citt\u00e0 di Ald'ruhn sull'isola di Vvardenfell e una sede centrale situata sul continente nella citt\u00e0 di Blacklight. La grande casa ha un codice d'onore interno molto rigido, che se infranto comporta l'espulsione dall'organizzazione. I Redoran seguono il credo del Tribunale e odiano i clan dei vampiri, il Camonna Tong e la Gilda dei Ladri di Morrowind; hanno rispetto per coloro che mostrano abilit\u00e0 simili alle loro, come i soldati della Legione Imperiale e la Gilda dei Guerrieri.\nTelvanni.\nLa grande casata Telvanni \u00e8 uno delle sei Grandi Case di Morrowind. Sono isolazionisti per tradizione, disprezzano l'Impero e le sue leggi e perseguono la maestria in ogni arte magica. L'assemblea dei Telvanni ha due sedi: Porto Telvanni, situato in una piccola isola a nord-est di Morrowind e Sadrith Mora nell'isola di Vvardenfell. \u00c8 proprio qui che negli ultimi tempi si sta concentrando l'attenzione della grande casa che vuole occupare pacificamente tutte le regioni disabitate dell'isola per assumerne il controllo e sfruttarne le risorse; per fare ci\u00f2 l'organizzazione sta costruendo torri e avamposti lungo tutta la costa orientale di Vvardenfell. Molti Telvanni sono noti per essere negromanti, altri per essere diventati Lich o vampiri e addirittura alcuni sono spesso coinvolti in attivit\u00e0 illegali, rendendo la casa Telvanni impopolare tra i comuni Dunmer; la casa Telvanni \u00e8 anche la principale fonte di affari per i mercanti di schiavi. A differenza di altre organizzazioni in Tamriel, i Telvanni non impongono vincoli o veti ai propri soci: essi ritengono la riservatezza e l'indipendenza personale valori fondamentali.\nDai dialoghi dei PNG di \"Oblivion\" si viene a sapere che durante l'invasione messa in piedi da Mehrunes Dagon i Telvanni hanno gestito la difesa di Morrowind e combattuto in prima persona contro i Daedra.\nHlaalu.\nLa grande casata Hlaalu \u00e8 una delle sei grandi case Dunmer. La casa Hlaalu ha rapidamente abbracciato l'Impero negli anni immediatamente successivi alla conquista di Morrowind da parte di Tiber Septim, essa accolse con favore le leggi imperiali e le legioni e soprattutto la libert\u00e0 di commercio e di religione che venivano garantite dall'autorit\u00e0 imperiale. I membri di questa grande casa di conseguenza hanno grande considerazione e simpatia verso i cittadini che si uniscono alle gilde imperiali. D'altro canto essi disprezzano l'autoritarismo del Tribunale e sono odiati dalle grandi case di Redoran e Telvanni e anche dai clan dei vampiri. Si dice che molti membri della casa Hlaalu siano anche componenti e sostenitori del sindacato del crimine di Morrowind: la Camonna Tong. La sede centrale di questa grande casa \u00e8 Narsis, una citt\u00e0 situata nel profondo sud della provincia, a poca distanza dal confine con Palude Nera e Cyrodill; sull'isola di Vvardenfell l'organizzazione ha invece il suo quartier generale a Balmora e gode del sostegno del duca di Vvardenfell (ex gran maestro della casa).\nLetteratura.\nNel 2009 lo scrittore statunitense Gregory Keyes ha pubblicato un romanzo, \"La citt\u00e0 infernale\", ambientato nel mondo immaginario di \"The Elder Scrolls\", raccontando le vicende avvenute quarant'anni dopo i fatti narrati nel videogioco \"\".\nAccoglienza.\nLa stampa specializzata lod\u00f2 la saga per la sua ampia visione del \"racconto videoludico\", ovvero un enorme mondo di gioco, una schiera di personaggi e numero infinito di missioni, professioni e abilit\u00e0."}
{"id": "290274", "revid": "1610933", "url": "https://it.wikipedia.org/wiki?curid=290274", "title": "Usignolo", "text": ""}
{"id": "290275", "revid": "810736", "url": "https://it.wikipedia.org/wiki?curid=290275", "title": "Anc", "text": ""}
{"id": "290280", "revid": "1970154", "url": "https://it.wikipedia.org/wiki?curid=290280", "title": "Hotel ruanda", "text": ""}
{"id": "290283", "revid": "124276177", "url": "https://it.wikipedia.org/wiki?curid=290283", "title": "Euglenida", "text": "Gli euglenidi sono Chromisti per la maggior parte unicellulari. Il phylum comprende circa 800 specie estremamente eterogenee. Dei 36 generi conosciuti solo 11 contengono cloroplasti e sono in grado di fotosintetizzare.\nQuesti organismi contengono clorofilla a e b, carotenoidi come pigmenti accessori ma la sostanza di riserva \u00e8 il \"paramylon\", un polimero del glucosio e non il classico amido. Alcuni, come l\"Euglena viridis\" sono mixotrofi, in grado di passare, in mancanza di luce, dalla nutrizione autotrofa a quella eterotrofa. Gli euglenidi non pigmentati mostrano fenomeni di fagocitosi e possono assorbire zuccheri e proteine attraverso la membrana.\nUn'importante differenza rispetto agli organismi vegetali propriamente detti \u00e8 la mancanza di una parete cellulare cellulosica; \u00e8 presente uno strato di proteine con caratteristiche elastiche (periplasto).\nPer muoversi usano i flagelli che sono di lunghezza differente e localizzati al polo anteriore della cellula. \nHanno uno stigma o macchia oculare, il cui ruolo \u00e8 di percezione unilaterale della luce ed \u00e8 una modificazione strutturale e funzionale del cloroplasto; vicino ad esso, nelle specie d'acqua dolce, \u00e8 presente un vacuolo contrattile che regola l'effetto dell'osmosi espellendo acqua."}
{"id": "290284", "revid": "110157", "url": "https://it.wikipedia.org/wiki?curid=290284", "title": "Gj\u00f8vik", "text": "Gj\u00f8vik \u00e8 un comune e una citt\u00e0 della contea di Innlandet in Norvegia, il territorio comunale si estende sulle rive occidentali del lago Mj\u00f8sa.\nIl comune \u00e8 stato costituito nel 1861 tramite separazione dal comune di Vardal, i confini comunali attuali risalgono al 1964 quando venne unito ai comuni di Vardal, Biri e Snertingdal..\nGeografia fisica.\nGj\u00f8vik si trova nella parte centrale della Norvegia, sulle rive del lago Mj\u00f8sa. Diverse valli caratterizzate da insediamenti sulla costa settentrionale si estendono verso oriente fino alle rive del lago, il panorama \u00e8 dominato da foreste intervallate da aree agricole. La massima elevazione \u00e8 nella parte nordoccidentale con il Ringsrud\u00e5sen (842 m s.l.m.).\nIl principale centro abitato \u00e8 la cittadina di Gj\u00f8vik con abitanti, l'area urbana si sviluppa lungo il tortuoso tratto finale del fiume Hunnselva, le numerose cascata hanno fornito in passato energia per diverse attivit\u00e0 protoindustriali tra cui segherie, mulini e concerie a cui \u00e8 seguito lo sviluppo di attivit\u00e0 industriali tra le quali un'importante vetreria e la O. Mustad &amp; S\u00f8n, principale produttore di ami da pesca del mondo. La linea ferroviaria di collegamento con Oslo risale al 1902. Altri centri abitati del comune sono Bybrua (1060 abitanti), Biri (1528 abitanti) e Monssveen (357 abitanti).\nStoria.\nLa prima citazione di una fattoria chiamata \"Djupvik\" risale al 1432, la fondazione della vetreria \u00e8 1804 e nel 1861 ottenne lo status di citt\u00e0. \nMonumenti ed attrazioni.\nUn edificio nel centro della citt\u00e0 risalente al 1805, in precedenza residenza del politico e militare locale Alf Mj\u00f8en, ospita il centro culturale cittadino.\nLa chiesa di legno di Gj\u00f8vik risale al 1882, fu progettata da Jacob Wilhelm Nordan, all'interno una pala d'altare di Asta N\u00f8rregaard. \nA Gj\u00f8vik si trova la \"Gj\u00f8vik Olympic Mountain Hall\", la pi\u00f9 grande arena sportiva scavata nella roccia del mondo. Fu costruita nel 1994 per ospitare le gare di hockey su ghiaccio dei XVII Giochi olimpici invernali."}
{"id": "290294", "revid": "1305772", "url": "https://it.wikipedia.org/wiki?curid=290294", "title": "Chrysophyta", "text": "Le Chrysophyta sono un gruppo di organismi unicellulari autotrofi marini raggruppati in tre classi:\nLa classificazione attuale prevede la divisione in quattro classi del phylum Heterokontophyta:\nContengono clorofilla A ed C, carotenoidi e fucoxantina.\nLa loro sostanza di riserva \u00e8 la crisolaminarina (un polisaccaride idrosolubile).\nLa parete.\nLa parete pu\u00f2 essere costituita da fibrille di cellulosa intrecciate,\ntalora con incrostazioni minerali di tipo siliceo.\nLe Diatomee.\nLe Diatomee non sono dotate di flagelli.\nHanno una parete silicea opale detta FRUSTOLO, costituita da due valve con un solco detto RAFE.\nPossono essere pennate (simmetria bilaterale), bentoniche o centriche (simmetria raggiata) pelagiche.\nSi muovono grazie a dei corpi cristallini estroflessi dal rafe, ai quali la diatomea si avvicina tramite una briglia citoplasmatica, che durante il movimento si accorcia.\nLe diatomee costituiscono la farina fossile.\nLa riproduzione.\nLa riproduzione asessuale \u00e8 quella prevalente, e si attua anche per mezzo di zoospore."}
{"id": "290300", "revid": "648716", "url": "https://it.wikipedia.org/wiki?curid=290300", "title": "Quad (unit\u00e0 di misura)", "text": "Il quad \u00e8 un'unit\u00e0 di misura dell'energia usata negli Stati Uniti d'America e nel Regno Unito, principalmente nell'ambito dei sistemi di riscaldamento. 1 quad equivale a 1015 British thermal unit (BTU), ovvero circa joule."}
{"id": "290303", "revid": "1305772", "url": "https://it.wikipedia.org/wiki?curid=290303", "title": "Nuphar", "text": "Nuphar \u00e8 un genere di piante angiosperme appartenenti alla famiglia delle Ninfeacee dai fiori acquatici molto decorativi.\nEtimologia.\nIl nome generico (\"Nuphar\") era gi\u00e0 usato dagli antichi greci sotto la forma di \"\u201dnoufar\u201d\" (informazione ricavata dagli scritti di Dioscoride Pedanio (Anazarbe in Cilicia, 40 circa \u2013 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone) ; probabilmente l'origine di questo vocabolo va ricercata nella lingua persiana dove esiste la parola \"\u201dninufar\u201d\" (un giglio d'acqua) o anche nella parola araba \"\u201dnauphar\u201d\" o \"\u201dnyloufar\u201d\".&lt;br&gt;\nIl nome scientifico attualmente accettato di questo genere (\"Nuphar\") \u00e8 stato proposto dal botanico inglese Sir James Edward Smith (2 dicembre 1759 \u2013 17 marzo 1828) nella sua opera intitolata \"\u201dFlorae Grecae Prodromus\u201d\" del 1809.&lt;br&gt; \nNei paesi anglosassoni queste piante vengono chiamate \"\u201dBrandy-bottle\u201d\" in quanto significativamente ad un profumo vagamente alcolico si associa la forma ad ampolla del frutto.\nDescrizione.\n&lt;br&gt; \nSono piante acquatiche che vivono di preferenza nelle acque ferme o a lento decorso. L'altezza pu\u00f2 arrivare fino a 2 metri (dipende dalla profondit\u00e0 del bacino acquatico), La forma biologica delle specie di questo genere \u00e8 idrofita radicante (I rad); ossia sono piante acquatiche perenni le cui gemme si trovano sommerse o natanti e hanno un apparato radicale che le ancora al fondale.\nRadici.\nLe radici sono fissate sul fondo fangoso e sono secondarie da rizoma.\nFoglie.\nLe foglie sono grandi a forma cordato o sagittata, appiattite e peltate. Queste foglie galleggiano (o sono semi-sommerse) e sono provviste di stomi solo sulla pagina superiore. La lamina fogliare possiede una nervatura che parte dal nervo centrale e si dirama verso i margini sdoppiandosi pi\u00f9 volte (non sono presenti i nervi trasversali). Le due pagine (quella sopra e quella sotto) hanno ovviamente strutture anatomiche diverse interfacciando due elementi completamente differenti (aria e acqua). La lamina superiore \u00e8 protetta da uno strato ceroso (questo per non essere bagnata, cos\u00ec l'acqua scivola via senza bloccare le aperture aerifere) e cosparsa da diversi stomi preposti appunto allo scambio aerifero ed \u00e8 di colore verde; mentre quella inferiore \u00e8 violacea. Spesso \u00e8 presente un certo dimorfismo fogliare: in alcune specie sono presenti delle foglie sommerse, pi\u00f9 chiare e fragili (a lamina quasi cartacea) non peltate.\nInfiorescenza.\nL'infiorescenza \u00e8 composta da fiori solitari portati sul pelo dell'acqua sorretti da peduncoli radicali. \nFiore.\nI fiori sono ermafroditi, attinomorfi, polipetali (con un numero imprecisato di petali), spirociclici (i petali sono a disposizione spiralata/ciclica), in genere tutti gli altri elementi del fiore (calice e componenti riproduttivi) sono a disposizione spiralata. Il perianzio \u00e8 ipogino. Il colore dei fiori vari dal giallo al porporino.\nFrutti.\nIl frutto \u00e8 una capsula quasi legnosa; la forma \u00e8 simile ad una ampolla. La sua posizione \u00e8 sopra il pelo dell'acqua, e quindi matura all'aria aperta (contrariamente al frutto a maturazione sommersa delle \u201cvicine\u201d \"Nymphaea\"). Quando si stacca dalla pianta galleggia e a maturazione completata si suddivide nei vari carpelli che lo compongono. In questi sono contenuti numerosi semi ovoidali immersi in una sostanza vischiosa e senza arillo. La disseminazione avviene sul pelo dell'acqua (dispersione idrocora), ma anche a mezzo degli uccelli (dispersione zoocora).\nDistribuzione e habitat.\nQuesto genere \u00e8 distribuito in tutti i continenti. La maggioranza delle specie provengono dall'America del nord.\nDue specie vivono spontaneamente sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.&lt;br&gt;\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nTassonomia.\nIl genere \"Nuphar\" comprende le seguenti specie:\nAll'interno del genere le varie specie sono divise secondo la tipologia delle foglie e altre caratteristiche: \nSpecie spontanee della flora italiana.\nSul territorio italiano \u00e8 presente una sola specie:\nGeneri simili.\nIl genere \"Nymphaea\" \u00e8 strettamente correlato al genere \"Nuphar\". La differenza pi\u00f9 evidente sta nel fatto che in \"Nymphaea\" i petali sono pi\u00f9 grandi dei sepali, mentre in \"Nuphar\" i petali sono molto pi\u00f9 piccoli dei sepali. Anche la maturazione del frutto \u00e8 diversa: il frutto di \"Nymphaea\" affonda sotto il livello dell'acqua subito dopo che il fiore si \u00e8 chiuso, mentre i frutti di \"Nuphar\" restano al di sopra del livello dell'acqua fino a maturit\u00e0.&lt;br&gt;\nEntrambi i generi hanno foglie con una incisura radiale dalla circonferenza al picciolo.&lt;br&gt;\nLe ninfee sono talvolta chiamate fiori di loto, ma non vanno confuse con le specie di loto indiano del genere \"Nelumbo\", usate nella cucina asiatica e sacre all'Induismo ed al Buddhismo. Il genere \"Nelumbo\" inoltre appartiene ad un'altra famiglia (Nelumbonaceae), e un ordine diverso (Proteales).\nUsi.\nGiardinaggio.\nLe ninfee sono piante molto decorative e di facile coltivazione per cui sono molto comuni nei giardini acquatici di tutto il mondo. Sono piante rustiche che prediligono diverse tipologie di fondali fangosi, ma sempre in acque poco mosse o a lento deflusso. L'impianto va fatto in acque poco profonde: 15 \u2013 30\u00a0cm. Se la posizione \u00e8 soleggiata una fioritura abbondante \u00e8 garantita. La moltiplicazione pu\u00f2 essere fatta per cespi (specialmente se si tratta di cultivar o ibridi e quindi facilmente sterili) o per seme."}
{"id": "290305", "revid": "1305772", "url": "https://it.wikipedia.org/wiki?curid=290305", "title": "Nuphar lutea", "text": "Il nannufero o ninfea gialla (Nuphar lutea ) \u00e8 una pianta acquatica perenne della famiglia Nymphaeaceae, con un ampio areale eurasiatico.\nEtimologia.\nIl nome generico (\"Nuphar\") era gi\u00e0 usato dagli antichi greci sotto la forma di \"\u201dnoufar\u201d\" (informazione ricavata dagli scritti di Dioscoride Pedanio (Anazarbe in Cilicia, 40 circa \u2013 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone) ; probabilmente l'origine di questo vocabolo va ricercata nella lingua persiana dove esiste la parola \"\u201dninufar\u201d\" (un giglio d'acqua) o anche nella parola araba \"\u201dnauphar\u201d\" o \"\u201dnyloufar\u201d\".&lt;br&gt;\nL'epiteto specifico (\"luteum\") fa ovviamente riferimento al colore del fiore.&lt;br&gt;\nIl binomio scientifico attualmente accettato (\"Nuphar lutea\") \u00e8 stato proposto dal botanico inglese Sir James Edward Smith (2 dicembre 1759 \u2013 17 marzo 1828) nella sua opera intitolata \"\u201dFlorae Grecae Prodromus\u201d\" del 1809.\n&lt;br&gt; \nIn lingua tedesca questa pianta si chiama \"Gelbe Teichrose\"; in francese si chiama \"N\u00e9nufar jaune\"; in inglese si chiama \"Yellow Water-lily\".\nDescrizione.\n\u00c8 una pianta acquatica che vive di preferenza nelle acque ferme o a lento decorso. L'altezza varia da 50 a 200\u00a0cm (dipende dalla profondit\u00e0 del bacino acquatico \u2013 minimo 20\u00a0cm), La forma biologica della specie \u00e8 idrofita radicante (I rad); ossia sono piante acquatiche perenni le cui gemme si trovano sommerse o natanti e hanno un apparato radicale che le ancora al fondale. Molte caratteristiche avvicinano questa pianta alle Monocotiledoni anche se inizialmente sono state classificate nelle Dicotiledoni.\nRadici.\nLe radici sono fissate sul fondo fangoso e sono secondarie (avventizie) da un grosso rizoma.\nFoglie.\nLe foglie sono molto grandi a forma cordato-ovata astata, appiattite quasi peltate (l'inserimento del picciolo, glabro, \u00e8 relativamente centrale - a \u00bc della lamina - in una profonda insenatura). Le orecchie delle foglie sono ottuse. Queste foglie galleggiano (o sono semi-sommerse) e sono provviste di stomi solo sulla pagina superiore. La sezione dei piccioli \u00e8 triangolare. La lamina fogliare, ondulata sul bordo, possiede una nervatura che parte dal nervo centrale e si dirama verso i margini sdoppiandosi tre volte con angoli acuti (non sono presenti i nervi trasversali). Le due pagine (quella sopra e quella sotto) hanno ovviamente strutture anatomiche diverse interfacciando due elementi completamente differenti (aria e acqua). La lamina superiore \u00e8 protetta da uno strato ceroso (questo per non essere bagnata, cos\u00ec l'acqua scivola via senza bloccare le aperture aerifere) e cosparsa da diversi stomi preposti appunto allo scambio aerifero ed \u00e8 di colore verde; mentre quella inferiore \u00e8 violacea. Sono presenti anche delle foglie sommerse pi\u00f9 chiare e meno robuste, ma a germinazione pi\u00f9 precoce. Dimensioni delle foglie: larghezza 8 \u2013 20\u00a0cm; lunghezza 15 \u2013 30\u00a0cm.\nInfiorescenza.\nL'infiorescenza \u00e8 composta da fiori solitari portati a qualche centimetro sul pelo dell'acqua sorretti da peduncoli radicali. Anche questi fiori come la maggior parte delle ninfee si aprono col sole e si chiudono al tramonto.\nFiore.\nI fiori sono ermafroditi, attinomorfi, polipetali (con un numero imprecisato di petali), spirociclici (i petali sono a disposizione spiralata/ciclica), in genere tutti gli altri elementi del fiore (calice e componenti riproduttivi) sono a disposizione spiralata. Il perianzio \u00e8 ipogino. I fiori profumano di alcol e sono larghi da 4 a 6\u00a0cm.\nFrutti.\nIl frutto \u00e8 una grossa capsula quasi legnosa; la forma \u00e8 simile ad un'ampolla. La sua posizione \u00e8 sopra il pelo dell'acqua, e quindi matura all'aria aperta (contrariamente al frutto a maturazione sommersa delle \u201cvicine\u201d \"Nymphaea\"). Quando si stacca dalla pianta galleggia e a maturazione completata si suddivide nei vari carpelli che lo compongono. In questi sono contenuti numerosi semi ovoidali immersi in una sostanza vischiosa e senza arillo. La disseminazione avviene sul pelo dell'acqua (dispersione idrocoria), ma anche a mezzo degli uccelli (dispersione zoocoria). Lunghezza del frutto 2 \u2013 4\u00a0cm; diametro 5\u00a0\u2013 6\u00a0cm. Dimensione dei semi: 5\u00a0mm.\nFitosociologia.\nDal punto di vista fitosociologico \"N. lutea\" appartiene alla seguente comunit\u00e0 vegetale:\nTassonomia.\nQuesta pianta inizialmente venne inserite nel genere affine \"Nymphaea\" da Linneo nel 1753 con il nome di \"Nymphaea lutea\". Alcuni cataloghi riportano la denominazione di \"Nuphar luteum\"\n&lt;br&gt;\nAll'interno del genere \"Nuphar\" le varie specie sono divise secondo la tipologia delle foglie: cordiformi o sagittate. La ninfea gialla appartiene al primo gruppo.\nIbridi.\nCon la specie \"Nuphar pumila\" forma il seguente ibrido interspecifico:\nSinonimi.\nLa specie ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nGiardinaggio.\nLe Ninfee gialle sono piante molto decorative e di facile coltivazione per cui sono molto comuni nei giardini acquatici di tutta Europa. Sono piante rustiche che prediligono diverse tipologie di fondali fangosi, ma sempre in acque poco mosse o a lento deflusso. L'impianto va fatto in acque poco profonde: 15\u00a0\u2013 30\u00a0cm. Se la posizione \u00e8 soleggiata una fioritura abbondante \u00e8 garantita. La moltiplicazione pu\u00f2 essere fatta per cespi (specialmente se si tratta di cultivar o ibridi e quindi facilmente sterili) o per seme.\nCucina.\nIn Turchia i fiori servono a preparare una bibita ghiacciata (tipo sorbetto) chiamata \u201cPufer\u201d. Dai semi si pu\u00f2 ricavare della farina."}
{"id": "290306", "revid": "404449", "url": "https://it.wikipedia.org/wiki?curid=290306", "title": "Pietro Conti", "text": "Biografia.\nNato in una famiglia operaia, si iscrive al Partito Comunista Italiano (di cui diventa dirigente) ed alla CGIL. Nel 1970 diventa presidente dell'Umbria, carica a cui rinuncia nel 1976, anno in cui viene eletto nel Parlamento Italiano dove rimane per 10 anni. Nel 1987, poco prima di morire, diviene sindaco di Spoleto.\nLa sua carriera politica comincia giovanissimo quando da semplice operaio si distingue nella difesa dei diritti sindacali dei lavoratori. Grazie a queste sue capacit\u00e0 viene chiamato a Perugia dove in breve diviene segretario della federazione giovanile comunista e poi segretario della CGIL dell'Umbria.\nEletto nel primo consiglio regionale viene nominato Presidente della giunta e insieme ai Presidenti di Emilia-Romagna Fanti e della Lombardia Bassetti si distingue per un'applicazione molto serrata del regionalismo.\nDeputato della Repubblica (1976-1987).\nNel 1976 venne eletto deputato al Parlamento. Fu poi riconfermato per tre legislature fino al 1987 ricoprendo anche la carica di vicepresidente della Commissione in interni della Camera dei Deputati. Dal 1972 al 1983 fu membro del Comitato Centrale del Pci e dal 1977 al 1980 fu Segretario nazionale della Lega delle autonomie e dei poteri locali.\nSindaco di Spoleto (1987-1988).\nGi\u00e0 nel 1980 Conti, era stato eletto sindaco dal consiglio comunale nella lista del Pci. Nel 1987 il consiglio comunale lo elesse sindaco. Al momento del suo insediamento l\u2019amministrazione si trovava in una situazione di profonda crisi. Conti si mise al lavoro impegnandosi a tempo pieno incontrando e ascoltando tutti dagli imprenditori ai cittadini locali.\nMorte.\nPochi mesi prima di morire nel settembre 1988, si era assunto la responsabilit\u00e0 di guidare l'Amministrazione comunale di Spoleto che era in una situazione molto difficile. Il 6 settembre Spoleto aveva gi\u00e0 perso il suo vicesindaco, Dante Perilli, che era malato da tempo, il 7 settembre tocc\u00f2 a Conti, morto d'infarto nella sua casa a Perugia. L'8 settembre Conti avrebbe compiuto 60 anni. Cardiopatico, gi\u00e0 nel 1963 fu colpito dal primo infarto. La sua scomparsa fu improvvisa, che sconvolse l\u2019Umbria intera. La camera ardente venne allestita nella sede della Regione dove sfilarono alcune migliaia di persone per salutarlo l\u2019ultima volta."}
{"id": "290309", "revid": "1573940", "url": "https://it.wikipedia.org/wiki?curid=290309", "title": "Muscicapidae", "text": "I Muscicapidi (Muscicapidae ), comunemente chiamati \"pigliamosche del Vecchio Mondo\", sono una famiglia di uccelli dell'ordine dei Passeriformi.\nDescrizione.\nL'aspetto di questi uccelli \u00e8 molto vario, ma sono tutti ottimi uccelli canori. Hanno dimensioni medio-piccole (). Molte specie hanno il piumaggio bruno uniforme, mentre altre sono vivacemente colorate, soprattutto i maschi. Quasi tutte hanno becchi larghi e appiattiti, adatti a catturare insetti in volo, mentre le poche specie che si nutrono sul terreno hanno generalmente becchi pi\u00f9 sottili.\nDistribuzione e habitat.\nI Muscicapidi, detti anche pigliamosche del Vecchio Mondo, vivono in quasi ogni habitat in cui siano presenti degli alberi, dalle foreste pi\u00f9 fitte alle rade boscaglie, e perfino sui boschi dell'Himalaya. In inverno le specie pi\u00f9 settentrionali migrano verso sud, dove possono trovare insetti in abbondanza.\nBiologia.\nA seconda delle specie, il nido pu\u00f2 consistere sia in una sorta di coppa ben costruita posta su un albero o una cornice rocciosa, che in una semplice struttura posta all'interno di un tronco cavo. Le specie che nidificano in cavit\u00e0 tendono ad avere covate pi\u00f9 numerose (in media di otto uova, piuttosto che di due-cinque).\nTassonomia.\nLa famiglia Muscicapidae comprende i seguenti generi e specie:"}
{"id": "290311", "revid": "21880", "url": "https://it.wikipedia.org/wiki?curid=290311", "title": "Dinoflagellata", "text": "Le dinoflagellate (dal greco \u03b4\u1fd6\u03bd\u03bf\u03c2 \"d\u00eenos\", \"vortice\", e il latino \"flagellum\", \"flagello\", \"frusta\"), conosciute anche come pirrofite, peridinee o dinoficee, sono alghe microscopiche per lo pi\u00f9 unicellulari e flagellate, che rappresentano uno dei pi\u00f9 importanti gruppi del fitoplancton sia marino che d'acqua dolce con oltre 2000 specie viventi.\nLe dinoflagellate, assieme ai Ciliati e agli Apicomplexa, appartengono al supergruppo degli Alveolata ovvero quegli organismi unicellulari che possiedono un sistema di alveoli corticali al di sotto del plasmalemma.\nStruttura cellulare.\nLa cellula \u00e8 dotata di una struttura peculiare, l'anfiesma e consiste di un periplasto, nella regione sottostante a questo pu\u00f2 essere presente un velo di cellulosa. L'anfiesma \u00e8 formato da delle vescicole, gli alveoli, che possono essere vuote o contenere glucani, in questo caso formano delle placche che rivestono la cellula, si parla in questo caso di teca.\nSono presenti due flagelli, entrambi provvisti di peli laterali, differenti l'uno dall'altro per struttura e orientamento.\nEsistono due principali morfotipi: le Dinoconte e le Desmoconte. Nelle Dinoconte la cellula presenta due scanalature, una equatoriale (cingolo) e una longitudinale (solco). Quest'ultimo divide la cellula in due parti, dette epicono (o epiteca) e ipocono (o ipoteca). I due flagelli emergono in posizione ventrale all'intersezione tra il cingolo e il solco. Nelle Desmoconte le placche tecali sono organizzate a formare due valve distinte e i due flagelli fuoriescono in posizione apicale.\nIl cloroplasto nelle dinoflagellate \u00e8 stato originariamente acquisito mediante un evento di endosimbiosi secondaria con un'alga rossa. Nella maggior parte delle specie i cloroplasti sono circondati da tre membrane, i tilacoidi sono in gruppi di tre e contengono clorofilla di tipo \"a\" e \"c2\", caroteni, e xantofille tra cui la peridinina. In alcuni casi questo cloroplasto \u00e8 stato perso e talvolta un altro \u00e8 stato acquisito mediante altri eventi di endosimbiosi (secondaria o terziaria) con altre alghe eucariote (diatomea, criptoficea, haptofita, alga verde) presentando pertanto un corredo pigmentario differente.\nMolte dinoflagellate (circa la met\u00e0 delle specie) sono prive di cloroplasti e sono pertanto eterotrofe obbligate.\nLe sostanze di riserva sono granuli di amido che si accumulano all'esterno del cloroplasto e sostanze lipidiche.\nHanno un nucleo voluminoso e primitivo, che viene detto dinocarion: il DNA non \u00e8 associato a istoni, e durante la mitosi i cromosomi rimangono attaccati alla membrana nucleare, persistente, e non al fuso.\nSulla superficie sono presenti le tricocisti, organuli bastoncellari che sono sparati all'esterno attraverso i pori presenti sulla parete e che hanno funzione di difesa.\nRiproduzione e ciclo vitale.\nSi riproducono abitualmente per via vegetativa: la cellula si divide longitudinalmente, trasversalmente od obliquamente.\nA parte poche eccezioni, le dinoflagellate sono aploidi e presentano un ciclo vitale aplonte, con meiosi zigotica. La riproduzione sessuata avviene per produzione di gameti che non sono distinguibili dalle cellule vegetative. Dopo la fusione si origina un planozigote che poi perde i flagelli, sviluppa una spessa parete, e spesso diviene una cellula di resistenza (cisti) che resta dormiente nei sedimenti per periodi anche molto lunghi. Alla germinazione si riforma il planozigote che compie la meiosi riformando le cellule vegetative aploidi.\nLe cisti sono caratterizzate da una teca molto resistente agli agenti chimici. Possono avere un aspetto simile o molto diverso da quello della cellula madre e presentano un'apertura detta archeopilo, attraverso cui avverr\u00e0 la germinazione. \nSi distinguono cisti di resistenza e cisti temporanee, prodotte come strategia di sopravvivenza a lungo e a breve termine. Entrambe possono essere prodotte sia per via sessuata che per via vegetativa.\nLa produzione di cisti ha un ampio significato ecologico, in quanto consente la sopravvivenza delle specie in condizioni avverse, ed ha un importante ruolo nella dispersione delle specie.\nDistribuzione ed ecologia.\nLe dinoflagellate sono molto abbondanti in tutti gli oceani, particolarmente nelle regioni tropicali. Nelle aree temperate hanno il loro massimo sviluppo tipicamente in estate, in condizioni di stabilit\u00e0 della colonna d'acqua. In alcuni casi proliferano intensamente raggiungendo abbondanze molto elevate, dell'ordine di milioni di cellule per litro, dando origine al fenomeno delle \"maree rosse\".\nAlcune specie producono biotossine, composti che hanno attivit\u00e0 tossica per l'uomo e per altri vertebrati. Comunemente le biotossine vengono trasferite tramite la catena alimentare e vengono accumulate in organismi vettori (per lo pi\u00f9 molluschi bivalvi, ma anche pesci). Il consumo di molluschi o pesci contaminati causa biointossicazioni, tra cui le pi\u00f9 importanti sono la PSP (\"Paralytic Shellfish Poisoning\"), la DSP (\"Diarrhetic Shellfish Poisoning\"), NSP (\"Neurotoxic Shellfish Poisoning\") e la ciguatera.\nPfiesteria piscicida \u00e8 una specie eterotrofa che produce una ittiotossina neurotossica ed \u00e8 responsabile di morie di pesce lungo le coste Atlantiche degli USA.\nAlcune (es. \"Symbiodinium\" spp.) sono simbionti di invertebrati marini, come i coralli, e prendono il nome di \"zooxantelle\". Tali simbiosi sono molto importanti per la formazione e lo stato di salute delle barriere coralline tropicali."}
{"id": "290313", "revid": "21880", "url": "https://it.wikipedia.org/wiki?curid=290313", "title": "Muscicapidi", "text": ""}
{"id": "290314", "revid": "767487", "url": "https://it.wikipedia.org/wiki?curid=290314", "title": "Shawn Crahan", "text": "Cofondatore della band assieme a Anders Colsefini, Joey Jordison e Paul Gray, \u00e8 a tutt'oggi il membro pi\u00f9 anziano del gruppo e l'unico della formazione originale.\nBiografia.\nCrahan \u00e8 nato a Des Moines nel 1969 da una famiglia di origini irlandesi; sposato con Chantel dal giugno 1992, ha quattro figli: Alexandria, Gage, Simon e Gabrielle (deceduta il 18 maggio 2019 all'et\u00e0 di 22 anni).\nI suoi genitori hanno a lungo finanziato gli Slipknot nei primi anni di vita del gruppo.\nEquipaggiamento.\nAvendo svolto la professione di saldatore prima di diventare un musicista professionista, Shawn si \u00e8 costruito da solo il suo primo strumento prima di utilizzare un set in titanio, fabbricato dalla Dunnet Classic Drums, associato ad una botte per la birra vuota per creare una variazione sonora.\nMaschera.\nDal 1998 indossa una maschera da clown, pi\u00f9 volte ritoccata nel corso degli anni, che ha rivelato di aver trovato in un negozio \"seduta\" tutta sola e di aver cos\u00ec deciso di utilizzarla per le sue apparizioni. All'interno del gruppo \u00e8 identificato con il numero 6, impresso anche sulla sua tuta.\nProduzioni e altri progetti.\nHa prodotto l'album dei Mudvayne \"L.D. 50\" e quello dei 40 Below Summer \"Invitation to the Dance\"; \u00e8 inoltre apparso nel video della canzone degli American Head Charge \"Just So You Know\"' e ha realizzato per loro un remix della canzone.\n\u00c8 il fondatore dell'etichetta Big Orange Clown Records, sotto-etichetta della Sanctuary Records, con cui ha messo sotto contratto la band metalcore Gizmachi; ha anche fondato le band alternative rock To My Surprise e Dirty Little Rabbits.\nInsieme al cantante degli Slipknot Corey Taylor ha fondato la Living Breathing Films, societ\u00e0 di produzione cinematografica, il cui primo prodotto \u00e8 stato il cortometraggio \"Thy Shalt I\", di cui sono protagonisti proprio i due.\nHa partecipato come attore al cortometraggio sperimentale \"The Devil's Carnival\" e ha diretto il video ufficiale del singolo \"A.M.E.R.I.C.A\" dei Motionless in White."}
{"id": "290315", "revid": "767487", "url": "https://it.wikipedia.org/wiki?curid=290315", "title": "Comunit\u00e0 montana Alto Sangro e altopiano delle Cinquemiglia", "text": "La comunit\u00e0 montana Alto Sangro e altopiano delle Cinquemiglia \u00e8 stata una comunit\u00e0 montana comprendente l'alta valle del fiume Sangro (Alto Sangro) e l'altopiano Maggiore.\nGeografia fisica.\nTerritorio.\nIl nome derivava dall'alta valle del fiume Sangro e dell'altopiano delle Cinquemiglia che rappresentano le due aree adiacenti di cui il territorio della comunit\u00e0 montana era composta, comprendendo al suo interno i monti Marsicani e gli altipiani maggiori d'Abruzzo.\nIl territorio della comunit\u00e0 montana era inserito per buona parte nel parco nazionale d'Abruzzo, Lazio e Molise, comprendendo Alfedena, Ateleta, Barrea, Castel di Sangro, Civitella Alfedena, Opi, Pescasseroli, Pescocostanzo, Rivisondoli, Rocca Pia, Roccaraso, Scontrone, Villetta Barrea. Comprendeva inoltre le maggiori localit\u00e0 sciistiche del centro-sud Italia: Pescocostanzo, Rivisondoli e Roccaraso, cui si aggiunse in seguito anche quella di Pescasseroli.\nLa Regione Abruzzo ha abolito la comunit\u00e0 montana insieme a tutte le altre comunit\u00e0 montane nel 2013; la sede si trovava a Castel di Sangro."}
{"id": "290319", "revid": "21880", "url": "https://it.wikipedia.org/wiki?curid=290319", "title": "Piante acquatiche", "text": ""}
{"id": "290323", "revid": "122949661", "url": "https://it.wikipedia.org/wiki?curid=290323", "title": "Chlorophyta", "text": "Le clorofite (Chlorophyta ) sono una divisione di alghe unicellulari, coloniali e pluricellulari anche di grandi dimensioni e comprendono la maggior parte di quelle che sono chiamate comunemente alghe verdi.\nBiologia.\nSi pensa che da esse si siano evolute le piante superiori perch\u00e9, al pari di queste ultime:\nPresentano rosette come le piante (6 subunit\u00e0 che formano miofibrille di cellulosa).\nI loro cloroplasti sono formati da 2 a 6 tilacoidi fusi a formare grana.\nNon hanno reticolo endoplasmatico e la loro sostanza di riserva \u00e8 l'amido. Presentano il pirenoide (zona nel cloroplasto dove si accumula l'amido), che pu\u00f2 essere situato tra i tilacoidi o attraversato da essi o imbrigliato all'interno di questi ultimi.\nNella parete cellulare pu\u00f2 essere presente o meno la cellulosa (ne sono prive le sifonali, le quali hanno abbondanti quantit\u00e0 di mannani all'interno della parete).\nAlcune specie di \"Chlorella\" possiedono una parete di grande importanza filogenetica, in quanto contiene la sporopollenina, sostanza tipica dei granuli di polline delle piante a fiore.\nCicli vitali.\nNelle alghe verdi si sono osservati cicli vitali molto vari: aplonte, diplonte, aplodiplonte\ncon alternanza di generazioni, da pi\u00f9 semplici (come in \"Chlamydomonas\") a pi\u00f9 complessi (come nell\"'Ulva\" o lattuga di mare). In questi cicli una forma diploide (sporofito) si riproduce per via asessuata tramite spore prodotte per meiosi, alternandosi a una forma aploide (gametofito) che si riproduce tramite gameti, cio\u00e8 per via sessuata.\nTassonomia.\nLa classificazione delle alghe verdi \u00e8 oggetto di controversie.\nIn passato venivano incluse nel regno dei protisti. Classificazioni pi\u00f9 recenti, basate su evidenze filogenetiche, inquadrano le alghe verdi nel clade degli archeplastidi o direttamente nel regno delle piante. Il phylum delle clorofite \u00e8 composto da circa 7000 specie.\nSi dividono in 7 classi:"}
{"id": "290330", "revid": "712828", "url": "https://it.wikipedia.org/wiki?curid=290330", "title": "Eeth Koth", "text": ""}
{"id": "290337", "revid": "712828", "url": "https://it.wikipedia.org/wiki?curid=290337", "title": "Thon (personaggio)", "text": ""}
{"id": "290338", "revid": "124368472", "url": "https://it.wikipedia.org/wiki?curid=290338", "title": "Phaeophyceae", "text": "La classe Phaeophyceae comprende le cosiddette alghe brune. Esse sono organismi complessi da un punto di vista anatomico e morfologico, sempre pluricellulari, quasi esclusivamente marini e che prediligono acque fredde e ben ossigenate.\nComprendono circa 250 generi per un totale di oltre 1500 specie. Alcune specie, come \"Ascophyllum nodosum\", hanno un'importanza commerciale tale da giustificare studi specifici in proposito.\nDescrizione.\nLe alghe brune esibiscono una grande variet\u00e0 di forme e dimensioni. I membri pi\u00f9 piccoli del gruppo crescono come filamenti di celle lunghi pochi centimetri, ma alcune specie hanno addirittura uno stadio della loro vita in cui consistono solo di poche cellule, rendendo cos\u00ec l'alga microscopica.\nAlcune specie raggiungono dimensioni ragguardevoli e possono diventare l'elemento pi\u00f9 cospicuo del loro habitat, come l\"Ascophyllum nodosum\". Le dimensioni in questi casi vanno dal poco pi\u00f9 di mezzo metro della \"Postelsia\", alla gigantesca \"Macrocystis pyrifera\", una tra le alghe pi\u00f9 grandi che pu\u00f2 superare i 45\u00a0m di lunghezza. Possono raggrupparsi per formare una sorta di cuscini, tappeti di fronde tra loro intrecciate e galleggianti come i sargassi, delicate e soffici trecce come l\"'Ectocarpus\" o ramificazioni a ventaglio come la \"Padina pavonica\".\nCaratteristiche.\nContengono clorofilla a e c (?), caroteni (in particolare betacarotene) e grandi quantit\u00e0 di xantofille come pigmenti accessori. Tra queste la fucoxantina \u00e8 quella responsabile della colorazione di queste alghe.\nQuesta variet\u00e0 di pigmenti consente di effettuare la fotosintesi clorofilliana a differenti profondit\u00e0 negli oceani dove lo spettro luminoso sfruttabile non \u00e8 completo.\nI loro cloroplasti sono rappresentati da membrane fotosintetiche raggruppate in lamelle formate da 3 tilacoidi.\nHanno una parete formata da acido alginico nella parte pi\u00f9 esterna e cellulosa nell'interno.\nLa sostanza di riserva principale \u00e8 il laminarano (un polisaccaride), che ha localizzazione citoplasmatica e non plastidiale.\nHanno due tipi di talli:\nSono solitamente le alghe di dimensioni maggiori e si possono trovare galleggiare in acqua grazie a delle strutture dette cisti ricche di aria o di olio. Il fatto che siano cos\u00ec esposte alla luce solare non \u00e8 un problema per il disseccamento, perch\u00e9 producono delle sostanze mucillaginose, tra le quali alginati, che fanno in modo che le cellule di queste alghe siano sempre ben idratate.\nEsempi.\nLe laminariali sono uno degli ordini in cui sono suddivise le alghe brune.\nPossiedono un tallo plostico di tipo parenchimatico, in cui \u00e8 necessario un sistema di trasporto dei prodotti della fotosintesi dalle zone illuminate dell'alga in cui vengono sintetizzati alle zone in cui vengono utilizzate.\nIl tallo delle laminariali si divide in 3 parti:\nAlle alghe brune appartengono anche i sargassi (\"Sargassum\"), caratterizzati dalle aerocisti, ovvero cellule piene di gas che permettono il galleggiamento delle fronde ed evitano che queste si spezzino.\nLe fronde sono l'unica parte fotosintetizzante di queste alghe e contengono le solenocisti, cellule allungate e slargate, ricche di vacuoli che permettono il passaggio di sostanze nutritive. La funzione di trasporto \u00e8 simile a quella del floema nelle piante superiori.\nUsi.\nLe alghe brune sono usate in agricoltura come fertilizzanti organici; nell'industria cosmetica, farmaceutica, tessile, della carta e delle vernici.\nInoltre, per il loro contenuto in \nalginati (dei ficocolloidi: composti che conferiscono viscosit\u00e0 alle soluzioni) vengono utilizzati nell'industria alimentare, per esempio per la produzione di gelati, in quanto impediscono la formazione di cristalli di ghiaccio anche a basse temperature.\nInoltre l'acido alginico estratto dalle alghe \u00e8 indicato nelle diete, visto che riduce il senso di fame e l'assorbimento di grassi e zuccheri."}
{"id": "290339", "revid": "123496123", "url": "https://it.wikipedia.org/wiki?curid=290339", "title": "La curva dell'angelo", "text": "La curva dell'angelo \u00e8 il ventitr\u00e8esimo album in studio di Renato Zero, pubblicato nel 2001.\nIl disco.\nCon questo nuovo lavoro, Zero torna a un disco di inediti dopo 3 anni. Dedica, tra gli altri, un brano a suo padre (\"Anima grande\") e uno alla violenza negli stadi (\"Fuori gioco\"), a quella domestica (\"Storie da dimenticare\"), senza dimenticare un attacco alla cultura moderna che non permette pi\u00f9 la poesia (\"Svegliatevi poeti\"). Si tratta di un album segnato da arrangiamenti e melodie molto ricercati e raffinati, affidandosi fra gli altri agli interventi di Fio Zanotti e Ennio Morricone, ma al tempo stesso pervaso da una sensazione di pessimismo ed angoscia, probabilmente dovuto alla sua registrazione negli ultimi anni di vita della madre di Renato. L'aria che si respira \u00e8 quasi liturgica, sospesa, sofferente, come si percepisce da alcune melodie e testi, quali \"La medicina\" (canzone d'amore verso una persona amata in difficolt\u00e0, che pu\u00f2 essere per\u00f2 letta anche come una dedica, in maniera implicita, alla madre malata e a Daniele, un bambino di Latina affetto da AIDS dalla nascita e al quale Zero era legato, morto il 4 marzo del 1999 a 15 anni), \"Non cancellate il mio mondo\" (il vero capolavoro dell'album), \"Pura luce\" (dedicata alle persone care che non ci sono pi\u00f9) e \"Qualcuno mi ha ucciso\" (dal testo aggressivo e sarcastico, accompagnato da una musica pi\u00f9 scanzonata). Si tratta, in sintesi, di un album di passaggio verso l'album chiave del Nuovo Millennio, \"Cattura\" del 2003. L'album ottiene un buon successo commerciale, raggiungendo il primo posto in classifica e risultando il decimo disco pi\u00f9 venduto dell'annata 2001 ed il quarantunesimo pi\u00f9 venduto nel 2002, con 400.000 copie vendute.\nIl 25 gennaio 2019, l'album \u00e8 stato pubblicato, in versione rimasterizzata, su tutte le piattaforme digitali ed \u00e8 stato ristampato in versione CD per la collana \"Mille e uno Zero\", edita con TV Sorrisi e Canzoni."}
{"id": "290344", "revid": "785863", "url": "https://it.wikipedia.org/wiki?curid=290344", "title": "Desann", "text": ""}
{"id": "290350", "revid": "110157", "url": "https://it.wikipedia.org/wiki?curid=290350", "title": "Calciocianammide", "text": "La calciocianammide \u00e8 un composto inorganico a carattere ionico formato dal catione calcio come sale derivato dall'anione cianammide (CN22\u2212) con formula CaNCN. \n[Ca]2+ [N-C\u2261N]2\u2212\nPreparato da E. Drechsel nel 1877 dal cianato di calcio e poi da F. Rothe nel 1897, che voleva ottenere il cianuro di calcio da azoto e carburo di calcio. Il processo fu modificato e brevettato da Adolph Frank e Nikodem Caro nel 1898.\nIl prodotto commerciale si presenta come una polvere grigio scuro per le impurit\u00e0 di carbone e calce viva.\nSi prepara facendo reagire carburo di calcio con azoto gassoso a in speciali forni ad arco elettrico.\nLa reazione \u00e8 esotermica e procede spontaneamente una volta innescata. Il prodotto finale viene macinato e bagnato con il 5-7% di acqua per decomporre il carburo non reagito.\nUsata generalmente come fertilizzante azotato svolge anche una buona azione insetticida verso alcuni parassiti. Svolge anche la funzione di correttore di acidit\u00e0: nel terreno si decompone in idrossido di calcio che a sua volta si trasforma lentamente in carbonato di calcio e in cianammide e poi per idrolisi a urea che a sua volta per azione enzimatica e batterica diventa carbonato d'ammonio. Data l'azione come diserbante caustico pu\u00f2 essere impiegato solo nella preparazione dei terreni.\nIndustrialmente viene utilizzata per la sintesi del cianuro di sodio facendo reagire ad alta temperatura la calciocianammide con carbone e carbonato di sodio:\nAlla fine del XIX secolo e l'inizio del XX la produzione di calciocianammide forniva uno dei metodi industriali per fissare l'azoto atmosferico, da cui poi produrre ammoniaca e urea. I maggiori produttori di calciocianammide sono la Germania, il Giappone e il Canada. La prima fabbrica italiana, basata sul metodo Frank-Caro, la SIPA, nacque nel 1905 ad opera di Alfredo Corradini a Piano d'Orta."}
{"id": "290353", "revid": "27586747", "url": "https://it.wikipedia.org/wiki?curid=290353", "title": "Parnassus", "text": ""}
{"id": "290354", "revid": "1543377", "url": "https://it.wikipedia.org/wiki?curid=290354", "title": "Rhodophyta", "text": "Le alghe rosse o Rhodophyta (dall'antico greco , \"rh\u00f3don\" \"rosa\" e , \"phyt\u00f3n\" \"pianta\", quindi \"pianta rosa o rossa\") sono organismi autotrofi eucarioti tra i pi\u00f9 antichi, privi di flagelli, fotosintetizzanti, che contengono clorofilla \"a\" e \"d\" (dovuta alla presenza di cianobatteri simbionti), ficobiline contenute nei ficobilisomi e comprendenti specie plurinucleate. Vivono soprattutto nelle acque di mare calde e se ne annoverano circa 4.000 specie, (altri studi indicano 5-6000 specie e qualcuno fino a 10.000) gran parte delle quali pluricellulari. Sono organismi bio-costruttori, in quanto la loro crescita d\u00e0 luogo a edifici calcarei di origine organica noti come \"piattaforme carbonatiche\", e contribuiscono alla costruzione di vere e proprie \"scogliere organogene.\"\nCaratteristiche.\nLa parete cellulare \u00e8 povera di cellulosa ma ricca di agar agar (polisaccaride acido) e carragenani; in alcune alghe rosse manca la cellulosa, al posto della quale ci sono xilani e mannani.\nI cloroplasti di queste alghe hanno tilacoidi che restano isolati, disposti pi\u00f9 o meno parallelamente tra loro e non associati in lamelle. Un unico tilacoide periferico avvolge tutti quelli interni. Lungo le membrane tilacoidali si trovano allineati i ficobilisomi. I cloroplasti hanno forma stellata, reticolata o lobata. Le rodofite non hanno reticolo endoplasmatico. I cloroplasti hanno il pirenoide. La loro sostanza di riserva \u00e8 l'amido delle floridee.\nLa maggior parte della alghe rosse ha un tallo molto elaborato, fatto dall'aggregazione di numerosi filamenti cellulari nei quali le singole cellule sono collegate mediante delle sinapsi chiamate \"Pit connections\", che sono delle perforazioni che mettono in comunicazione cellule contigue di uno stesso filamento e nelle quali si deposita materiale glicoproteico di forma lenticolare. Tra cellule di filamenti diversi si possono formare delle \"Pit connections\" secondarie, in questo caso, preliminarmente si forma una cellula laterale che poi viene riassorbita. \"Pit connections\" secondarie si possono formare anche tra cellule di organismi diversi, legati tra loro da un rapporto simbiontico.\nUtilizzo da parte dell'uomo.\nAlcune specie di alghe rosse sono utilizzate dall'uomo come cibo; le specie \"Palmaria palmata\" e la \"Porphyra\" sono molto diffuse nelle tavole dell'Arcipelago britannico.\nNella cucina asiatica le rodofite sono utilizzate sia come alimento (nori) o per produrre agar agar, carragenina o altri additivi alimentari. L'alto contenuto di vitamine (soprattutto la vitamina C), il buon contenuto proteico e la facilit\u00e0 di coltivazione, hanno favorito l'utilizzo alimentare di queste alghe che si \u00e8 sviluppato in Giappone gi\u00e0 a partire da oltre 300 anni fa."}
{"id": "290356", "revid": "27767", "url": "https://it.wikipedia.org/wiki?curid=290356", "title": "Calcio cianammide", "text": ""}
{"id": "290361", "revid": "27767", "url": "https://it.wikipedia.org/wiki?curid=290361", "title": "Cianammide di calcio", "text": ""}
{"id": "290371", "revid": "125760611", "url": "https://it.wikipedia.org/wiki?curid=290371", "title": "Paladino", "text": "Il paladino era, secondo il ciclo letterario conosciuto come ciclo carolingio o \"Chanson de geste\", il cavaliere pi\u00f9 importante alla corte di Carlo Magno. I paladini compaiono inizialmente nella \"Canzone di Rolando\", dove rappresentano i valori del cavaliere cristiano contrapposti alle barbarie delle orde saracene: i racconti dei paladini infatti nascono nel contesto delle guerre tra i Franchi e i Mori, avvenute durante la conquista della Spagna da parte dell'Islam, proseguita con l'invasione di parte della Francia e il famoso episodio della battaglia di Roncisvalle.\nEtimologia e significato nel tempo.\nLa parola deriva dal latino \"comes palatinus\", ovvero \"conte di palazzo\", termine col quale si designavano i cavalieri pi\u00f9 fidati della corte (\"palatius\") del re Carlo Magno. Per estensione \"paladino\" \u00e8 venuto a riferirsi a qualsiasi eroe cavalleresco, come i cavalieri della Tavola Rotonda di re Art\u00f9 o \u00e8 stato utilizzato anche per indicare i capi degli eserciti che sostennero il protestante Federico V nella Guerra dei Trent'anni.\nAttualmente il termine paladino ha un'accezione ben pi\u00f9 ampia che sta a indicare in maniera estensiva il difensore di valori e ideali, solitamente condivisi con altri che non sono dotati delle medesime qualit\u00e0 e capacit\u00e0 per affermarli al cospetto delle ingiustizie o delle difficolt\u00e0.\nI personaggi.\nNelle loro prime apparizioni i paladini non sono stati i compagni di Carlo Magno, ma del suo vassallo Rolando, l'eroe basato sulla figura storica di \"Hruodland\", citato da Eginardo come il signore della marca bretone che mor\u00ec nella battaglia del Passo di Roncisvalle. Dalla fine del XII secolo in poi, i paladini sono stati sempre considerati come un gruppo di cavalieri appartenenti al re in persona.\nI paladini che compaiono nella \"Chanson de Roland\" sono detti \"i Dodici Pari\", ma i loro nomi, per le variazioni apportate da testo a testo, sono pi\u00f9 di dodici. Il numero ricorda i Dodici Apostoli, mettendo il sovrano nella posizione di Ges\u00f9, preciso riferimento alla loro santa missione assunta come regola. In tutte le storie del ciclo carolingio tra i paladini sono presenti i nomi di Rolando o Orlando, nipote di Carlo Magno e l'eroe capo dei paladini, e Oliviero, amico di Rolando e il suo pi\u00f9 forte alleato. Nella \"Chanson de Roland\" gli altri dieci paladini corrispondono ai nomi di G\u00e9rin, G\u00e9rier, B\u00e9rengier, Otton, Sansone, Engelier, Ivon, Yvorio, Ans\u00e9is, Girard. Altri personaggi ricorrenti altrove e considerati parte dei dodici sono l'arcivescovo Turpino, Ogier il danese, Huon di Bordeaux, Fierabras, Rinaldo di Montalbano e Gano di Maganza.\nNel Rinascimento italiano autori come Matteo Maria Boiardo e Ludovico Ariosto hanno contribuito alla rielaborazione letteraria e poetica dei racconti delle gesta epiche dei paladini. Le loro opere, \"Orlando Innamorato\" e \"Orlando Furioso\", spediscono i paladini in avventure ancora pi\u00f9 fantastiche rispetto ai loro predecessori. Essi elencano i paladini in modo diverso, ma mantengono il numero canonico di dodici: sono Orlando (Rolando), nipote di Carlo Magno e l'eroe capo dei paladini, Oliviero, il miglior amico di Rolando; Ferumbras (Fierabras), il saraceno che diventa cristiano; Astolfo, discendente di Carlo Martello e cugino di Orlando; Ogier il danese, Gano il traditore, Rinaldo (Renaud de Montauban, cugino e rivale di Orlando), Malagigi (Maugris), uno stregone; Florismart, un amico di Orlando; Guido di Borgogna; Namo (Naimon o Namus), duca di Baviera, fidato consigliere di Carlo Magno, e Otuel, un altro saraceno convertito.\nNella cultura.\nI paladini di Carlo Magno sono paragonabili ai Cavalieri della Tavola Rotonda di re Art\u00f9 quanto a popolarit\u00e0 e a ruolo nell'immaginario dei rispettivi paesi.\nNel XIV secolo un rinascimento della cultura celtica ha riportato in auge il ciclo dei paladini di Camelot, lasciando in ombra i racconti del ciclo francese, pi\u00f9 legati a valori cristiani e meno trionfalistici nei toni.\nLa figura del Paladino, ibridata con altri concetti quale quello dei cavalieri monaci (Templari, Ospitalieri, ecc.) \u00e8 entrata nell'immaginario collettivo, ed \u00e8 presente in numerosi giochi di ruolo e videogiochi, tra cui \"Dungeons &amp; Dragons\", Pathfinder, \"Everquest\", \"Diablo II\", \"Final Fantasy\", \"Ragnarok Online\", \"World of Warcraft\", nei quali il Paladino \u00e8 un guerriero sacro, votato a una divinit\u00e0 o a un ideale, seguente un preciso codice, ma grazie a ci\u00f2 in grado di usare alcuni dei poteri mistici di chierici e sacerdoti.\nNel romanzo-pastiche \"Terra ignota\" di Vanni Santoni, l'Ordine del Cerchio d'Acciaio \u00e8 ispirato a una versione pervertita e malvagia tanto dei Cavalieri della Tavola Rotonda quanto dei Paladini di Carlo Magno.\nIl film del 1983 \"I paladini \u2013 Storia d'armi e d'amore\" di Giacomo Battiato ha ripreso le vicende dei Paladini, ispirandosi sia ai fatti storici quanto alle rielaborazioni ariostesche. La fotografia di Dante Spinotti si ispirava alle interpretazioni preraffaellite di tali miti. Altri film in cui compare la figura del paladino sono \"Turi e i paladini\" (1978), \"Il paladino della corte di Francia\" (1963) e \"Orlando e i Paladini di Francia\" (1956).\nI paladini e i loro nemici saraceni sono i principali personaggi dell'Opera dei Pupi."}
{"id": "290373", "revid": "71155", "url": "https://it.wikipedia.org/wiki?curid=290373", "title": "Ghirla", "text": "Ghirla \u00e8 una frazione di Valganna, in provincia di Varese.\nGeografia fisica.\nA sud della frazione si trova il lago di Ghirla, di origine glaciale.\nMonumenti e luoghi d'interesse.\nCostruito nel XVIII secolo, \u00e8 rimasto in attivit\u00e0 fino al 1991. Nel 1996 \u00e8 stato acquistato dalla Comunit\u00e0 montana del Piambello e dal 2015 \u00e8 utilizzato per riunioni, conferenze e laboratori didattici.\nEretta nel 1897 per volere dell'arcivescovo Andrea Carlo Ferrari\nEconomia.\nLa frazione \u00e8 stata sede della ceramica di Ghirla.\nInfrastrutture e trasporti.\nDalla stazione di Ghirla, oggi soppressa, passavano la ferrovia Ghirla-Ponte Tresa e quella della Valganna."}
{"id": "290375", "revid": "1745361", "url": "https://it.wikipedia.org/wiki?curid=290375", "title": "Massiccio dello Sciliar", "text": "Il Massiccio dello Sciliar (; in ladino \"Scilier\") \u00e8 un gruppo montuoso delle Dolomiti, situato in Trentino-Alto Adige, nella provincia autonoma di Bolzano, toccando a est la provincia autonoma di Trento.\nCaratteristiche.\nSituato al centro del parco naturale dello Sciliar, conta diversi accessi dalla val di Tires, da Siusi e da Fi\u00e8 allo Sciliar e, soprattutto, dall'alpe di Siusi.\nSul pianoro sommitale sorge, a 2457 metri d'altezza, il rifugio Bolzano. I limiti geografici sono, in senso orario, la valle Isarco, la forcella Denti di Terrarossa, il passo Alpe di Tires e la val di Tires.\nStoria.\nL'archeologia recentemente \u00e8 riuscita a stabilire, grazie a ricerche mirate e analisi dei pollini, che il vasto altipiano della montagna \u00e8 gi\u00e0 stata utilizzato in modo estensivo nell'Et\u00e0 del bronzo, sia per funzioni di culto sia per il pascolo d'alta montagna.\nGioved\u00ec 11 agosto 2011 due frane si sono staccate dalla cima Euringer (2394\u00a0m), parte del massiccio dello Sciliar. La prima, verso le 8.30, ha portato a valle tre massi di grandi dimensioni e la seconda, verso le 10.30, ha avuto dimensioni maggiori. In totale il materiale staccatosi \u00e8 stato quantificato in circa 2000 metri cubi di roccia.\nToponimo.\nIl nome tradizionale della montagna \u00e8 attestato nelle opere del poeta Oswald von Wolkenstein (XV secolo) come \"Saleren\". Con la successiva caduta della \"-a-\" radicale e della \"-e-\" della desinenza si ha una palatalizzazione e il passaggio a \"Sch-\". Nel XVI secolo, infatti la montagna \u00e8 indicata come \"Schlernkhofl\", nel 1567 come \"auf dem Schalern\" e nel 1700 come \"Schlern.\" Si ritiene che il toponimo abbia una base pretedesca e preromana, da identificare in \"*sala\", ovvero \"fossato, rio, canale\", che si riferisce in primis a \"Schlerngraben\" (fossato dello Sciliar) e \"Schlernbach\" (torrente). La forma italiana, introdotta da Ettore Tolomei, ricalca la denominazione ladina di \"Schili\u00e1ar\".\nClassificazione.\nLa SOIUSA lo vede come un gruppo alpino con la seguente classificazione:\nSuddivisione.\nLa SOIUSA lo suddivide in tre sottogruppi:"}
{"id": "290377", "revid": "1318658", "url": "https://it.wikipedia.org/wiki?curid=290377", "title": "Sistema bifase (elettrotecnica)", "text": "Analogamente al sistema trifase, in elettrotecnica con sistema bifase si intende un sistema di produzione di energia elettrica basato su due tensioni elettriche alternate (cio\u00e8 due fasi) aventi la stessa frequenza e traslate di 90\u00b0.\nIn un generatore bifase, il sistema \u00e8 equilibrato e simmetrico quando la somma vettoriale delle tensioni \u00e8 nulla (punto \"neutro\"), cio\u00e8 quando le tensioni sono uguali e perfettamente sfasate di 90\u00b0.\nQuindi, definita con \"U\" la tensione tra due fasi e con \"E\" la tensione tra una fase e il neutro, \u00e8 valida la seguente formula:\nformula_1\nInoltre, detta con \"I\" l'intensit\u00e0 di corrente del conduttore di fase e \"I0\" quella del neutro, vale la relazione:\nformula_2\nIn una linea bifase sono necessari quattro conduttori, due collegati per ogni fase.\nIl \"sistema bifase\" non deve essere confuso con la distribuzione bifase di alcune zone d'Italia e del mondo alimentate a 220 V, in quanto queste possiedono ancora il sistema di distribuzione trifase a 220 V (invece degli attuali a 380-400 V) dove la tensione tra una fase e il neutro \u00e8 di 127 V, per cui si \u00e8 costretti ad utilizzare due fasi nelle abitazioni. Fortunatamente la distribuzione bifase \u00e8 quasi in disuso perch\u00e9 considerata pi\u00f9 pericolosa rispetto a quella attuale monofase fase-neutro a 220-240 V. \nUn \"sistema bifase\" pu\u00f2 essere ottenuto a partire da uno trifase per mezzo di due trasformatori in configurazione Scott. Un primario del trasformatore \u00e8 direttamente collegato tra due fasi (R ed S). L'altro primario \u00e8 connesso da un lato ad una presa centrale del precedente avvolgimento, e dall'altro, in una presa intermedia all'86,6% si innesta la terza fase della fonte di alimentazione (T). Dai due secondari escono due fasi con uno sfasamento di 90\u00b0. Se il carico \u00e8 bilanciato sulla linea bifase lo sar\u00e0 anche su quella trifase che la alimenta."}
{"id": "290381", "revid": "1013865", "url": "https://it.wikipedia.org/wiki?curid=290381", "title": "Provincia di Borsod-Aba\u00faj-Zempl\u00e9n", "text": "Borsod-Aba\u00faj-Zempl\u00e9n \u00e8 una provincia dell'Ungheria nordorientale al confine con la Slovacchia.\nConfina con le altre province di N\u00f3gr\u00e1d, Heves, J\u00e1sz-Nagykun-Szolnok, Hajd\u00fa-Bihar e Szabolcs-Szatm\u00e1r-Bereg; suo capoluogo \u00e8 Miskolc.\nStruttura della provincia.\nBorsod-Aba\u00faj-Zempl\u00e9n \u00e8 la contea dei numeri estremi: \u00e8 la contea della terza citt\u00e0 dell'Ungheria (Miskolc) che \u00e8 la seconda citt\u00e0 per estensione territoriale, e che rappresenta un quarto della popolazione dell'intera provincia, d'altro canto, la contea \u00e8 piena di frazioni con meno di 200 abitanti.\nIn tutto vi sono 23 citt\u00e0 e 300 paesi.\nCon un totale di 355 tra Citt\u00e0 e paesi \u00e8 la provincia con il maggior numero di comuni in Ungheria.\nCirca la met\u00e0 della popolazione vive nelle citt\u00e0."}
{"id": "290385", "revid": "1347902", "url": "https://it.wikipedia.org/wiki?curid=290385", "title": "Valentyna Semenivna \u0160ev\u010denko", "text": "Fin dal 1997 \u00e8 stata presidente onorario della fondazione nazionale per la difesa sociale delle madri e dei bambini \"Bambini ucraini\" (Ukraine-children).\nIn un sondaggio sociologico condotto nel 2004, risult\u00f2 essere una delle cinque donne pi\u00f9 importanti dell'Ucraina insieme a Olga di Kiev, Lesja Ukrainka, Julija Tymo\u0161enko e Jana Klo\u010dkova."}
{"id": "290394", "revid": "154639", "url": "https://it.wikipedia.org/wiki?curid=290394", "title": "Res cogitans e res extensa", "text": "Cartesio suddivide la realt\u00e0 in res cogitans e res extensa. Con \"res cogitans\" s'intende la realt\u00e0 psichica, a cui Cartesio attribuisce le seguenti qualit\u00e0: inestensione, libert\u00e0 e consapevolezza. La \"res extensa\" rappresenta invece la realt\u00e0 fisica, che \u00e8 estesa, limitata e inconsapevole.\nIl concetto deriva dal \"cogito\", giacch\u00e9 Cartesio sente la necessit\u00e0 di distinguere nettamente ci\u00f2 di cui l'uomo ha appurato l'esistenza con un'intuizione psicologica (lo spirito) da ci\u00f2 di cui egli non pu\u00f2 essere certo (il corpo, che tramite i sensi invia informazioni - che potrebbero anche essere false - allo spirito).\nDescrizione.\nLo spunto originario deriva dalla metodologia cartesiana. Per tutto ci\u00f2 di cui si pu\u00f2 dare un modello meccanico, tale modello \u00e8 anche sufficiente come spiegazione del fenomeno sotto considerazione. Un modello meccanico opera solo con la fisica meccanica, cio\u00e8 con corpi estesi in movimento. Ci sono, per\u00f2, fenomeni quali il linguaggio ed il pensiero per cui non \u00e8 possibile dare un modello meccanico. Perci\u00f2, conclude Cartesio, queste facolt\u00e0 esistono al di fuori del dominio della \"res extensa\" e bisogna assumere l'esistenza di un secondo dominio ontologicamente distinto dalla \"res extensa\". Pensiero e linguaggio sono dunque fenomeni pertinenti alla \"res cogitans\" e devono essere studiati e spiegati con un modello e una scienza diversa dalla meccanica.\nPoich\u00e9 queste due realt\u00e0 sono molto eterogenee e fondamentalmente non possono interagire, si crea un problema nella spiegazione della capacit\u00e0 umana di agire secondo libera volont\u00e0. Come possono interagire i due domini di \"res extensa\" e \"res cogitans\" nell'uomo? Cartesio cerca di risolvere la questione del dualismo ammettendo comunicazione tra i due domini per mezzo della \"ghiandola pineale\" (l'odierna epifisi).\nOra il criterio dell'evidenza, il punto di partenza del metodo cartesiano, ha sconfitto s\u00ec il dubbio scettico, ma ha fatto nascere la necessit\u00e0 dell'esistenza di due mondi, quello del pensiero (\"cogito\") e quello della realt\u00e0 (\"sum\"). E ciascuno di questi due mondi deve necessariamente far capo a una sostanza. Ma con Cartesio le sostanze sono due: la \"res cogitans\" (pensiero) e la \"res extensa\" (la realt\u00e0), ma la sostanza \u00e8 una e non pu\u00f2 essere altro che una.\nCartesio pensa di superare questa difficolt\u00e0 sostenendo che in effetti la sostanza \u00e8 veramente unica: essa \u00e8 Dio, creatore sia della realt\u00e0 che del pensiero. Insomma la \"res cogitans\" e la \"res extensa\" hanno un denominatore comune che \u00e8 Dio, di cui Cartesio si \u00e8 premurato di dimostrare razionalmente l'esistenza, incappando per\u00f2 nel \"circolo vizioso\"."}
{"id": "290395", "revid": "466539", "url": "https://it.wikipedia.org/wiki?curid=290395", "title": "Daniela Ceccarelli", "text": "Biografia.\nCarriera sciistica.\nSpecialista nelle discipline veloci, nella nazionale italiana dove rimane fino al 2010, gareggiando come atleta del Gruppo Sportivo Fiamme Oro.\nStagioni 1995-2001.\nEsord\u00ec in Coppa Europa il 16 dicembre 1994 a Gressoney-La-Trinit\u00e9 in slalom gigante, senza completare la prova, e in Coppa del Mondo il 7 marzo 1996 a Kvitfjell in supergigante (21\u00aa). In Coppa Europa ottenne 6 podi, il primo l'8 gennaio 1997 a Tignes in discesa libera (3\u00aa) e l'ultimo l'8 febbraio 1998 a Castelrotto in supergigante (3\u00aa), e si piazz\u00f2 al 2\u00ba posto della classifica generale nella stagione 1996-1997.\nEsord\u00ec ai Campionati mondiali a Vail/Beaver Creek 1999, dove si piazz\u00f2 18\u00aa nel supergigante; ai successivi Mondiali di Sankt Anton am Arlberg 2001 fu 16\u00aa nella discesa libera, 15\u00aa nel supergigante e 15\u00aa nella combinata.\nStagioni 2002-2010.\nConquist\u00f2 il primo podio in Coppa del Mondo il 22 dicembre 2001 a Sankt Moritz in supergigante (2\u00aa); ai successivi XIX Giochi olimpici invernali di , suo esordio olimpico, vinse la medaglia d'oro nel supergigante e si classific\u00f2 20\u00aa nella discesa libera e 15\u00aa nella combinata. Conquist\u00f2 l'ultimo podio in Coppa del Mondo il 13 dicembre 2002 a Val-d'Is\u00e8re in supergigante (2\u00aa); in seguito partecip\u00f2 ai Mondiali di Sankt Moritz 2003, dove si piazz\u00f2 13\u00aa nella discesa libera e non complet\u00f2 il supergigante, e di Bormio/Santa Caterina Valfurva 2005, suo congedo iridato, dove fu 14\u00aa nella discesa libera non complet\u00f2 la combinata.\nAi XX Giochi olimpici invernali di , sua ultima presenza olimpica, si classific\u00f2 31\u00aa nel supergigante. e si ritir\u00f2 durante la stagione 2009-2010; la sua ultima gara fu la discesa libera di Coppa del Mondo disputata il 23 gennaio a Cortina d'Ampezzo e chiusa dalla Ceccarelli al 39\u00ba posto.\nAltre attivit\u00e0.\nNel 2010 , e divenne commentatrice sportiva di sci alpino per la Rai in occasione delle Olimpiadi di Vancouver. .\nPalmar\u00e8s.\nSouth American Cup.\nSouth American Cup - vittorie.\nLegenda:\nSG = supergigante\nGS = slalom gigante"}
{"id": "290396", "revid": "1543377", "url": "https://it.wikipedia.org/wiki?curid=290396", "title": "Analisi retrosintetica", "text": "L'approccio pi\u00f9 comune impiegato nell'individuazione del percorso ottimale finalizzato alla realizzazione di un prodotto tramite reazione chimica \u00e8 quello dell'analisi retrosintetica, conosciuta anche come retrosintesi. Questo metodo, sviluppato dal chimico Elias James Corey, consiste nel partire dal prodotto finale desiderato e immaginarlo come il risultato di una reazione effettuata su una sostanza immediatamente pi\u00f9 semplice. In questo modo ad ogni successivo passaggio si otterranno composti via via meno complessi fino all'ottenimento di una sostanza supposta tanto semplice da poter essere considerata il reale punto di partenza. \nIl simbolo formula_1 \u00e8 detta freccia di retrosintesi e sta ad indicare che per ciascun passaggio la reazione va letta da destra verso sinistra. Ciascuno step del processo \u00e8 basato sull'individuazione di un sintone ossia di un frammento molecolare (esistente o puramente teorico) che \u00e8 possibile \"staccare\" dalla sostanza con un'opportuna reazione per ottenerne una pi\u00f9 semplice. \nIl procedimento \u00e8 finalizzato ad individuare, tra i tanti possibili, un percorso reattivo (pattern) che abbia le seguenti caratteristiche:\nTerminate le valutazioni circa il progetto di sintesi, si riscrivono tutti i passaggi necessari partendo dalla sostanza individuata come punto di partenza al prodotto finale impiegando, questa volta, le frecce di equilibrio chimico e indicando tutti i reagenti necessari e le condizioni di reazione (pH, temperatura, solvente, eventuali catalizzatori ecc.)."}
{"id": "290400", "revid": "2225", "url": "https://it.wikipedia.org/wiki?curid=290400", "title": "Sh\u0101man Kingu", "text": ""}
{"id": "290401", "revid": "287204", "url": "https://it.wikipedia.org/wiki?curid=290401", "title": "Low Head", "text": "Low Head \u00e8 una piccola comunit\u00e0 situata su di una penisola 5\u00a0km a nord-ovest di George Town, Tasmania, all'imboccatura del fiume Tamar.\nDescrizione.\n\u00c8 meglio conosciuta per la Low Head Pilots Station. La citt\u00e0 possiede anche un faro, una spiaggia ed una colonia di pinguini.\nLa piccola citt\u00e0, che pu\u00f2 essere considerata come una parte di George Town, \u00e8 molto frequentata d'estate.\nNel 1996 la Iron Barron caus\u00f2 il pi\u00f9 grande disastro petrolifero della storia dell'Australia."}
{"id": "290402", "revid": "599013", "url": "https://it.wikipedia.org/wiki?curid=290402", "title": "Croatina", "text": "La croatina \u00e8 un vitigno autoctono a bacca nera, presente soprattutto nell'Oltrep\u00f2 Pavese e nel Piacentino, in misura minore in Piemonte e in Veneto.\nIl vino prodotto con questa uva ha un contenuto di polifenoli, in particolare tannini, molto elevato.\nDall'uva della Croatina in purezza si ottengono vini beverini, ovvero a pronta beva, come la DOC Bonarda dell'Oltrep\u00f2 Pavese nella versione ferma e vivace.\nUnendo la Croatina ad uve provenienti da altri vitigni (Barbera, Uva Rara), si ottengono vini quali la DOC Gutturnio nelle varie tipologie, il Buttafuoco dell'Oltrep\u00f2 Pavese o la DOC Rosso Oltrep\u00f2 Riserva.\nCaratteristiche ampelografiche.\nVitigno a bacca nera, foglia media o medio-piccola, allungata e pentagonale, quinquelobata o trilobata; grappolo grande, conico allungato, alato, di media compattezza o compatto; acino medio, di forma sferoidale regolare, con buccia di colore turchino, spessa e coriacea, abbondantemente ricoperta di pruina. Viene erroneamente confusa con il vitigno bonarda novarese.\nHa una produzione abbastanza elevata ma altalenante, predilige terreni piuttosto profondi, franco-argillosi limosi o argillosi, calcarei.\nAltri nomi con cui \u00e8 conosciuto sono: Croata, Croattina, Crovattina/o, Crovettina, Uga del zio, Neretto, Uva Vermiglia, Nebbiolo di Gattinara e Bonarda di Rovescala. \nMolto spesso, questo vitigno viene impropriamente chiamato bonarda che \u00e8 invece il nome di un vino dei Colli piacentini e dell'Oltrep\u00f2 Pavese prodotto con croatina in purezza. Ad accrescere la confusione, un altro vitigno che si chiama Bonarda, tipicamente piemontese, dell'area novarese.\nStoria.\nLe origini risalgono alla seconda met\u00e0 dell'Ottocento. Ne parlano noti ampelografi, come Demaria e Leardi nel 1875, Di Rovasenda in un saggio del 1877 e Molon nel 1906.\nIl nome si ritiene etimologicamente legato alla val d'Arda, valle di confine tra le province Piacenza e di Parma, all'interno della zona dei Colli piacentini. Vi sono evidenze della cultura della vite nella zona sin dai tempi della vesta Romana.\nSi ritiene che nella zona di Rovescala, nell'Oltrep\u00f2 Pavese, fosse presente sin dal Medioevo. La sua notevole resistenza all'oidio ne favor\u00ec la diffusione in tutto l'Oltrep\u00f2 e nel Novarese, a scapito di vitigni di pi\u00f9 eleganti e di qualit\u00e0, ma pi\u00f9 delicati alle avversit\u00e0 come la Vespolina, il Nebbiolo e la Moradella.\nZone di coltivazione.\nLa Croatina viene coltivata in prevalenza nel Piacentino e nell'Oltrep\u00f2 Pavese, e in misura minore in Piemonte e Veneto dove rientra anche nel disciplinare dell'Amarone della Valpolicella\nUtilizzo.\nLe DOC dove \u00e8 consentito l'utilizzo della Croatina sono: "}
{"id": "290404", "revid": "466539", "url": "https://it.wikipedia.org/wiki?curid=290404", "title": "Paoletta Magoni", "text": "\u00c8 sorella dell'allenatore di sci alpino Livio e del calciatore Oscar.\nBiografia.\nStagioni 1980-1983.\nSi mise in luce nel 1980 vincendo, appena quindicenne, la medaglia di bronzo nella discesa libera agli Europei juniores di Madonna di Campiglio e le sue prime medaglie ai Campionati italiani, tra le quali l'oro nella combinata.\nNella stagione 1980-1981 ottenne il primo risultato di rilievo in Coppa del Mondo, nello slalom speciale di Piancavallo del 13 dicembre 1980 (14\u00aa) e vinse, nella medesima specialit\u00e0 nella quale avrebbe poi colto i maggiori successi in carriera, l'argento agli Europei juniores di \u0160kofja Loka. L'anno dopo partecip\u00f2 alla prima edizione dei Mondiali juniores, aggiudicandosi l'oro nella combinata.\nStagioni 1984-1988.\nIl 17 febbraio 1984 vinse lo slalom speciale dei XIV Giochi olimpici invernali di , in Jugoslavia, il primo oro olimpico dello sci alpino femminile italiano. Terza a pari merito con la francese Perrine Pelen al termine della prima manche con 48\"85, la Magoni si impose nella seconda facendo segnare il miglior tempo di manche di 47\"62, vincendo la gara con 91 centesimi di vantaggio sulla francese, seconda, e 1\"03 sull'atleta liechtensteinese Ursula Konzett. Fu una vittoria a sorpresa, dato che la diciannovenne italiana non aveva al suo attivo nemmeno un piazzamento sul podio nelle gare di Coppa del Mondo, dove il suo miglior risultato in carriera fino a quel momento era un sesto posto. Disput\u00f2 anche lo slalom gigante, classificandosi 32\u00aa.\nUn mese dopo nello slalom di Jasn\u00e1, in Cecoslovacchia, arriv\u00f2 anche il primo podio di Coppa del Mondo, un terzo posto. Il 14 gennaio 1985 ottenne la sua unica vittoria in Coppa del Mondo, nello slalom di Pfronten in Germania Ovest. Il 9 febbraio vinse la medaglia di bronzo, sempre nello slalom, ai Mondiali di Bormio, in Italia; fu la sola medaglia italiana di quella rassegna iridata. Continu\u00f2 a gareggiare in Coppa del Mondo fino al termine della stagione 1987-1988, senza ottenere risultati di rilievo, mentre ai XV Giochi olimpici invernali di chiuse 7\u00aa nello slalom speciale e non termin\u00f2 lo slalom gigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "290414", "revid": "400694", "url": "https://it.wikipedia.org/wiki?curid=290414", "title": "Negahban", "text": "Nel 1949 egli concluse il suo dottorato in archeologia Universit\u00e0 di Tehran e quattro anni dopo si laure\u00f2 alla Universit\u00e0 di Chicago nella stessa materia.\nFu sovrintendente scientifico in molti scavi in antichi siti iraniani come Marlik.\nLibri.\n1964, Rapporto preliminare sugli scavi a Marlik: Spedizione Gohar Rud; Rudbar. 1961-1962. Servizio iraniano di archeologia, Teheran.\n1983, \"Metal vessels from Marlik\". Beck. Munich.\n1991, Scavi a Haft Tepe, Iran. Museo ed Universit\u00e0 di archeologia ed antropologia, Filadelfia.\n1995, Armi da Marlik. Reimer. Berlino."}
{"id": "290423", "revid": "73560", "url": "https://it.wikipedia.org/wiki?curid=290423", "title": "Giampiero Fiorani", "text": ""}
{"id": "290425", "revid": "148107", "url": "https://it.wikipedia.org/wiki?curid=290425", "title": "Sostituzione nucleofila alifatica", "text": "Le reazioni di sostituzione nucleofila alifatica sono di fatto reazioni acido-base nell'interpretazione di Lewis. Possiamo immaginare la seguente reazione:\ndove B: \u00e8 il nucleofilo, X il gruppo uscente e R un residuo alifatico.\nLe reazioni di sostituzione nucleofila alifatica possono avvenire secondo due meccanismi:\nMeccanismo SN1.\nSostituzione nucleofila \"monomolecolare\", che prevede un meccanismo a due stadi e una cinetica del primo ordine.\nIl primo stadio di questo meccanismo prevede sempre la formazione di un intermedio instabile (solitamente un carbocatione) per scissione eterolitica del legame R-X in cui X, il gruppo uscente, \u00e8 una specie elettron-attrattrice. Il secondo stadio consiste nella formazione del legame tra il nucleofilo B e il carbocatione:\nSi tratta di equilibri chimici.\nLe reazioni di sostituzione nucleofila seguono questo meccanismo quando:\nMeccanismo SN2.\nSostituzione nucleofila \"bimolecolare\", che prevede un meccanismo concertato (un solo passaggio) e pu\u00f2 essere descritta da una cinetica del secondo ordine.\nLe reazioni di sostituzione nucleofila seguono questo meccanismo quando:\nLa reazione SN2, per via del suo meccanismo concertato, risente notevolmente dell'ingombro sterico sul substrato, per questa ragione gli atomi di carbonio terziari sono ragionevolmente impediti a dare questo genere di reazione.\nImpiegando reagenti marcati (che contengono isotopi radioattivi) \u00e8 possibile dimostrare che molte reazioni di sostituzione nucleofila alifatica avvengono con entrambi i meccanismi di reazione. Ci\u00f2 accade maggiormente con substrati alchilici secondari.\nCon riferimento alla stereochimica del prodotto finale, si pu\u00f2 dire che:"}
{"id": "290437", "revid": "6923", "url": "https://it.wikipedia.org/wiki?curid=290437", "title": "Homebrew (informatica)", "text": "Homebrew (letteralmente: \"fermentare in casa\") indica una procedura sviluppata in casa per migliorare le funzionalit\u00e0 di un oggetto. Solitamente il termine viene usato nel campo del software, per indicare quei programmi sviluppati amatorialmente per piattaforme normalmente programmabili solo da chi \u00e8 iscritto alla comunit\u00e0 di sviluppo sponsorizzata dalla casa produttrice.\nNella maggior parte dei casi, sono solo gli sviluppatori ufficiali ad avere a disposizione il kit di sviluppo fornito dalla casa produttrice, e quindi i programmatori amatoriali devono fare ricorso a kit alternativi, che spesso consistono in versioni opportunamente modificate di software libero, come ad esempio il compilatore GCC.\nPiattaforme specifiche.\nPlayStation Portable.\nUna versione modificata di GCC (e degli altri strumenti necessari) in grado di creare codice eseguibile sulla Sony PSP \u00e8 stata realizzata verso la met\u00e0 del 2005. Attraverso di essa, si ha la possibilit\u00e0 di sfruttare tutte le potenzialit\u00e0 della PSP, scrivendo codice C o C++. Tale versione del GCC, chiamata PSP-GCC, \u00e8 inclusa in un pacchetto chiamato PSPSDK. Il PSP-GCC fornisce delle buone prestazioni, ma ignora completamente la presenza della VFPU: la conseguenza di questo \u00e8 che i programmatori che volessero usare tale componente per accelerare i calcoli in virgola mobile devono obbligatoriamente inserire nel loro programma C delle routine in un particolare linguaggio assembly. L'assembly della PSP \u00e8 una versione particolare del MIPS, detta Allegrex. Per arrivare alla creazione del PSPSDK \u00e8 servito il contributo di molte persone, dato che Sony non ha diffuso alcuna documentazione sul formato degli eseguibili, ad esempio. Tutto \u00e8 stato ottenuto mediante la tecnica del reverse engineering. Una complicazione possibile \u00e8 data dal fatto che il formato degli eseguibili \u00e8 diverso a seconda che la PSP monti un firmware 1.50 oppure un firmware personalizzato. Entrambi i formati di file usano l'estensione PBP, ma la struttura interna \u00e8 totalmente differente. Nei PBP per fw 1.50, il PBP contiene un file eseguibile in formato .ELF, mentre nei PBP per custom firmware, il file PBP contiene un file in formato .PRX. Inoltre, nei custom firmware \u00e8 stata eliminata la possibilit\u00e0 per i PBP di accedere direttamente a funzionalit\u00e0 in kernel mode.\nIl linguaggio C utilizzato dalla PSP mostra alcune differenze rispetto al normale linguaggio C (nota l'impossibilit\u00e0 di usare direttamente il comando printf e l'obbligo di usare particolari macro di piattaforma per definire alcuni attributi dell'eseguibile, come il funzionamento in kernel o in user-mode), che rendono consigliabile, a chi volesse usare il PSPSDK, di consultare prima i vari forum specializzati su Internet. Infine, va osservato che Sony cambia ad ogni commercializzazione del nuovo firmware alcuni codici a 32 bit che corrispondono a funzioni del sistema operativo (detti NID), costringendo i programmatori ad aggiornare i propri programmi per supportare le nuove versioni dei firmware. Tutte queste difficolt\u00e0, unite ad una parziale incompatibilit\u00e0 del codice per PSP-SLIM e del codice per PSP-FAT, rendono alquanto complesso programmare per PSP. Malgrado questo, il numero di homebrew creati per questa piattaforma \u00e8 notevole.\nAlcuni team di sviluppo, allo scopo di semplificare il processo di sviluppo per la PSP, hanno sviluppato alcune tecnologie che, appoggiandosi al PSPSDK, eseguono automaticamente molte delle operazioni a basso livello necessarie per ottenere il PBP, coprono al programma chiamante le differenze di architettura, consentono l'uso di uno pseudoemulatore MIPS per testare i propri programmi prima di flasharli sulla PSP, forniscono routine ad alto livello per l'accesso alla grafica ed al suono, consentono l'uso di un C compatibile con gli standard ANSI, e permettono di scrivere codice portabile. \n\u00c8 con questi obiettivi che in Italia \u00e8 stato sviluppato l'SDK Nanodesktop. Esso \u00e8 stato sviluppato per fornire un ambiente a finestre e per facilitare il porting di software scientifico-universitari come le OpenCV. Altri team di sviluppo, pur mantenendo le peculiarit\u00e0 del C della PSP, hanno sviluppato propri engine che facilitano il processo di sviluppo degli homebrew. \u00c8 questo il caso di LTE Engine che \u00e8 una libreria C++ pi\u00f9 orientata verso la programmazione di videogiochi (si basa su un motore IrrLitch) o del porting delle librerie SDL. Sony ha sempre contrastato la possibilit\u00e0 degli utenti di sviluppare propri homebrew. Nella versione 1.5 del firmware Sony, questa possibilit\u00e0 era contemplata, ma nelle versioni successive fu eliminata dalla casa madre.\nNon sono note le ragioni: probabilmente il timore di Sony era che alcuni homebrew potessero essere usati per eseguire copie illegali di giochi commerciali, eludendo le protezioni anticopia previste dalla casa madre per proteggere il lavoro dei propri sviluppatori ufficiali. Tuttavia, la strategia di Sony avrebbe impedito anche l'esecuzione di homebrew scritti legittimamente dagli stessi utenti della console. Per tale ragione, alcuni hacker sono riusciti a produrre dei firmware modificati, detti custom firmware, che oltre ad aggiungere nuove funzioni, recuperano la possibilit\u00e0 per l'utente di eseguire propri homebrew sulla propria console (ovvero, la possibilit\u00e0 di eseguire codice digitale non firmato). Sony aggiorna periodicamente i propri firmwares ufficiali (in genere rimuovendo i bug delle versioni precedenti), e gli hacker distribuiscono dopo poco tempo le corrispondenti versioni \"hackerate\" che comprendono le nuove funzioni e che permettono l'esecuzione degli homebrew.\nNintendo DS.\nVasta \u00e8 pure la scena homebrew della console portatile Nintendo DS. I tool Devkitpro e la scrittura dei libnds hanno ampliato la diffusione e la facilit\u00e0 di produzione degli homebrew. Gli homebrew sono solitamente scritti in C, utilizzando codice di basso livello come le libnds o librerie di alto livello (PAlib). Oggi sono centinaia le applicazioni homebrew, nelle quali spiccano porting di famosi giochi Id Software resi open source o emulatori, come quelli per Snes o Nes. La scena homebrew part\u00ec effettivamente quando un hacker noto come \"darkfader\" riusc\u00ec, tramite il PassMe, sviluppato in collaborazione con \"Natirum42\" ad aggirare il controllo RSA inserito da Nintendo, atto a non fare eseguire codice non firmato sulla sua console. Un esempio di homebrew \u00e8 MoonShell, un media player dedicato alla console.\nI supporti utilizzati sono:"}
{"id": "290438", "revid": "125422582", "url": "https://it.wikipedia.org/wiki?curid=290438", "title": "Diazometano", "text": "Il diazometano \u00e8 un composto organico che si presenta come gas di colore giallo; \u00e8 pericoloso in quanto \u00e8 tossico e cancerogeno (possiede un'elevata capacit\u00e0 di dare luogo a reazioni di alchilazione del DNA, per tanto \u00e8 inserito nell'elenco delle sostanze cancerogene e cancerogene mutanti (R45 e R46), ma anche perch\u00e9 \u00e8 instabile e pu\u00f2 facilmente incendiarsi o esplodere.\nStruttura.\nViene ben rappresentato come \"ibrido\" di risonanza: \nSintesi.\nViene sintetizzato per reazione tra metilurea e nitrato di sodio, in presenza di acido solforico.\nReazioni.\nIn chimica viene utilizzato come agente metilante. Tuttavia la sua pericolosit\u00e0 limita molto le sue possibilit\u00e0 di impiego, ad esempio va sempre creato \"in situ\" perch\u00e9 \u00e8 rischioso lo stoccaggio.\nPreparazione di metil-esteri.\n\u00c8 una reazione con rese molto alte, che solitamente si esegue in soluzione eterea; avviene in due stadi:\nAddizione di carbene agli alcheni.\n CH2=CH2 + CH2--N+\u2261N \u2192 CH2--CH2 \n CH2\nIl diazometano genera, in presenza di luce, il carbene (codice_5), che \u00e8 un radicale con due elettroni spaiati; questo \u00e8 capace di inserirsi nel doppio legame alchenico formando il ciclo."}
{"id": "290439", "revid": "767487", "url": "https://it.wikipedia.org/wiki?curid=290439", "title": "Jova Live 2002", "text": "Jova Live 2002, quindicesimo album di Lorenzo Cherubini, in arte Jovanotti, distribuito solo su Internet dal 2004, raccoglie tracce live prese da diversi concerti."}
{"id": "290449", "revid": "154639", "url": "https://it.wikipedia.org/wiki?curid=290449", "title": "Sistema di numerazione babilonese", "text": "Il sistema di numerazione babilonese \u00e8 il sistema numerico utilizzato dalle societ\u00e0 mesopotamiche, un sistema sessagesimale in cui le 60 cifre vengono scritte con un sistema additivo basato su tre simboli:\nLe civilt\u00e0 mesopotamiche furono le prime a utilizzare sia il principio posizionale sia il numero zero.\n60 numeri (lo zero e le altre 59 cifre).\nInizialmente, nel sistema di numerazione sessagesimale babilonese lo zero \u00e8 rappresentato da un \"blank space\", in lingua italiana \"spazio bianco\" oppure \"spazio vuoto\", mentre le restanti 59 cifre vengono scritte con caratteri speciali, detti in lingua italiana \"chiodi\" e \"punzoni\", combinati tra loro seguendo un sistema di numerazione additivo. A seconda dell'epoca e del luogo alcune cifre venivano scritte in modo un poco diverso, per esempio i numeri sette, otto e nove venivano espressi con tre file di chiodi oppure con due file soltanto, fermo restando che la quantit\u00e0 totale di chiodi era la stessa in entrambe le raffigurazioni.\nNella tabella seguente riportiamo i segni cuneiformi numerici presenti nel Pennsylvania Sumerian Dictionary Project:\nCaratteristiche.\nCon il sistema di numerazione babilonese i numeri inferiori al 60 vengono scritti con un sistema di numerazione additivo, per esempio il numero 19 viene scritto sommando una decina a nove unit\u00e0 e si scrive quindi con un punzone e nove chiodi:\nil numero 40 viene scritto sommando 4 decine:\nI numeri superiori al 60 vengono scritti utilizzando un sistema posizionale le cui cifre sono quelle create con il sistema additivo, per cui se indichiamo con \"a\" il valore di una cifra nella prima posizione, il suo valore nella \"n\"-esima posizione sar\u00e0 \"a\" \u00d7 60\"n\"-1. Il numero 68 viene quindi visto come 68 = 1 \u00d7 601 + 8 \u00d7 600 e viene scritto:\nIl numero 132 nel sistema babilonese viene visto come 132 = 2 \u00d7 601 + 12 \u00d7 600 e viene rappresentato nel seguente modo:\nIl numero 7514 = 2 \u00d7 602 + 5 \u00d7 601 + 14 \u00d7 600 viene scritto in questo modo:\nInconvenienti.\nIl sistema di numerazione babilonese presenta alcuni inconvenienti. Il fatto di utilizzare un sistema di numerazione misto tra quello additivo e quello posizionale crea delle ambiguit\u00e0, per esempio i numeri 2 e 61 nel sistema babilonese vengono scritti utilizzando gli stessi simboli () e possono essere confusi. Questo problema \u00e8 stato ovviato dai babilonesi inserendo uno spazio tra le diverse posizioni. Il numero 2 pu\u00f2 essere quindi rappresentato come mentre il numero 61, grazie all'uso dello spazio, come .\nUn problema ulteriore del sistema babilonese \u00e8 caratterizzato dal fatto che le posizioni vuote indicanti quantit\u00e0 nulle non sono visivamente esplicite e quindi, per esempio, il numero non si capisce se sia un 64 = 1 \u00d7 601 + 4 \u00d7 600 oppure un 3604 = 1 \u00d7 602 + 0 \u00d7 601 + 4 \u00d7 600 oppure un 216 004 = 1 \u00d7 603 + 0 \u00d7 602 + 0 \u00d7 601 + 4 \u00d7 600. Per risolvere questo problema \u00e8 stato introdotto l'uso del simbolo di due chiodi obliqui verso la fine del periodo paleobabilonese (fine del secondo millennio a.C.) per indicare la quantit\u00e0 nulla dell'entit\u00e0 numerica presente in quella posizione:\nCon l'uso di tale segno, il numero 3604 = 1 \u00d7 602 + 0 \u00d7 601 + 4 \u00d7 600, che necessita di una quantit\u00e0 nulla della quantit\u00e0 601 per essere rappresentato, sar\u00e0 quindi scritto come:\nIl simbolo equivale alla cifra 0 del sistema di numerazione arabo nel suo indicare la quantit\u00e0 nulla relativa a una posizione vuota."}
{"id": "290454", "revid": "174925", "url": "https://it.wikipedia.org/wiki?curid=290454", "title": "Ponzio Meropio Paolino", "text": ""}
{"id": "290457", "revid": "125402707", "url": "https://it.wikipedia.org/wiki?curid=290457", "title": "Lee Tergesen", "text": "Biografia.\nComincia la sua carriera recitando nel film \"Fusi di testa\" (1992) e nel sequel \"Fusi di testa 2\" (1993). In seguito recita nella serie televisiva \"Weird Science\" (1994) e nella prima stagione della serie \"Homicide\".\nTergesen diventa famoso nel 1997, interpretando il ruolo del personaggio Tobias Beecher nella serie televisiva carceraria della HBO \"Oz\", ruolo che svolge fino alla fine della serie nel 2003.\nHa fatto varie apparizioni in numerose serie televisive come \"E.R. - Medici in prima linea\", \"4400\", \"Rescue Me\", \"The Unit\", \"Criminal Minds\", \"Law &amp; Order - I due volti della giustizia\" e tre dei suoi spin-off. Inoltre ha partecipato ai film \"Point Break - Punto di rottura\", \"Shaft\", \"Monster\" e \"The Forgotten\".\nNel 2006 ha avuto un ruolo nei panni di un supervisore di un gruppo di alcolisti anonimi nella seconda stagione di \"Desperate Housewives\" che tra l'altro aveva una relazione romantica con il personaggio di Bree Hodge.\nDoppiatori italiani.\nNelle versioni in italiano dei suoi film, Lee Tergesen \u00e8 stato doppiato da:"}
{"id": "290458", "revid": "36426", "url": "https://it.wikipedia.org/wiki?curid=290458", "title": "Dragoni di Sardegna", "text": "I Dragoni di Sardegna (Corpo dei Dragoni Leggeri di Sardegna dal 1776 e Cacciatori Reali di Sardegna dal 1819) furono un corpo militare storico del Regno di Sardegna, creato nel 1726, e nel 1822 confluito nei Carabinieri Reali.\nStoria.\nI Dragoni.\nAll'epoca del primo Re di Sardegna Vittorio Amedeo II, le condizioni dell'ordine e della sicurezza nell'isola lasciavano molto a desiderare, allo scopo di tutelare l'ordine pubblico e di reprimere pi\u00f9 efficacemente fenomeni di brigantaggio e banditismo venne creato nel 1726 il reparto, composto da tre Compagnie.\nUna compagnia era di guarnigione a Cagliari, sede del vicer\u00e9, nel complesso denominato Quartiere dei Dragoni di Santa Croce con un'ampia scuderia, nel quartiere Castello. In quell'area, precedentemente alla cacciata dei sovrani spagnoli ivi stabilitisi nel 1492, si era stabilita una fiorente comunit\u00e0 ebraica, tanto che le strutture in cui essa si era stabilita erano chiamate \"ghetto degli ebrei.\" Nel 1764 le compagnie dei dragoni vennero ridotte da tre a due e quella cagliaritana contava soltanto quaranta unit\u00e0.\nIl Reggimento Dragoni di Sardegna nel 1776 diviene \"Corpo dei Dragoni Leggeri di Sardegna\".\nI Cavalleggeri.\nNel 1808, dopo i successi del corpo e delle milizie locali nei fatti del 1793 contro una imponente squadra navale francese inviata ad occupare l'isola, venne in questa costituito il Reggimento Cavalleggeri di Sardegna. Dal 1819 al 1821 il reggimento prese il nome di \"Cacciatori Reali di Sardegna\", distinguendosi nella lotta al brigantaggio.\nIl 16 ottobre 1822 il re Carlo Felice istituiva il Corpo dei Carabinieri reali di Sardegna che incorpor\u00f2 i Cacciatori reali, proprio per il loro buon risultato nel compito del mantenimento dell'ordine pubblico.\nOrganici.\nIl reggimento, formato da tre sole compagnie, in un primo tempo era costituito da veterani dei reparti di cavalleria della terraferma e da invalidi, mentre successivamente vennero reclutati anche sardi.\nCompiti.\nI compiti peculiari del corpo furono essenzialmente di polizia, e furono utilizzati non solo nel mantenimento dell'ordine pubblico e della repressione del brigantaggio e banditismo, ma anche nella difesa dell'isola da attacchi esterni."}
{"id": "290459", "revid": "827882", "url": "https://it.wikipedia.org/wiki?curid=290459", "title": "Wasp", "text": "Wasp \u00e8 una parola inglese che significa \"vespa\", ma pu\u00f2 indicare anche:"}
{"id": "290461", "revid": "1272592", "url": "https://it.wikipedia.org/wiki?curid=290461", "title": "Aponus", "text": "Aponus \u00e8 un antico dio veneto delle acque termali, identificato con Apollo e come questo, dispensatore di salute.\nIl suo santuario principale doveva essere nella localit\u00e0 che da lui prese nome, \"fons Aponi\" o \"aquae Aponiae\", localit\u00e0 termale corrispondente alla zona dell'attuale Abano Terme, in provincia di Padova, ma con centro forse nella vicina localit\u00e0 di Montegrotto. Sul colle Monteortone di Abano i ritrovamenti archeologici mostrano un tempio dedicato al dio risalente ad almeno il I secolo d. C.\nIl nome deriva dalla radice indoeuropea \"*ap\" che significa \"acqua\".\nSecondo alcuni miti, in questa localit\u00e0 Ercole aveva dedicato un tempio a Gerione, mentre Fetonte era qui precipitato con il carro del Sole."}
{"id": "290462", "revid": "1566286", "url": "https://it.wikipedia.org/wiki?curid=290462", "title": "James LeGros", "text": "\u00c8 noto soprattutto per i suoi ruoli in molti film indipendenti durante gli anni novanta, per i quali \u00e8 stato definito \"il Parker Posey maschile\".\nBiografia.\nNato a Minneapolis e cresciuto a Redlands, si \u00e8 avvicinato alla recitazione inizialmente \"per conoscere delle ragazze\". Sostenuto un provino per la South Coast Repertory mentre frequentava l'Universit\u00e0 della California, Irvine, viene preso e finisce per recitarci assieme per due anni, appassionandosi all'arte drammatica: a proposito della sua formazione teatrale dichiarer\u00e0: \u00abIl cinema ha le sue difficolt\u00e0, ma [...] se i tuoi piedi non hanno mai calcato il palco, non credo tu sia un attore\u00bb.\nCarriera.\nArrivato a Los Angeles, ottiene la sua prima parte in un episodio di \"Supercar\" del 1984. Nei primi anni in attesa che la sua carriera decollasse, ha vissuto senza fissa dimora, anche all'YMCA locale.\nIl film con cui si fa notare \u00e8 \"Drugstore Cowboy\" (1989) di Gus Van Sant, dove interpreta \u00abcon vividezza\u00bb lo svampito tossicodipendente migliore amico del protagonista (Matt Dillon). Nonostante i premi e le critiche positive, il film \u00e8 un flop al botteghino e non lancer\u00e0 la carriera dei suoi interpreti come sperato, secondo LeGros. Continua a recitare in maniera prolifica nel decennio seguente (apparir\u00e0 in ben 40 film nell'arco di 13 anni), alternando \u00abpiccoli ruoli in grossi film a grandi ruoli in film piccoli\u00bb: nel primo caso, particolarmente celebre \u00e8 quello di Roach, uno dei quattro rapinatori-surfisti capitanati da Patrick Swayze in \"Point Break - Punto di rottura\". \nPur non essendo mai diventato una star, LeGros ha ottenuto una certa riconoscibilit\u00e0 grazie ai numerosi \u00abruoli idiosincratici, che rubano la scena\u00bb, interpretati con un \u00abflemmatico\u00bb naturalismo che il periodico \"Interview\" ha definito, elogiandolo, come \u00abstile di recitazione sonnambulo\u00bb, che l'hanno reso uno degli \"attori-simbolo\" del cinema indipendente americano degli anni novanta. \u00c8 stato spesso contrapposto a Brad Pitt in qualit\u00e0 di attore emergente \"dalla mandibola definita, capelli biondi ed occhi infossati\" ma attivo principalmente al di fuori dello studio system, mentre la presenza ubiqua nei film indipendenti del periodo ha suscitato paragoni con Parker Posey. Nel 1995, il quotidiano \"The Morning Call\" l'ha definito \u00abun'icona slacker\u00bb. \nLa sua interpretazione di una capricciosa star hollywoodiana, a lungo ritenuta erroneamente una parodia dello stesso Pitt, nella satira sul cinema \"Si gira a Manhattan\" (1995) \u00e8 valsa a LeGros una candidatura agli Independent Spirit Awards ed \u00e8 stata lodata da Vincent Canby del \"New York Times\" come un esempio di \u00abunderstatement raro in un giovane attore\u00bb. Lo stesso anno ha recitato in \"Safe\" di Todd Haynes, al fianco di Julianne Moore.\nIl suo primo ruolo regolare in televisione \u00e8 quello di Mark Albert nella serie \"Ally McBeal\" dal 1999 al 2001, che coincide con l'intensificarsi della propria attivit\u00e0 di attore televisivo e una progressiva riduzione dei ruoli per il cinema. Tra le sue interpretazioni al cinema nel nuovo millennio c'\u00e8 quella di un detective della polizia in \"Zodiac\".\nVita privata.\n\u00c8 sposato almeno da prima del 1993 con Kristina Loggia, figlia dell'attore Robert Loggia. La coppia ha avuto due figli: il maggiore, Noah (n. 1993), \u00e8 anch'esso un attore.\nDoppiatori italiani.\nNelle versioni in italiano dei suoi film, James LeGros \u00e8 stato doppiato da:"}
{"id": "290472", "revid": "125528239", "url": "https://it.wikipedia.org/wiki?curid=290472", "title": "Massimo Rinaldi (doppiatore)", "text": "Biografia.\n\u00c8 figlio del doppiatore Giuseppe Rinaldi e dell'attrice Marina Dolfin, fratello della doppiatrice Antonella Rinaldi e dell'attrice Francesca Rinaldi. \u00c8 laureato in lettere moderne con lode presso l'Universit\u00e0 La Sapienza di Roma. Tra i suoi doppiaggi quello dell'attore Judge Reinhold nella trilogia di \"Beverly Hills Cop\" e dei personaggi Disney di Fenton Paperconchiglia/Robopap in \"Duck Tales\", Gruffi Gummi ne \"I Gummi\", Monterey Jack in \"Cip &amp; Ciop agenti speciali\" e Puffo Poeta in \"I Puffi\".\nTra gli attori doppiati Steve Guttenberg, John Turturro, Liam Neeson, G\u00e9rard Depardieu e il cantante Sting in \"Dune\" e \"Bring On The Night\", Martin Weinek ne \"Il commissario Rex\". Dal 2001 ha partecipato come attore a due serie della fiction \"Carabinieri\" nel ruolo del capitano Maurizio Ranieri. Nella fiction \"Papa Giovanni - Ioannes XXIII\" ha interpretato Papa Montini quando era ancora vescovo e in \"Papa Luciani - Il sorriso di Dio\" lo ha interpretato quando era Papa. Invece nella fiction \"Paolo VI - Il Papa nella tempesta\" ha interpretato l'avvocato Giorgio Montini, padre del Pontefice."}
{"id": "290473", "revid": "116392058", "url": "https://it.wikipedia.org/wiki?curid=290473", "title": "Fr\u00e9d\u00e9ric Beigbeder", "text": "Considerato un nichilista e un provocatore, \u00e8 noto per la sua capacit\u00e0 di spaccare l'opinione pubblica su vasti temi a partire da spunti autobiografici. Beigbeder ama la critica e la provocazione, ma fondamentalmente \u00e8 un pessimista edonista (ama la vita sfrenata in quanto convinto dello sfacelo sopraggiungente) non privo di una punta di narcisismo.\nHa scritto numerosi romanzi, per la gran parte di contenuto autobiografico.\nBiografia.\nBeigbeder nasce da una famiglia piuttosto agiata: sua madre Christine de Chasteigner \u00e8 traduttrice di romanzi rosa, mentre suo padre Jean-Michel Beigbeder \u00e8 reclutatore di talenti. Terminati gli studi nei licei Montaigne e Louis-le-Grand, all'et\u00e0 di 24 anni si laurea in scienze politiche all'Institut d'\u00c9tudes Politiques di Parigi. Diventato copywriter in una grande agenzia pubblicitaria, la Young &amp; Rubicam dove rimane cinque anni, Beigbeder collabora anche come critico letterario in alcune riviste come \"Elle\" e \"Paris Match\".\nNel 2000, conscio che la pubblicazione gli avrebbe causato il licenziamento, d\u00e0 alle stampe il romanzo che gli ha valso la celebrit\u00e0, \"Lire 26.900\" (titolo originale francese: \"99 francs\"), impietosa denuncia del mondo della pubblicit\u00e0 divenuta un caso editoriale con 380.000 esemplari venduti. Pi\u00f9 tardi Beigbeder si lancia nell'avventura televisiva (conduce un programma su Paris Premi\u00e8re e Canal+), ma il tentativo si rivela un fallimento. Tuttavia, nel gennaio 2003, la casa editrice Flammarion propone allo scrittore di cambiare fronte e di diventare editore. Da quel momento ha pubblicato circa 25 libri.\nIl suo romanzo \"Windows on the world\", che si ambienta nelle Torri Gemelle di New York durante gli attentati dell'11 settembre, gli ha valso il premio Interalli\u00e9 2003. Il romanzo stesso \u00e8 in corso di adattamento cinematografico da parte del regista anglo-francese Max Pugh. Nel 2005 fu, unitamente a Alain Decaux e Jean-Pierre Thiollet, uno dei maggiori partecipanti al Salone del Libro di Beirut. Nel 2012 ha debuttato come regista, girando \"L'amore dura tre anni\", film basato sul soggetto del suo omonimo romanzo.\nDivorziato e con una figlia, Chlo\u00eb, dal 2004 al 2007 \u00e8 stato unito sentimentalmente all'attrice francese Laura Smet."}
{"id": "290479", "revid": "834", "url": "https://it.wikipedia.org/wiki?curid=290479", "title": "The rainmaker", "text": ""}
{"id": "290484", "revid": "751106", "url": "https://it.wikipedia.org/wiki?curid=290484", "title": "Infortunio", "text": "L'infortunio \u00e8 la conseguenza di un incidente fisico, ovvero un evento dannoso, imprevedibile, violento, fortuito ed esterno che produce lesioni obiettivamente constatabili e che produca come effetto inabilit\u00e0 temporanea, invalidit\u00e0 permanente, oppure morte.\nInfortunio fisico.\nIl termine infortunio \u00e8 usato per descrivere un evento che colpisce il corpo di una persona. Nelle assicurazioni, ove il fenomeno acquista particolare rilevanza, esso \u00e8 definito un evento fortuito, esterno e violento che provoca lesioni constatabili aventi come conseguenza la morte, l'inabilit\u00e0 temporanea o l'invalidit\u00e0 permanente del soggetto che ne \u00e8 vittima.\nDal punto di vista medico, l'infortunio \u00e8 causa di danni fisici (come fratture, contusioni, abrasioni, crampi, lussazioni eccetera) che sono temporanei o permanenti.\nInfortunio stradale.\nUn particolare tipo di infortunio \u00e8 quello derivante da incidenti stradali. Nel 2002 in Italia gli incidenti stradali hanno provocato 7.075 morti (circa il 78 per cento di sesso maschile) e migliaia di feriti. Tra la popolazione giovanile, l'incidente rappresenta la causa pi\u00f9 frequente di decesso: il 46% dei decessi registrati tra i 15 e i 25 anni avviene in seguito ad un incidente stradale (1.421 decessi su 3.077 totali). La percentuale scende con l'avanzare dell'et\u00e0 (fascia 25-34: 27%; fascia 35-44: 9%). Con l'et\u00e0 scende anche il numero assoluto dei decessi per incidente stradale: ad esempio nella fascia 45-54 anni ci sono annualmente 752 decessi, praticamente la met\u00e0 del numero registrato tra i ragazzi giovani (fonte ISTAT - cause di morte - dati 2002 - tavola 3). Per i dati aggiornati si veda, tramite Internet, CRI \nInfortunio domestico.\nSono numerosi anche i casi di infortunio che avvengono nell'ambito domestico (abitazione e pertinenze).\nInfortunio sul lavoro.\nSi tratta di danni subiti dalla persona per una causa violenta sul luogo di lavoro. INAIL e CRI pubblicano periodicamente statistiche ed informazioni relativi agli incidenti sul lavoro.\nQuando si verifica un infortunio sul lavoro, ne va immediatamente fornita comunicazione al datore il quale ha l'obbligo di denunciare entro due giorni (dal momento in cui riceve la documentazione del dipendente) l'accaduto all'INAIL.\nSecondo i dati diffusi da INAIL, per ogni anno dal 2009 al 2013 la prima causa di morte sul lavoro \u00e8 data dagli incidenti stradali."}
{"id": "290485", "revid": "327094", "url": "https://it.wikipedia.org/wiki?curid=290485", "title": "Altoforno", "text": "Laltoforno \u00e8 un tipo di impianto utilizzato nell'industria siderurgica per la produzione della ghisa partendo dal minerale ferroso; l'altoforno produce ghisa grigia, ovvero una lega binaria di ferro e carbonio, attraverso un processo in cui concorre la combustione di carbon coke, la fusione di minerali e riduzione degli ossidi metallici (ad esempio Fe2O3) presenti in natura come minerale ferroso, attraverso un'atmosfera riducente. La produzione di un moderno altoforno pu\u00f2 essere compresa tra le 2.000 e le 8.000 tonnellate al giorno.\nL'altoforno deve il suo nome alle dimensioni; pu\u00f2 infatti raggiungere un'altezza di 11 metri (pi\u00f9 di 50 m considerando anche il sovrastante sistema di caricamento) ed un diametro massimo di circa 12 metri.\nStoria.\nI pi\u00f9 antichi altiforni conosciuti furono impiantati a D\u00fcrstel (Svizzera), nella Sauerland (Germania) e a Lapphyttan (Svezia), dove il complesso rimase attivo tra il 1150 e il 1350. Al 1340 risale invece quello di Liegi. I Cistercensi contribuirono alla sua diffusione in Europa, in particolare nella Champagne (Francia) e a Laskill (Gran Bretagna). Un passo importante fu fatto nel 1776, quando l'applicazione del motore a vapore al mantice consent\u00ec di raggiungere temperature pi\u00f9 elevate. Nel 1828 James Beaumont Neilson brevett\u00f2 il processo che insufflava aria calda, aumentando l'efficienza.\nDescrizione e generalit\u00e0.\nL'altoforno \u00e8 un forno a tino, la cui forma \u00e8 costituita da due tratti troncoconici, di cui il \"tino\" costituisce il cono superiore, il cono inferiore \u00e8 detto \"sacca\", uniti da una sezione cilindrica centrale (detta \"ventre\"). La carica avviene dall'alto, ed \u00e8 formata da strati di coke e minerale ferroso che vengono caricati a strati alterni.\n\u00c8 un forno a funzionamento continuo: gli strati della carica scendono lentamente mentre il forno viene alimentato introducendo nuovi strati a intervalli regolari.\n\u00c8 un forno ventilato: perch\u00e9 per raggiungere tali valori di temperatura \u00e8 necessario insufflare dal basso aria preriscaldata, alla quale pu\u00f2 essere addizionato ossigeno. L'iniezione di aria detta \"vento caldo\" (1100-1200 \u00b0C), anch'essa continua, avviene attraverso una corona di tubi (detti tubiere) in corrispondenza del ventre del forno.\nContemporaneamente al vento caldo pu\u00f2 essere insufflato carbone fossile micronizzato (circa 100 micron), con lo scopo di ridurre l'utilizzo del pi\u00f9 costoso carbon coke (che non potr\u00e0 per\u00f2 essere del tutto eliminato in quanto necessario per mantenere la carica permeabile ai gas).\nLa struttura del forno \u00e8 costituita esternamente da una corazza di acciaio speciale, rivestita internamente da mattoni refrattari su un sostrato di cemento refrattario. Le pareti del forno pi\u00f9 sollecitate termicamente, sono raffreddate internamente da scambiatori di rame raffreddati, a loro volta, da acqua che li percorre internamente.\nIl forno \u00e8 composto, partendo dall'alto, dalle seguenti parti:\nBocca di carico.\n\u00c8 la parte superiore con gli apparecchi di caricamento, apertura, chiusura e raccolta dei fumi. Nella bocca la temperatura del gas in uscita \u00e8 inferiore a 200-300 \u00b0C.\nTino.\nCostituisce la parte pi\u00f9 grande dell'altoforno ed \u00e8 a forma di tronco di cono con la base maggiore in basso. L'allargamento verso il basso facilita la discesa delle cariche e tiene conto anche della loro dilatazione per l'aumentata temperatura.\nViene realizzato utilizzando refrattari silico alluminosi (a carattere acido).\nVentre.\n\u00c8 la parte cilindrica tra il tino e la sacca; talvolta questa parte dell'altoforno pu\u00f2 ridursi alla semplice circonferenza di collegamento della sacca al tino. Qui inizia la fusione delle cariche, a temperature tra 1.350 e 1.500 \u00b0C.\nSacca.\n\u00c8 la parte conica con sezione crescente verso l'alto. Nella parte inferiore sono disposti gli ugelli per l'introduzione dell'aria calda di alimentazione dall'altoforno.\nNella sacca si completa la fusione delle cariche con temperatura tra i 1.800 \u00b0C e i 2.000 \u00b0C.\nPer ridurre il consumo di coke, alcuni altiforni prevedono l'insufflaggio di polvere carbone (pi\u00f9 economico del coke) insieme all'aria calda (polveri inferiori ad i 100 micron).\nCrogiolo.\n\u00c8 un cilindro costituito da blocchi carboniosi di grafite e argilla. Esso si trova nella parte inferiore dell'altoforno. Sul crogiolo sono disposti, dall'alto al basso, due fori di fuoriuscita delle loppe, angolarmente distanziati a circa 1,50\u00a0m dal fondo del crogiolo, e due fori di colata della ghisa madre, anch'essi distanziati angolarmente e disposti appena sopra il fondo del crogiolo. Qui la temperatura raggiunge i 1.600 \u00b0C.\nViene solitamente realizzato con rivestimento refrattario grafitico (neutro).\nAlimentazione di un altoforno.\nI minerali di ferro che costituiscono le cariche di un altoforno sono:\nI quattro suddetti minerali vengono solitamente accompagnati da elementi che si possono considerare sia positivi che negativi, eccone alcuni:\nPreparazione dei minerali del ferro.\nFrantumazione.\nCon la frantumazione, effettuata per mezzo di frantoi rotativi a macina eccentrica, il minerale viene ridotto a una pezzatura di dimensioni variabili fra gli 8 e i 35\u00a0mm.\nArricchimento.\nIl processo di arricchimento ha lo scopo di togliere, quanto pi\u00f9 possibile, la ganga dal minerale.\nI metodi di arricchimento pi\u00f9 diffusi avvengono per:\nCalcinazione.\nLa calcinazione \u00e8 un'operazione di dissociazione che si effettua senza l'intervento di agenti estranei al minerale e con il solo riscaldamento. Essa viene eseguita in forni a una temperatura di 200/300\u00a0\u00b0C e si effettua generalmente:\nArrostimento.\nLo scopo dell'arrostimento \u00e8 quello di trasformare il minerale in un materiale pi\u00f9 trattabile nell'altoforno, oppure quello di eliminare del tutto, o in parte, elementi nocivi. L'arrostimento pu\u00f2 essere:\nUna parte per\u00f2 dell'ossido magnetico si trasforma ulteriormente nel modo seguente:\nAgglomerazione e Pellettizzazione.\nI minerali in pezzatura fine provenienti dalla frantumazione o dall'arricchimento magnetico o dei parchi di omogeneizzazione ecc. non possono essere caricati direttamente nell'altoforno. Per tutti questi materiali \u00e8 necessario un processo di agglomerazione oppure di pellettizzazione. Si effettua l'uno o l'altro dei due processi, a seconda delle dimensioni granulometriche dei materiali e precisamente:\nAgglomerazione.\nIl processo consiste nel mescolare il materiale ferroso fine con polvere di coke e disporlo in appositi forni a griglia, riscaldati a temperature elevate: 1.000 / 3.000\u00a0\u00b0C.\nQuesto materiale cos\u00ec trattato o per incipiente fusione dei granelli di silice in esso contenuti, o per il verificarsi di una vera e propria ricristallizzazione, si trasforma in un agglomerato avente l'aspetto di una massa spugnosa.\nPellettizzazione.\nIl processo di pellettizzazione si effettua per quei materiali troppo fini per i quali l'agglomerazione sarebbe eccessiva.\nIl processo consiste nel mescolare il minerale, a piccolissima granulometria, con l'acqua, calce e un agglomerante, di solito la bentonite, dentro tamburi rotanti nei quali si ha la formazione di pallottole sferoidali di 10/25\u00a0mm di diametro dette dall'inglese \"pellet verdi\". Successivamente si provvede a un essiccamento e cottura a 1.300\u00a0\u00b0C, in forni continui a griglia tipo dwight-lloyd.\nFondente.\nAl minerale del ferro e al coke immessi nell'altoforno si aggiunge del materiale, chiamato fondente, che si unisce chimicamente, a una temperatura relativamente bassa, circa 1.200\u00a0\u00b0C, alla ganga del minerale e alle ceneri del coke formando delle sostanze che fondono facilmente.\nIl fondente \u00e8 solitamente un materiale roccioso del tipo calcareo, pi\u00f9 raramente esso \u00e8 costituito da dolomite, argilla, sabbia, ecc. \nPer diminuire il consumo di coke nell'altoforno, l'aggiunta di questo fondente deve essere in quantit\u00e0 e qualit\u00e0 tali da dar luogo al seguente indice di basicit\u00e0 formula_1:\nformula_2\nPrincipali fasi di funzionamento.\nL'altoforno \u00e8 essenzialmente un impianto chimico in cui avvengono determinate reazioni. Le principali possono essere classificate in tre categorie.\nReazioni di riduzione del minerale di ferro e di carburazione del ferro.\nLa riduzione avviene sia per azione dell'ossido CO (riduzione indiretta), sia per azione del coke (riduzione diretta). Infatti l'ossigeno contenuto nell'aria introdotta a temperatura elevata e a pressione nell'altoforno reagisce con il coke rovente, formando dapprima anidride carbonica (CO2) e successivamente monossido di carbonio secondo le reazioni:\nNella colonna di gas che sale verso l'alto si ha, pertanto, ossido di carbonio (CO) che ha la duplice funzione di ridurre il minerale e di carburare il ferro cos\u00ec ottenuto, secondo le seguenti reazioni:\ne se \u00e8 presente della magnetite:\nNon tutto l'ossido di carbonio reagisce in tal modo; una parte rester\u00e0 con i fumi che escono, cio\u00e8 i gas d'altoforno. Altro ossido di carbonio si forma per riduzione diretta del minerale con il coke, secondo la reazione:\ne se \u00e8 presente della magnetite:\nContemporaneamente, altro ferro viene carburato per reazione diretta del coke:\nRiduzione di altri ossidi.\nLe principali reazioni che avvengono, sono tre:\nMentre il manganese, ottenuto per riduzione del suo ossido (MnO), \u00e8 molto utile per la desolforazione della ghisa, il silicio e il fosforo restano senza particolari reazioni nella ghisa stessa.\nDesolforazione della ghisa.\nL'eliminazione del dannoso zolfo \u00e8 svolta dal manganese e dalla calce. Il manganese accompagna il minerale oppure \u00e8 introdotto appositamente come minerale ausiliario, mentre la calce proviene dalla dissociazione del calcare che accompagna il minerale, oppure \u00e8 introdotta appositamente con il fondente. Il manganese e la calce reagiscono nel modo seguente:\nCome si vede dalle reazioni, il manganese reagisce con il solfuro di ferro FeS, quindi nella seconda reazione si riforma, rientrando nuovamente in ciclo. Il composto CaS assieme a una parte del solfuro MnS va nelle loppe.\nReazioni di riduzione degli ossidi.\nPartendo da un minerale ferroso (Fe3O4 o Fe2O3) si recupera il metallo attraverso la riduzione degli ossidi tramite la reazione:\ndove formula_4 rappresenta un atomo metallico. Mediante la regola di Gibbs (maggiore affinit\u00e0 indica maggiore stabilit\u00e0 con conseguente aumento di energia di rottura dei legami) \u00e8 possibile stilare una tabella (detta di Ulich) che indica l'affinit\u00e0 del metallo con l'ossigeno:\nTra i riducenti presenti in natura c'\u00e8 l'idrogeno che ha una fortissima affinit\u00e0 con l'ossigeno perci\u00f2 in teoria si potrebbe sfruttare la seguente reazione:\nper\u00f2 l'utilizzo dell'idrogeno comporta un fortissimo rischio di esplosione.\nPer il II e il III gruppo \u00e8 possibile utilizzare l'ossido di carbonio CO che ha fortissima affinit\u00e0 e tende ad evolvere:\nL'ossido di carbonio deriva dalla combustione in difetto di ossigeno del coke\nIl processo di riduzione mediante &lt;chem&gt;CO&lt;/chem&gt; viene detto riduzione indiretta, mentre quello mediante &lt;chem&gt;C&lt;/chem&gt; viene detto riduzione diretta. Da un punto di vista energetico la riduzione diretta necessita di molto pi\u00f9 calore se confrontata con quella indiretta. Per le temperature presenti all'interno del processo d'altoforno la riduzione diretta non pu\u00f2 essere eliminata completamente.\nNell'altoforno il monossido di carbonio, necessario al processo di riduzione, si crea dalla combustione del coke con aria a 1.200\u00a0\u00b0C che viene insufflata dal basso mediante degli ugelli, detti tubiere.\nL'altoforno \u00e8 alimentato dall'alto con strati alterni di carbone coke metallurgico, fondente e minerale ferroso (in genere ossidi, come ematite, magnetite, w\u00fcstite e limonite).\nLa funzione del carbon coke all'interno dell'altoforno \u00e8 molteplice:\nCiclo integrale.\nProvvede a trasformare il minerale in ghisa. La carica impiega circa 8 ore per passare dalla bocca al crogiolo; la carica si autosostiene sulla precedente. A livello del ventre si ha ferro puro a contatto del carbonio e si ha la carburazione che permette una riduzione della temperatura di fusione (si raggiungono circa i 1.350\u00f71.550\u00a0\u00b0C a fine ventre) e si ha gocciolamento di ghisa liquida caratterizzata da composizione chimica:\nche non ha utilizzi industriali se non depurata dagli elementi chimici indesiderati (soprattutto zolfo e fosforo che inducono fragilit\u00e0 nella lega).\nPer l'equazione di Bouduard abbiamo 2 parametri indipendenti e facciamo variare la temperatura all'interno dell'altoforno. Per raggiungere l'equilibrio a una certa temperatura necessita una certa percentuale di CO e ipotizzando una pressione atmosferica si ha un solo parametro da variare. Se ci si sposta a T=cost non si \u00e8 pi\u00f9 in equilibrio: nel punto A si ha carenza di CO e per il principio di Le Ch\u00e2telier la reazione si sposta a sinistra (l'equazione di Bouduard \u00e8 esotermica). In analogia possiamo fare lo stesso con\nSe si combinano le curve si ottiene un grafico che indica dove lavorare nell'altoforno. La zona superiore si chiama indiretta perch\u00e9 sembra che la reazione serva per generare CO2 mentre in realt\u00e0 ha il compito di deossidare FeO. Le riduzioni indirette sono esotermiche perci\u00f2 queste reazioni alimentano l'impianto mentre quelle dirette sono neutre o leggermente endotermiche con sottrazione di calore (da qui la necessit\u00e0 di introdurre aria calda con polverino di carbone).\nAlla bocca si introduce carbonato di calcio CaCO3 a circa 800\u00a0\u00b0C che reagir\u00e0 secondo la reazione\nla reazione \u00e8 fortemente endotermica e aumenta la zona di riduzione indiretta. Dal punto in cui \u00e8 presente solo Fe inizia il processo di carburazione.\nSottoprodotti dell'altoforno.\nL'altoforno ha come scopo la produzione della ghisa madre ma produce anche due sottoprodotti: il gas povero, o gas d'altoforno, e le loppe, o scorie d'altoforno.\nSi tratta di un gas combustibile e di un materiale entrambi relativamente poveri, ma le grandissime quantit\u00e0 prodotte inducono al loro recupero e utilizzo.\nIl gas povero.\nIl gas d'altoforno viene prodotto in quantit\u00e0 variabili tra i 2500 e 3500 Nmc (\"normal metro cubo\") per ogni tonnellata di ghisa madre, corrispondenti a 5/7 Nmc per ogni kg di coke introdotto.\nIn passato questo gas veniva disperso nell'aria, ma oggi si preferisce raccoglierlo per motivi ecologici, e riutilizzarlo nei ricuperatori Cowper, risparmiando denaro, per il riscaldamento dei forni.\nLe loppe.\nPer la diversa massa volumica si separano dalla ghisa madre nel crogiolo. Esse sono costituite da silice, calce, allumina, magnesia, anidride fosforica, ossido di ferro, ecc. Le loppe vengono prodotte nella quantit\u00e0 di 0,3 t per ogni tonnellata di ghisa prodotta.\nAll'uscita dell'altoforno le loppe vengono trasformate in granuli investendole con un forte getto di acqua, successivamente vengono inviate nelle fabbriche di cemento dove, mescolate e macinate a un'opportuna quantit\u00e0 di gesso formano il cosiddetto \"cemento d'altoforno.\"\nAltro.\nLa durata del ciclo integrale \u00e8 di circa 20 anni. Gli ultimi impianti funzionanti in Italia sono quello di Taranto, costruito negli anni sessanta e la Ferriera di Servola a Trieste. Oggi in Italia non vengono pi\u00f9 realizzati altiforni a causa del passaggio da ciclo integrale a ciclo rottame, che fa invece impiego del forno elettrico.\nL'altoforno continua a funzionare per 7 anni ininterrottamente, senza mai essere spento. Dopo 7 anni vengono rinnovate le pareti in acciaio e il materiale refrattario presente all'interno dell'altoforno; questo materiale refrattario \u00e8 utile per mantenere il calore e le temperature che si raggiungono nell'altoforno. Ai lati dell'altoforno vi sono due torri, dette torri di Cowper (delle quali, in un determinato istante, una \u00e8 in fase di riscaldamento e l'altra \u00e8 in fase di raffreddamento) che servono per raccogliere i fumi emessi dall'altoforno. Questi vengono inizialmente filtrati per eliminare scorie, poi l'aria calda viene ri-immessa nell'altoforno in modo da avere a disposizione una fonte di aria gi\u00e0 calda e non da riscaldare, mentre i fumi e i gas vengono indirizzati verso le turbine a gas che produrranno corrente elettrica.\nOgni due ore/due ore e mezza, dal crogiolo, parte terminante dell'altoforno, viene spillata la ghisa fusa che viene separata dalle scorie presenti; tali scorie, chiamate loppa, si trovano pi\u00f9 in superficie poich\u00e9 l'introduzione del fondente, insieme ai minerali di ferro, permette di portarle \"a galla\". Queste scorie vengono poi riutilizzate, per esempio, per fare il cemento d'altoforno, riutilizzato appunto per costruzioni dell'altoforno.\nLa ghisa, dopo essere stata spillata, pu\u00f2 essere fatta solidificare formando i cosiddetti pani di ghisa o pu\u00f2 essere trasportata fino alle acciaierie tramite il carro siluro; quest'ultimo \u00e8 utile per mantenere la temperatura, quindi la ghisa allo stato fluido. Arrivata alle acciaierie, la ghisa viene trasformata in acciaio grazie ai convertitori ad insufflazione di ossigeno. I convertitori pi\u00f9 importanti sono Martin-Siemens, Bessemer, Thomas e Linz Donawitz (L.D.), anche se il pi\u00f9 usato \u00e8 il L.D. Questi convertitori, tramite l'introduzione di ossigeno, riducono la percentuale di carbonio presente nella ghisa. L'acciaio infatti, \u00e8 una lega di carbonio e ferro, in cui la percentuale di carbonio varia dallo 0,1% all'1,9%."}
{"id": "290502", "revid": "102447101", "url": "https://it.wikipedia.org/wiki?curid=290502", "title": "Proposta contrattuale", "text": "La proposta (o offerta) \u00e8 un atto giuridico unilaterale ricettizio rivolto ad uno o pi\u00f9 soggetti (gli \"oblati\") volto a raggiungere con il medesimo l'accordo, elemento costitutivo del contratto (v., ad esempio, l'art. 1325, n.1, del Codice civile italiano).\nLa proposta deve contenere tutti gli elementi essenziali del contratto, altrimenti \u00e8 solamente un \"invito a proporre\"."}
{"id": "290504", "revid": "287204", "url": "https://it.wikipedia.org/wiki?curid=290504", "title": "Congiura dei baroni", "text": "La congiura dei baroni fu un complotto organizzato nel XV secolo; ebbe origine in Basilicata come reazione agli Aragonesi che si erano insediati sul trono del Regno di Napoli.\nCause e motivi.\nLe cause.\nIl significato della congiura dei baroni, sviluppatasi tra il 1485 ed il 1486, consiste fondamentalmente, come opportunamente fu sottolineato dallo storico Ernesto Pontieri, nella resistenza opposta dai baroni all'opera di modernizzazione dello Stato perseguita dagli Aragonesi a Napoli. Il re Ferdinando I di Napoli (o Ferrante) aveva mirato a dissolvere il particolarismo feudale e fare del potere regio la sola leva della vita del paese. In questo quadro, lo scontro con i baroni era sorto inevitabilmente attorno al grosso problema di una \u00abriforma organica dello Stato\u00bb, i cui cardini erano la riduzione del potere baronale, lo sviluppo della vita economica e la promozione a classe dirigente dei nuovi imprenditori e mercanti napoletani.\nStrumento di questa politica, fu la riforma fiscale, che affidava nuovi compiti alle amministrazioni comunali (le universit\u00e0), incoraggiandole a sottrarsi, per quanto possibile, al peso feudale. Ed in verit\u00e0 \u00e8 stato calcolato che allora nel Regno di Napoli, su 1550 centri abitati, solo poco pi\u00f9 di 100 erano assegnati al regio demanio, cio\u00e8 alle dirette dipendenze del re e della corte, mentre tutti gli altri erano controllati dai baroni. Il che significava che il potere feudale nel suo complesso era titolare delle risorse e delle finanze del regno e che la corte aragonese nei fatti era resa subalterna all'organizzazione baronale. Era quindi naturale che il re favorisse in ogni modo l'estensione numerica delle citt\u00e0 demaniali, sottraendole al peso feudale ed incorporandole alla propria diretta amministrazione. Ma l'impresa non era di poco conto.\nI baroni erano organizzati in grandi dinastie abbastanza ramificate, ognuna delle quali controllava da sola pi\u00f9 terre del re. Gli Orsini Del Balzo, ad esempio, si vantavano di poter viaggiare da Taranto a Napoli senza mai uscire dai loro possedimenti; i Sanseverino, ora osteggiati ed ora protetti dal re, erano titolari di feudi che dalla Calabria, attraverso quasi tutta la Basilicata, raggiungevano Salerno e lambivano Napoli; gli Acquaviva, i Caldora, i Caracciolo, i Guevara e i Senerchia completavano questa ristretta \u00e9lite al potere, che di fatto accerchiava la capitale soffocando il regno.\nLo strapotere dei baroni e l'appoggio dello Stato Pontificio.\nQuesta ristretta classe dirigente si avvaleva dell'alleanza e del favore dello Stato Pontificio. Dai tempi degli Angioini, il papa aveva costretto il regno a considerarsi territorio a lui infeudato, e nessuno poteva aspirare al trono del Regno di Napoli senza l'assenso esplicito e l'investitura formale del pontefice. Oltre a ci\u00f2, il papa vantava antiche pretese ed antichi privilegi su parecchie terre e citt\u00e0 meridionali, come L'Aquila, Tagliacozzo e, pi\u00f9 recentemente, Altamura; ed inoltre governava direttamente, attraverso vescovi ed abati, tutta la Chiesa del Regno, fornita di propria ed autonoma giurisdizione, di propri tribunali distinti da quelli regi e da quelli feudali, e di proprie finanze rivenienti dalla fittissima rete di propriet\u00e0 ecclesiastiche. Baroni e Chiesa si coalizzarono contro il re, ostacolando in ogni modo lo sviluppo della societ\u00e0 meridionale verso forme pi\u00f9 moderne di organizzazione politica e di dinamismo economico ed imprenditoriale.\nLa borghesia loricata come classe emergente.\nDel resto, premeva ai margini stessi del mondo feudale napoletano un nuovo ceto, una nuova classe dirigente, che si differenziava dal vecchio ceppo baronale. Le origini del baronaggio napoletano sono essenzialmente militari: gli Angioini avevano concesso a molti avventurieri i feudi meridionali, in ricompensa dell'opera loro prestata per impadronirsi del regno e per mantenerlo contro questo o quel pretendente. I Sanseverino erano venuti dalla Normandia a combattere contro i bizantini al servizio dei longobardi; i Del Balzo anche nel nome tradivano la loro origine francese; i Caracciolo erano stati potenti capitani alla corte della regina Giovanna I di Napoli.\nL'origine guerresca di tutti costoro aveva ossificato un predominio che poco aveva a che fare con il dinamismo imprenditoriale o con le capacit\u00e0 organizzative necessarie a mantenere o estendere le proprie ricchezze. Erano stati al massimo grandi commercianti di grano e di olio, come il gi\u00e0 ricordato principe di Taranto Giovanni Antonio Orsini Del Balzo. Ma intorno alla met\u00e0 del XV secolo, cio\u00e8 proprio al tempo degli Aragonesi, erano emerse nuove figure di imprenditori meridionali: si trattava di ricchi mercanti, di armatori, di concessionari delle miniere, impegnati nelle industrie estrattive del sottosuolo e del mare.\nCostoro diedero vita, anche grazie alla politica aragonese, ad un'organizzazione mercantile e produttiva assai vasta: i porti adriatici, soprattutto pugliesi, si aprivano come non mai ai traffici con Venezia e con l'Oriente; la costa tirrenica si popolava di navi mercantili private; furono posti a frutto i giacimenti di piombo ed argento a Longobucco e quelli di allume ad Ischia; si raccolse e si lavor\u00f2 finemente il corallo del golfo di Napoli. Il re stesso incoraggiava queste attivit\u00e0, entrava in societ\u00e0 diretta con i privati, aprendo loro nuove piazze e promuovendo, con misure protezionistiche forse troppo parziali, lo sviluppo del commercio nel regno, che assunse perci\u00f2 caratteri spiccatamente oligarchici. E spesso il re stesso attingeva ai capitali privati per le necessit\u00e0 dello Stato e della corte.\nFu allora che inizi\u00f2 il noto flusso migratorio di popolazioni greco-albanesi nell'Italia meridionale, che si insediarono in moltissimi centri di queste regioni, ripopolandoli o fondandoli ex novo. Era perci\u00f2 inevitabile che questo nuovo ceto imprenditoriale facesse prima o poi sentire tutto il suo peso sul complesso della societ\u00e0 meridionale, minacciando molto da vicino le vecchie prerogative baronali e soprattutto entrando in concorrenza con le vecchie famiglie. Questo ceto chiedeva a gran voce per se l'accesso ai fasti ed al prestigio del feudo. Nacque cos\u00ec una nuova forma di baronaggio, battezzata da alcuni storici come borghesia loricata: si trattava appunto dei nuovi borghesi, che lentamente si integravano nel vecchio ceto baronale di origini prevalentemente militari.\nIn Terra d'Otranto, il pi\u00f9 noto esponente di questi borghesi-conti fu Giovan Carlo Tramontano, conte di Matera; ma ancor pi\u00f9 di lui Napoli annover\u00f2 tra i rappresentanti pi\u00f9 cospicui di questa nuova nobilt\u00e0 imprenditoriale uomini come Antonello Petrucci e Francesco Coppola. Il primo giunse ad essere segretario del re Ferrante, ed i suoi figli meritarono il titolo di conte rispettivamente di Carinola e di Policastro; il secondo, creato conte di Sarno e socio d'affari col medesimo re, possedeva una flotta personale ed una truppa armata; sfruttava le miniere di allume di Ischia, e quelle di piombo ed argento di Longobucco; commerciava in stoffe ed in derrate alimentari; era titolare di un saponificio a Napoli, e non si esclude che fosse persino proprietario di un'isola corallifera sulle coste della Tunisia.\nIl primo scontro (1459-1464).\nUn primo duro scontro tra i baroni ed il re Ferrante si era gi\u00e0 verificato nella lunga guerra combattuta all'interno del regno dal 1459 al 1464. Il re aveva allora ottenuto l'aiuto di molti capitani italiani, ai quali si era aggiunto un contingente di 1000 fanti e 700 cavalieri approdati dall'oltremare adriatico e guidati da Giorgio Castriota Scanderbeg, l'eroe nazionale albanese in cerca di nuove terre per il suo popolo disperso dai turchi.\nI grandi sconfitti di quella guerra furono Giovanni Antonio Orsini Del Balzo, ultimo principe di Taranto, morto ad Altamura nel 1463, forse fatto soffocare dallo stesso re tramite l'arciprete di quella chiesa, ed Antonio Caldora, duca di Bari, che dopo essere stato catturato nel 1464 durante l'assedio di Vasto fu dal sovrano spogliato di tutti i propri possedimenti. Sta di fatto che gli Orsini del Balzo persero allora il vastissimo territorio del Principato di Taranto, che fu incamerato dalla corte, fintanto che la Chiesa, dopo non molto tempo, rivendic\u00f2 con maggior forza la sua potest\u00e0 diretta su Altamura, fornendo cos\u00ec ai Del Balzo, feudatari della citt\u00e0, un'amministrazione ecclesiastica pi\u00f9 svincolata dall'ossequio al Re e pi\u00f9 ligia e fedele al barone, mentre i Caldora dopo aver perso con quella sconfitta tutti i loro territori, distribuiti per la maggior parte in Abruzzo, in Molise, in Capitanata e in Terra di Bari, non si rialzarono pi\u00f9.\nLa guerra contro i baroni del 1459-1464 si era insomma conclusa aspramente, ma con una chiara vittoria del re. Egli aveva potuto allora riprendere con maggior sicurezza la sua politica, innovando nella legislazione fiscale e feudale, mortificando cio\u00e8 le prerogative baronali, estendendo il potere della corte e dello Stato, riorganizzando la vita economica e commerciale del regno. Le citt\u00e0 demaniali crebbero, anche se in misura pur sempre inadeguata, ed i baroni subirono per qualche lustro l'iniziativa regia.\nUna reazione non del tutto sopita.\nSia i Petrucci che il Coppola, bench\u00e9 appartenenti alla borghesia emergente, furono tra gli uomini chiave della congiura, ed anzi i primi ad essere scoperti e giustiziati: come ci\u00f2 sia potuto accadere, non \u00e8 ancora del tutto chiaro. Alla vigilia della congiura, i baroni di pi\u00f9 antica origine avevano molte ragioni per essere preoccupati del proprio destino: il re li aveva piegati; nuovi ceti in ascesa premevano alle loro spalle; le universit\u00e0 si davano statuti propri o si affrancavano dai vecchi pesi feudali. Per porre in qualche modo rimedio a tutto ci\u00f2, era necessario consultarsi, e la prima occasione fu fornita, nel 1485, dal matrimonio celebrato a Melfi tra Troiano II Caracciolo, figlio del duca di quella citt\u00e0, e la figliola del conte di Capaccio, della famiglia dei Sanseverino. Il pi\u00f9 allarmato apparve allora Pietro de Guevara, marchese del Vasto e conte di Ariano, che aveva ulteriormente esteso la sua potenza dopo il matrimonio con la figlia di Pirro del Balzo, principe di Altamura e duca di Venosa. Il Guevara aveva manifestato ai suoi interlocutori le proprie preoccupazioni: il re Ferrante perseguiva una politica antibaronale assai insidiosa e sarebbe stato sciocco subire passivamente l'iniziativa del re. A nessuno di loro sfuggiva che il ruolo dei baroni era messo in discussione, che il loro potere era diminuito, e che ridotte ormai apparivano anche le loro prerogative ed i loro privilegi. Il Guevara, racconta il Porzio, considerava addirittura una sciocchezza fuori misura non tentare nemmeno di opporsi alla prospettiva della ventilata successione al trono del duca di Calabria Alfonso II d'Aragona, figlio primogenito di re Ferrante, che per parte sua non perdeva occasione per ostentare apertamente ed arrogantemente la propria ostilit\u00e0 ai baroni. Forse essi stessi non avevano dimenticato che si trattava di quello stesso Alfonso che, appena quattordicenne, era stato significativamente inviato dal padre insieme alle truppe regie contro di loro in Calabria nella guerra del 1459-1464, per sottolineare allora che la lotta ai baroni non era da annoverarsi tra gli obiettivi episodici e passeggeri nella politica dell'intera dinastia aragonese; ed Alfonso era cresciuto fedele a quella indicazione paterna, tanto da girare spavaldamente a cavallo, con un'ascia e con una scopa ben in vista, arnesi entrambi utili, a suo stesso dire, per liberare il regno dai baroni.\nOccorreva dunque perci\u00f2 almeno scongiurare che Alfonso divenisse un giorno re di Napoli. E, per ottenere ci\u00f2, bisognava convincere il papa, l'alleato di sempre, a negare ad Alfonso l'investitura di erede al trono ed a ricercare un altro pretendente da contrapporre agli Aragonesi, per assicurare al regno una successione pi\u00f9 favorevole e pi\u00f9 gradita al papa e non meno che ai baroni.\nIl secondo scontro (1485-1486).\nLa congiura fu ordita nel 1485 dal principe di Salerno Antonello Sanseverino. Questi, consigliato da Antonello Petrucci, Francesco Coppola e Luigi Gesualdo da Caggiano riun\u00ec intorno a s\u00e9 molte famiglie feudatarie di signori e baroni del regno della fazione guelfa favorevoli agli Angioini, tra cui oltre i Sanseverino si ricordano i Caracciolo, principi di Melfi, i Gesualdo, marchesi di Caggiano, i Del Balzo, principi di Altamura e duchi di Andria e Venosa, i Guevara, conti di Apice ed Ariano, i Senerchia, conti di Rapone e Sant'Andrea, i gi\u00e0 citati Caldora ed i baroni Senese.\nI baroni convenuti a Melfi, pur condividendo le preoccupazioni loro espresse dal Guevara, non se la sentirono di impiegarsi subito ed irrevocabilmente contro Alfonso: non credevano possibile in quel momento sollecitare l'intervento del papa o dei nuovi pretendenti. E bruciava ancora, oltre tutto, il ricordo dell'amara sconfitta subita nel 1464. Ma non vollero neppure che la proposta cadesse del tutto nel vuoto, ed affidarono a Girolamo Sanseverino, principe di Bisignano e conte di Tricarico e Miglionico, un compito esplorativo, per verificare almeno le possibili alleanze, ricercare il consenso degli altri baroni assenti dal convivio di Melfi, ed eventualmente tentare le vie di una trattativa con il re. Girolamo Sanseverino, per assolvere a questo incarico esplorativo, si incontr\u00f2 a Napoli con il Petrucci e con il Coppola, con lo scopo di saggiare le intenzioni degli ambienti di corte e di misurare su di esse gli eventuali successivi passi. Ottenuta da essi una risposta interlocutoria ma non negativa, si tenne subito un vero e proprio summit dei Sanseverino a Diano, cio\u00e8 nel cuore stesso dei loro possedimenti feudali, tra dislocati tra la Calabria, la Basilicata e Salerno. Vi presero parte i cinque pi\u00f9 importanti esponenti di questa famiglia, e cio\u00e8, oltre al Principe Girolamo, Antonello Sanseverino, principe di Salerno, Giovanna Sanseverino, vedova del conte di Sanseverino, nonna di Antonello e zia di Girolamo, suo figlio Barnaba, conte di Lauria, e l'altro suo nipote Giovanni, conte di Tursi.\nSu un altro versante si muoveva intanto il Coppola. Egli si era recato personalmente da re Ferrante per informarlo del crescente malumore che aveva riscontrato tra i baroni e si dichiar\u00f2 disposto a far da tramite tra costoro e la corte, per vigilare dall'interno della macchinazione in atto e per volgerla a favore della monarchia. Egli cos\u00ec entr\u00f2 con convinzione nel meccanismo della congiura, trascinando in essa anche il titubante regio segretario Antonello Petrucci ed i figli di costui. Nelle intenzioni del Coppola, la scelta di questa sua posizione ambivalente avrebbe dovuto consentirgli di muoversi pi\u00f9 agevolmente e con maggiore vantaggio personale: da una parte, nella veste di inviato del re, avrebbe potuto incontrare i baroni senza insospettire il sovrano, e dall'altra si sarebbe meritata la fiducia dei baroni sempre diffidenti, ipotecando cos\u00ec un posto di rilievo accanto a loro nell'eventualit\u00e0 che, resasi impraticabile la via dell'accordo col sovrano, si fosse deciso di detronizzare davvero la dinastia aragonese.\nMa le cose andarono diversamente e le precauzioni e le intenzioni del Coppola e del Petrucci furono del tutto vanificate. Re Ferrante avrebbe sconfitto tutti in abilit\u00e0 e cinismo. Egli cominci\u00f2 con l'acconsentire volentieri alla proposta del Coppola; prese a trattarlo da allora come un vero e proprio agente al suo servizio infiltratosi per suo conto nella congiura. Utilizzandolo a questo fine, non cess\u00f2 mai di gratificarlo con incarichi ed onori di grandissimo prestigio. Ma non per questo affidava al Coppola tutti i destini della dinastia o rinunciava ad una sua propria iniziativa, che elabor\u00f2 e persegu\u00ec con determinazione, aiutato dal figlio Alfonso. In questa intricata vicenda, insomma, il Coppola insieme al Petrucci ag\u00ec certamente con grande spregiudicatezza, e fin\u00ec, insieme al Petrucci ed ai due figli di costui, per restare vittima della trappola mortale che egli stesso aveva contribuito ad ordire ed a far scattare. Ma occorre anche precisare che un po' tutti i personaggi, compreso il re, affrontarono i rischi di questa partita giocandosela ognuno su pi\u00f9 di un tavolo.\nIl piano previsto dai congiurati era il seguente: i baroni dei territori pi\u00f9 vicini alla capitale avrebbero impedito al re di attraversarli, interrompendo cos\u00ec le comunicazioni di Napoli con il resto del paese. Una volta isolata la capitale, si sarebbe consentito al papa ed agli altri rinforzi di penetrare nel territorio del regno al confine tra lo Stato Pontificio e gli Abruzzi. In ci\u00f2, il papa si sarebbe avvalso dell'aiuto di Giovanni II di Lorena, in nome delle vecchie aspirazioni angioine su Napoli, e di Roberto Sanseverino, primo capitano d'Italia, che avrebbe agito per conto della Repubblica di Venezia, ma anche per conto dei suoi familiari napoletani.\nMa il Lorena non si fece mai vedere e fu aspettato invano, mentre re Ferrante, anticipando i baroni, sped\u00ec le sue truppe a L'Aquila, dove Alfonso imprigion\u00f2 quel conte con tutta la sua famiglia e, ritornando, insolent\u00ec in Terra di Lavoro contro i baroni di Ascoli e Nola, offendendo altres\u00ec in essi la memoria del valoroso Orso Orsini, suo vecchio compagno d'armi, e l'onore della loro madre, Paola, definita dal Porzio una donna di basso affare ma di alta virt\u00f9.\nIl re, scoperta la congiura, dopo un'alleanza con la Repubblica di Firenze ed il Ducato di Milano, pun\u00ec pesantemente i suoi avversari dando loro la caccia ad ognuno di loro.\nLa determinazione e la tempestivit\u00e0 di questa iniziativa del re e di Alfonso scompaginarono non poco le file dei baroni, che ne subirono pesantemente il contraccolpo negativo. Il principe di Salerno Antonello Sanseverino apparve ancor meno di prima disposto a mediazioni ed a soluzioni diplomatiche, e diffid\u00f2 ancora di pi\u00f9 del re e del Coppola. Imped\u00ec che il Coppola fosse inviato dal papa in rappresentanza dei baroni, come costui aveva non senza motivo richiesto, e soprattutto disert\u00f2 un incontro che il Coppola medesimo gli aveva preparato con il re in persona. Isolatosi a Salerno Antonello Sanseverino, la direzione della congiura torn\u00f2 cos\u00ec nelle mani del prudente principe di Bisignano, che riprese a tessere la tela di un possibile accordo con il re, con il quale giunse ad incontrarsi riportando un certo successo.\nIncoraggiati dagli esiti distensivi di tale mediazione, i baroni tennero alcuni convegni a Venosa ed a Miglionico, che era castello del Bisignano, e ad essi parteciparono in prima fila, in rappresentanza ufficiale del re, il suo segretario Petrucci ed il Coppola. Poi, finalmente, nel settembre del 1485, secondo il Porzio, si ebbe l'incontro decisivo a Miglionico, nel castello del Malconsiglio, al quale partecip\u00f2 anche il re. Egli infatti, secondo il dettagliato racconto del Porzio, posposto ogni riguardo della dignit\u00e0 e della persona, si and\u00f2 confidentemente a cacciare nelle mani di costoro, seguito dalla moglie e poco di poi dal duca di Calabria ancora. Giunto il re a Miglionico, da tutti quelli che vi si trovarono fu con ogni generazione di onore ricevuto; non si rimase di concedere loro ci\u00f2 che gli chiedevano, cos\u00ec dintorno alle gravezze come agli obblighi personali; ma anche li riprese amichevolmente, lamentandosi con loro che per ottenere quelle cose avessero piuttosto voluto ricorrere alle armi che nella sua benignit\u00e0 confidare, e raccomand\u00f2 loro di convincere anche gli assenti, ed in primo luogo il principe di Salerno, a sottoscrivere la pace. I baroni sembrarono soddisfatti di ci\u00f2 che al re era piaciuto concedere loro e, per convincerlo maggiormente, lo vollero accompagnare fino in Terra di Lavoro. Avrebbero poi proseguito verso Salerno, per smuovere il recalcitrante Antonello Sanseverino e, come avevano promesso, fargli accettare le convinzioni. Successivamente il re, contravvenendo i patti, fece imprigionare e giustiziare i baroni pi\u00f9 esposti nella cospirazione.\nTra i luoghi pi\u00f9 legati alla vicenda si annoverano la cittadina di Lacedonia: nella (ora distrutta) chiesa di Sant'Antonio l'11 settembre 1486 i baroni giurarono di cacciare dal Regno gli Aragonesi. Inoltre nei castelli di Diano (oggi conosciuto come castello Macchiaroli a Teggiano), di Melfi e di Miglionico (quest'ultimo chiamato castello del Malconsiglio proprio per aver ospitato nel 1485 la congiura dei baroni) avvennero i pi\u00f9 importanti raduni fra i ribelli.\nLa definitiva conclusione di questo movimento si ebbe nel 1487 nel Castel Nuovo di Napoli. Nella sala dei baroni furono infatti arrestati ed uccisi gli ultimi esponenti della congiura contro la corte aragonese. Fu lo stesso Ferrante d'Aragona che invit\u00f2 nella sala i baroni, con la scusa di celebrare le nozze della nipote. In realt\u00e0 questa era una trappola: i baroni furono arrestati e messi a morte.\nLa congiura fu narrata dallo storico Camillo Porzio nella sua pi\u00f9 celebre opera, \"La congivra de' Baroni del Regno di Napoli contra il Re Ferdinando I\"."}
{"id": "290508", "revid": "1719883", "url": "https://it.wikipedia.org/wiki?curid=290508", "title": "Umidit\u00e0", "text": "L'umidit\u00e0 \u00e8 la quantit\u00e0 d'acqua o di vapore acqueo contenuta nell'atmosfera (o, pi\u00f9 in generale, in una massa d'aria), in una sostanza o in un corpo.\nMisurazione dei parametri di umidit\u00e0.\nEsistono diversi parametri che rappresentano l'umidit\u00e0 di un sistema:\nUmidit\u00e0 di saturazione.\nIl quantitativo massimo di umidit\u00e0 che pu\u00f2 essere contenuta nell'unit\u00e0 di volume (o di massa) di aria dipende dalla temperatura; per \"umidit\u00e0 di saturazione\" (o tensione di saturazione) si intende il quantitativo massimo di vapore acqueo contenibile a quella temperatura (con l'equilibrio tra molecole che evaporano e molecole che condensano). La quantit\u00e0 di vapore che pu\u00f2 essere contenuta da una massa d'aria decresce al diminuire della temperatura e diventa nulla a -40 \u00b0C. La saturazione \u00e8 influenzata anche dalle caratteristiche dell'acqua evaporante (fase, sostanze disciolte e loro carica, forma della superficie evaporante). Si definisce per questo una \"temperatura di saturazione adiabatica\".\nUmidit\u00e0 atmosferica.\nEffetti visibili dell'umidit\u00e0 atmosferica.\nA pressione costante (trasformazione isobara), se la temperatura aumenta, la pressione parziale del vapore resta costante mentre la pressione di saturazione aumenta: pertanto l'umidit\u00e0 relativa (pressione parziale del vapore/pressione di saturazione) diminuisce; analogamente se la temperatura esterna diminuisce l'umidit\u00e0 relativa aumenta. \nEsiste dunque una temperatura, detta \"temperatura di rugiada\", che corrisponde a un valore dell'umidit\u00e0 relativa pari al 100%, al di sopra della quale l'aria si trova in condizione di sovrassaturazione, che \u00e8 una condizione di non-equilibrio, per cui l'aria tende spontaneamente ad allontanare l'acqua in eccesso in modo da riportarsi in condizioni di equilibrio, cio\u00e8 a saturazione. In condizioni di sovrassaturazione il vapore acqueo condensa, formando la \"nebbia\", che \u00e8 una dispersione di piccolissime goccioline di acqua in aria. Se la nebbia incontra una superficie fredda, le goccioline d'acqua in essa dispersa aderiscono alla superficie sotto forma di rugiada (o brina per valori di temperatura minori di 0\u00a0\u00b0C).\nAltri effetti dell'umidit\u00e0 atmosferica sono:\nClassificazione delle zone climatiche.\nIn base ai valori di umidit\u00e0, possono essere identificate le seguenti tipologie di zone climatiche:\nValori estremamente bassi di umidit\u00e0 relativa minima diurna (5% o poco meno, anche nelle ore notturne pu\u00f2 rimanere molto contenuta) si riscontrano generalmente nei deserti, per esempio nella regione sahariana.\nDurante le giornate di pioggia l'umidit\u00e0 relativa dell'aria in ambiente esterno raggiunge tipicamente valori dell'80-90%.\nL'umidit\u00e0 relativa dell'aria in situazioni di benessere varia dal 35 al 65%; non dovrebbe mai essere superato il valore del 50% con temperature maggiori di 26\u00a0\u00b0C.\nUmidit\u00e0 del terreno.\nIl contenuto di acqua presente in un terreno comprende i seguenti contributi:\nUmidit\u00e0 negli edifici.\nI principali fenomeni che determinano problemi di umidit\u00e0 negli edifici sono:,\nAi fini della corretta diagnosi di una situazione bisogna tener presente che a parte queste tre non ci sono altre fonti di umidit\u00e0 Ognuna di queste tre fonti \u00e8 a s\u00e9 stante, ma possono, ovviamente, agire in concomitanza l'una dell'altra.\n\u00c8 credenza diffusa che la sola presenza di umidit\u00e0 eccessiva nei muri e/o nell'aria all'interno degli edifici provochi degrado del materiale murario, intonacato o no, cos\u00ec compromettendo finiture, la stabilit\u00e0 strutturale degli edifici e la vivibilit\u00e0 degli ambienti. \nTuttavia, il fatto che un muro sia bagnato non lo degrada affatto: basti pensare alle pile di ponti e alle banchine di porto romane immerse nell'acqua da secoli e ancora in ottimo stato. L'umidit\u00e0 da sola pu\u00f2 solo instaurare le condizioni che favoriscono l'insorgere dei fenomeni che sono le vere cause dirette dei degradi (ad esempio di funghi e muffe che fanno marcire una coperta di lana in un armadio).\nNei muri, sfarinamenti, scagliature, marcimenti, ecc. sono provocati dall'espansione dei cristalli dei sali che si formano sotto la superficie a seguito dell'evaporazione dei sali minerali solubili trasportati entro il muro dalle infiltrazioni capillari, ad esempio di acqua risalita, o da spuma marina, che sono sempre cariche di sali disciolti. Sono dette \"sub-efflorescenze\" - mentre le \"efflorescenze\" (volgarmente ed erroneamente dette \"salnitro\"), che sono i cristalli che si formano all'esterno della superficie. Non causano danni, possono essere semplicemente spazzolate via .\nStrumenti di misurazione.\nPer poter ricavare l'umidit\u00e0 specifica, si utilizza il nomogramma di Herloffson, che \u00e8 una cartina con riportati molte griglie di pi\u00f9 valori e dal risultato del loro incrocio si ottiene il valore massimo d'umidit\u00e0 specifica per quelle condizioni.\nLo strumento usato per misurare l'umidit\u00e0 relativa si chiama igrometro la cui scala \u00e8 graduata da 0% a 100%.\nTra gli strumenti per la misurazione dell'umidit\u00e0 atmosferica vi sono:"}
{"id": "290513", "revid": "46291", "url": "https://it.wikipedia.org/wiki?curid=290513", "title": "Victoria (botanica)", "text": "Victoria \u00e8 un genere di piante acquatiche della famiglia delle Nymphaeaceae diffuso in Sud America, caratterizzate da considerevoli dimensioni (note in inglese come \"giant waterlilies\").\nIl nome del genere \u00e8 un omaggio alla Regina Vittoria (1819\u20131901).\nTassonomia.\nIl genere comprende due specie:"}
{"id": "290516", "revid": "86599", "url": "https://it.wikipedia.org/wiki?curid=290516", "title": "Cratere Abel", "text": "Abel \u00e8 un cratere lunare intitolato al celebre matematico norvegese Niels Henrik Abel; si trova all'estremo sudorientale dell'emisfero rivolto verso la Terra. \u00c8 situato a sud del cratere Barnard, nella parte nordorientale del Mare Australe.\nIl rilievo che delimita il perimetro del cratere ha una forma irregolare e fortemente distorta, e mostra le tracce di numerosi impatti pi\u00f9 recenti. Il cratere 'Abel A' si sovrappone al principale sul lato sud, mentre 'Abel M' ed 'Abel L'ne invadono parte della parete ovest.\nLa parete orientale del cratere \u00e8 stata rimodellata da colate laviche successive alla formazione del cratere; per questo motivo questa regione di superficie \u00e8 relativamente liscia e regolare e la sua albedo \u00e8 particolarmente bassa. Si pu\u00f2 tuttavia ancora intravedere, in direzione nordest, un antico cratere che aveva interessato parte della parete nordorientale. La superficie della parete occidentale \u00e8 pi\u00f9 irregolare e la sua albedo \u00e8 prossima a quella dei territori circostanti.\nCrateri correlati.\nAlcuni crateri minori situati in prossimit\u00e0 di Abbe sono convenzionalmente identificati, sulle mappe lunari, attraverso una lettera associata al nome."}
{"id": "290520", "revid": "1318658", "url": "https://it.wikipedia.org/wiki?curid=290520", "title": "Protezione dei beni culturali", "text": "La protezione dei beni culturali \u00e8 una branca del diritto pubblico che si occupa delle convenzioni internazionali e delle leggi dello stato volte a proteggere i beni culturali da danni e distruzioni nel corso di un conflitto armato.\nStoria.\nLa storia della protezione dei beni culturali nella sua forma attuale inizia con la massiccia distruzione di beni culturali perpetrata durante la Seconda Guerra Mondiale. Nell'ambito della fondazione dell'ONU nel 1945, \u00e8 stata creata l'UNESCO, quale una delle diciassette organizzazioni delle Nazioni Unite, che si occupa di questioni concernenti l'educazione, la scienza e la cultura. \u00c8 tuttora l'organizzazione centrale della protezione dei beni culturali a livello internazionale. L'UNESCO ha assunto un ruolo di coordinamento anche nel 1954, quando la protezione dei beni culturali \u00e8 stata trasposta nel diritto internazionale con la Convenzione dell'Aia per la protezione dei beni culturali in caso di conflitto armato. \nLa normativa.\nLa principale norma \u00e8 costituita dalla , accompagnata da un e da un e integrata in data 26 marzo 1999 da un ulteriore .\nLa convenzione internazionale si basa sull\u2019idea che il patrimonio culturale appartiene all\u2019umanit\u00e0 intera, che ogni popolo contribuisce alla cultura del mondo e che \u00e8 nell\u2019interesse di tutti assicurarne la protezione internazionale. La convenzione impone la tutela dei beni culturali in tempo di pace con tutte le misure appropriate per prevenire gli effetti di un conflitto armato e impone il rispetto dei beni culturali sia che siano collocati sul proprio territorio che sul territorio di altre nazioni. \nLa convenzione definisce i diversi tipi di protezione, richiede che i beni culturali siano contrassegnati, che le truppe siano informate sulla protezione dei beni culturali e che vi siano servizi e personale specializzato adeguatamente formato.\nContrassegno dei beni culturali.\nIl contrassegno \u00e8 lo \"Scudo Blu\", simbolo scelto nel 1954 dalla convenzione per segnalare i beni culturali, i rifugi, i trasporti e il personale addetto alla protezione dei beni. Questo contrassegno \u00e8 definito come \"uno scudo, appuntato in basso, inquadrato in croce di S. Andrea, d'azzurro e di bianco (uno scudo composto di un quadrato turchino con un angolo iscritto nella punta dello scudo, sormontato da un triangolo azzurro, i due determinanti un triangolo bianco a ciascun lato)\". \nProtezione dei beni culturali.\nLa convenzione istituisce due modelli di protezione: la \"protezione generale\" e la \"protezione speciale\".\nLa protezione generale \u00e8 concessa dalla convenzione a tutti i beni culturali, nell'accezione fornita dall'art. 1 della convenzione stessa. Per poter godere della protezione il bene culturale non deve essere un obiettivo militare n\u00e9 essere utilizzata a scopi militari. Il detentore del bene \"pu\u00f2\" contrassegnare il bene stesso con il simbolo della convenzione, ma l'apposizione del simbolo non \u00e8 condizione necessaria della protezione.\nLa protezione speciale \u00e8 concessa dalla convenzione a un limitato numero di beni culturali di grande importanza, nonch\u00e9 a rifugi permanenti destinati ad accogliere beni culturali mobili in occasione di un conflitto. Questi beni culturali debbono essere registrati in un apposito elenco e debbono essere contrassegnati con il simbolo della convenzione ripetuto tre volte. L'apposizione del simbolo \u00e8 condizione necessaria della protezione.\nLa procedura di iscrizione per la protezione speciale \u00e8 lunga e complessa, talch\u00e9 nel registro sono iscritti soltanto la Citt\u00e0 del Vaticano ed un limitatissimo numero di rifugi antinucleari per beni mobili.\nIl secondo protocollo aggiuntivo del 1999 ha creato un nuovo modello di protezione, la \"protezione rinforzata\". Anche per questo modello esiste un registro, ma le procedure sono pi\u00f9 semplici, basate sul silenzio-assenso. Per il modello di protezione rinforzata non \u00e8 stato individuato nessun contrassegno specifico.\nI soggetti.\nLe attivit\u00e0 di promozione, applicazione della normativa e tutela dei beni culturali in caso di conflitto sono istituzionalmente svolte (come previsto dalla stessa Convenzione dell'Aja del 1954) dall'UNESCO e dalle organizzazioni ad essa collegate: in particolare dal Comitato Internazionale dello Scudo Blu (ICBS), composto da ICOM, ICOMOS, ICA e IFLA.\nAltri soggetti internazionali significativi in questo ambito sono l'ICCROM di Roma, il CICR (Comitato Internazionale della Croce Rossa) di Ginevra e l'IIHL (Istituto Internazionale di Diritto Umanitario) di Sanremo.\nAllo scopo di contribuire con attivit\u00e0 di volontariato alle misure poste in atto dai governi e dalle amministrazioni locali sono inoltre sorte in Europa alcune organizzazioni non governative attive nella protezione dei beni culturali in tempo di conflitto armato. La prima nata \u00e8 stata la Societ\u00e0 Svizzera di Protezione dei beni culturali SSPBC - SGKGS, che ha visto la luce nel 1964; \u00e8 seguita, nel 1980, la Societ\u00e0 Austriaca \u00d6GKGS; a met\u00e0 degli anni ottanta in ambedue le Germanie sono sorte le rispettive societ\u00e0, poi confluite in un'unica (DGKS) nel 1993. Nel 1996 sono state fondate la Societ\u00e0 Italiana per la Protezione dei beni culturali SIPBC e la Societ\u00e0 Romena SRPBC.\nLe cinque societ\u00e0 nazionali fin qui sorte hanno dato vita nel 1997 alla \"Lega Internazionale delle Societ\u00e0 Nazionali di Protezione Beni Culturali\", ONG internazionale, alla quale ha poi aderito la societ\u00e0 spagnola AEPBC, nata nel 1999. Partecipano alla lega in qualit\u00e0 di osservatori i rappresentanti delle forze armate francesi e dei Paesi Bassi ed il rappresentante dell'Universit\u00e0 di \u00c9vora, in Portogallo. Sono inoltre in via di costituzione altre societ\u00e0 nazionali, anche al di fuori dell'Europa.\nIl campo di attivit\u00e0 delle ONG anzidette \u00e8 stata ampliata rispetto agli originali scopi legati ai conflitti armati: esse oggi si occupano anche della protezione dei beni culturali dalle calamit\u00e0 e della loro tutela, conservazione e valorizzazione.\nUn'altra ONG particolarmente attiva, sin dal 1995, nel settore della salvaguardia del patrimonio culturale nelle aree a rischio bellico \u00e8 l'Osservatorio Permanente per la Protezione dei Beni Culturali ed Ambientali in Area di Crisi dell'I.S.Fo.R.M., che ha realizzato molteplici progetti di tutela e conservazione dei beni culturali in Bosnia ed Erzegovina, in Albania, in Kosovo ed in Medio Oriente.\nIn questi ultimi anni anche la Protezione Civile \u00e8 pi\u00f9 attenta alla salvaguardia dei beni culturali dai rischi naturali. Con decreto interministeriale \u00e8 stato costituito il gruppo di lavoro per la salvaguardia dei beni culturali dai rischi naturali (GLABEC), composto da professionalit\u00e0 del Dipartimento della Protezione Civile, del Ministero per i Beni e le Attivit\u00e0 Culturali e del Corpo Nazionale dei Vigili del Fuoco. Il Gruppo ha recentemente approntato le schede per il rilevamento di danni ai beni culturali provocati da attivit\u00e0 sismiche."}
{"id": "290521", "revid": "712828", "url": "https://it.wikipedia.org/wiki?curid=290521", "title": "Madama Pince", "text": ""}
{"id": "290522", "revid": "712828", "url": "https://it.wikipedia.org/wiki?curid=290522", "title": "Augustus Rookwood", "text": ""}
{"id": "290524", "revid": "1628923", "url": "https://it.wikipedia.org/wiki?curid=290524", "title": "Reazione di Chichibabin", "text": "La reazione di Chichibabin consente di ottenere la 2-ammino-piridina a partire dalla piridina per azione della sodioammide (o della potassioammide). La reazione avviene anche su substrati simili.\nLo schema generale della reazione \u00e8 il seguente:\nSi tratta di una reazione di sostituzione nucleofila aromatica, atipica poich\u00e9 porta all'espulsione di uno ione idruro dall'anello piridinico. L'anione ammide \u00e8 il nucleofilo che si ottiene per reazione del sodio metallico (o relativo idruro) con ammoniaca liquida (temperatura di -33\u00b0). L'ammoniaca liquida pu\u00f2 dunque essere usata come solvente per la stessa reazione.\n\u00c8 da notare che l'attacco nucleofilo avviene selettivamente in posizione 2, questo \u00e8 facilmente spiegabile per effetto elettron-attrattore dell'eteroatomo (N) che conferisce al carbonio in \u03b1 un carattere spiccatamente elettrofilo. L'attacco determina l'espulsione di uno ione idruro che in una fase successiva salifica un atomo di idrogeno del gruppo amminico legato alla piridina con formazione di idrogeno molecolare (gassoso) che abbandona la fase liquida. L'equilibrio \u00e8 dunque nettamente spostato verso la formazione del prodotto per il principio di Le Ch\u00e2telier. L'ultima fase \u00e8 la neutralizzazione con acido che consente di ottenere con una resa notevole la 2-ammino-piridina.\nSi noti che lo ione idruro formato a seguito dell'attacco nucleofilo da parte della sodioammide pu\u00f2 attaccare altri siti della molecola, in particolare il carbonio in posizione 4 che risente dell'effetto induttivo in \u03b1 da parte dell'azoto (pi\u00f9 elettronegativo). Questa eventualit\u00e0 porta ad una reazione invisibile poich\u00e9 l'addotto che si forma in questo caso pu\u00f2 evolvere solo con l'espulsione dello stesso ione idruro.\nIl meccanismo, che prevede la formazione di un addotto \u03c3, pu\u00f2 essere schematizzato come segue:\nAltri progetti.\n "}
{"id": "290527", "revid": "115166983", "url": "https://it.wikipedia.org/wiki?curid=290527", "title": "Nomi della Corea", "text": "I nome della Corea nel suo insieme (Corea del Nord e Corea del Sud) sono tre: i nordcoreani la chiamano Chos\u014fn (\uc870\uc120, \u671d\u9bae), i sudcoreani Han-guk (\ud55c\uad6d, \u97d3\u570b), mentre Corea (o Korea, Cor\u00e9e, Koreja, Cor\u00e9ia, etc.) viene utilizzato nel contesto internazionale.\nStoria.\nLe prime registrazioni della storia coreana sono scritte in caratteri cinesi anche se le due lingue non presentano similitudini. Anche dopo l'invenzione dell'alfabeto \"hang\u016dl\" i coreani scrivono spesso i loro nomi con gli ideogrammi \"hanja\", per traslitterazione di significati e di suono o per combinazione dei due. Inoltre la pronuncia di uno stesso ideogramma \u00e8 piuttosto differente tra le due lingue e cambia nel tempo. Per tutte queste ragioni, e a causa dell'estrema frammentazione e contraddittoriet\u00e0 delle registrazioni scritte, \u00e8 spesso difficile determinare i significati e le pronunce esatte dei nomi antichi.\nStoria antica.\n\"Jyusin\".\nFino a circa 2000 anni fa la Corea settentrionale e la Manciuria formavano il regno di Gojoseon, (\u671d\u9bae), in coreano moderno \"Joseon\" (\uc870\uc120). \"Go\" (\u53e4) significa \"antico\" per distinguere i due nomi, il secondo pi\u00f9 recente del primo.\nL'antico nome della Corea viene foneticamente trascritto in cinese con una pronuncia simile a \"Jyusin\". Potrebbe essere lo stesso nome indigeno rilevato in alcune antichi manoscritti cinesi come \u8085\u613c (\uc219\uc2e0, \"suksin\"), \u7a37\u613c (\uc9c1\uc2e0, \"jiksin\") o \u606f\u613c (\uc2dd\uc2e0, \"siksin\"). Alcuni credono che gli ultimi termini descrivono gli antenati dello Jurchen (\uc5ec\uc9c4, \u5973\u771e).\nI logogrammi cinesi \u671d\u9bae (pronuncia cinese: \"chaoxie\") significano \"calma mattutina\" o \"il fresco del mattino\", una traduzione del coreano nativo \"Asadal\" (\uc544\uc0ac\ub2ec), la cui capitale del regno di Gojoseon, \"asa\", significa \"mattino\", e \"tar\" (\"dal\") significa Paese o montagna. Il carattere \u671d significa sia \"mattino\" (in cinese il carattere ha una doppia pronuncia: \"zhao\" o \"ch\u00e1o\") sia \"dinastia\"; mentre il carattere \u9bae, \"xie\", significa \"fresco\" o \"piacevole\", spesso utilizzato per descrivere qualcosa di raro.\n\"Han\".\nNello stesso tempo alcuni feudi situati nella Corea meridionale si erano uniti in una confederazione con il nome di \"tre Han\" (\"Samhan;\" \uc0bc\ud55c). \"Han\" \u00e8 la radice del coreano antico per indicare: \"capo\" o \"grande\", come in \"maripgan\" ( \"re\" arcaico), \"halabeoji\" (originariamente \"hanabeoji\", \"nonno\"), e possibilmente \"hana\" ( \"uno\") e \"haneul\" (\"cielo\"). Alcuni speculano che possa avere origine dal mongolo o dal turco \"khan\".\n\"Han\" era una traslitterazione del cinese \u97d3 (\ud55c, \"han\"), \u5e79 (\uac04, \"gan\"), \u520a (\uac04, \"gan\"), \u5e72 (\uac04, \"gan\") o \u6f22 (\ud55c, \"han\"), ma non ha relazione con il popolo cinese che viene anche chiamato Han.\n\"Guri\".\nAll'inizio dell'era cristiana i resti dell'ormai decaduto regno di Gojoseon vennero ricompattati ed espansi nel regno di Goguryeo. In questo nome era ancora presente una parola coreana nativa, la cui pronuncia probabilmente suonava come \"Guri\" e trascritta con diversi caratteri cinesi: \u9ad8\u99d2\u9e97 (\uace0\uad6c\ub824, \"goguryeo\"), \u9ad8\u9e97 (\uace0\ub824, \"goryeo\"), \u9ad8\u96e2 (\uace0\ub9ac, \"gori\"), o \u53e5\u9e97 (\uad6c\ub824, \"guryeo\"). Nella parola \u9ad8\u99d2\u9e97, l'ideogramma \u9ad8, significa \"alto\" ed \u00e8 un aggettivo, piuttosto che una parte di una traslitterazione. Il carattere \u9e97 qualche volta si pronuncia \"ri\". Il nome originale della Corea si pensa possa essere \"Guru\" (\uad6c\ub8e8, \"citt\u00e0 fortificata\") o \"Gauri\" (\uac00\uc6b0\ub9ac, \"centro\").\nGoryeo, Joseon e gli Han rivivono.\nNel sud la confederazione degli Han si divise in due regni: Baekje e Silla, che con Goguryeo costituivano i tre regni della Corea. Nel 668 Silla unific\u00f2 i tre regni e dur\u00f2 fino al 935.\nIl nuovo regno fu chiamato Goryeo (\uace0\ub824; \u9ad8\u9e97), in onore dell'antico Gogureyo. Attraverso la via della seta Silla e Goryeo vennero conosciuti sia in India sia in tutto il Medio Oriente.\nGoryeo fu traslitterato da Marco Polo in italiano in \"Cauli\" ed \u00e8 il nome da lui utilizzato per indicare la Corea nei suoi \"Viaggi\", derivato dal cinese \"G\u0101ol\u00ec\". Il nome \"Corea\" \u00e8 stato reso in inglese dall'italiano \"Cauli\" e successivamente modificato in \"Korea\".\nNel 1392 una nuova dinastia resuscita il nome \"Joseon\" (nome breve: \uc870\uc120, \u671d\u9bae, nome ufficiale: \ub300\uc870\uc120\uad6d, \u5927\u671d\u9bae\u570b). Gli ideogrammi cinesi vennero spesso tradotti in inglese come \"calma del mattino\" e il soprannome inglese di \"Korea\" divenne \"il Paese della perenne calma mattutina\"; questa interpretazione comunque non viene spesso utilizzata in coreano.\nNel 1897 la nazione fu chiamata, retaggio della dinastia Han, \"Deahn Jeguk\" (\ub300\ud55c\uc81c\uad6d, \u5927\u97d3\u5e1d\u570b, letteralmente \"grande impero Han\"; in italiano Impero coreano).\nXX secolo.\nQuando la Corea fin\u00ec sotto il dominio giapponese nel 1910 il nome torn\u00f2 a essere \"Joseon\" (ufficialmente con la pronuncia giapponese \"Chosen\"). Durante questo periodo vari gruppi lottarono fuori dalla Corea per la sua indipendenza, tra cui il \"Daehan Minguk Imsi Jeongbu\" (\ub300\ud55c\ubbfc\uad6d \uc784\uc2dc\uc815\ubd80, \u5927\u97d3\u6c11\u570b \u81e8\u6642\u653f\u5e9c, letteralmente \"governo provvisorio della nazione del grande popolo Han\"; in italiano governo provvisorio della Repubblica di Corea).\nLa Corea divenne indipendente con la sconfitta del Giappone nel 1945. Il Paese venne quindi diviso nel Nord occupato dai sovietici e nel Sud occupato dagli statunitensi.\nIl Sud nel 1948 adott\u00f2 il nome del governo provvisorio, ovvero \"Daehan Minguk\" (\ub300\ud55c\ubbfc\uad6d, \u5927\u97d3\u6c11\u570b, letteralmente \"nazione del grande popolo Han\"; in italiano Repubblica di Corea. Allo stesso tempo il Nord divenne il \"Chos\u014fn Minjuju\u016di Inmin Konghwaguk\" (\uc870\uc120 \ubbfc\uc8fc\uc8fc\uc758 \uc778\ubbfc\uacf5\ud654\uad6d, \u671d\u9bae\u6c11\u4e3b\u4e3b\u7fa9\u4eba\u6c11\u5171\u548c\u570b, letteralmente \"Repubblica Democratica Popolare di Joseon\"; in italiano Repubblica Democratica Popolare di Corea.\nUso attuale.\nOggi i nordcoreani usano \"Chos\u014fn\" per indicare la Corea nel suo insieme e si riferiscono ai due Stati come \"Bukchos\u014fn\" (\ubd81\uc870\uc120, \u5317\u671d\u9bae; \"Chos\u014fn Settentrionale\") e \"Namjos\u014fn\" (\ub0a8\uc870\uc120, \u5357\u671d\u9bae; \"Chos\u014fn Meridionale\"). I sudcoreani usano rispettivamente \"Hanguk\", \"Bukhan\" (\ubd81\ud55c, \u5317\u97d3; \"Han Settentrionale\") e \"Namhan\" (\ub0a8\ud55c, \u5357\u97d3; \"Han Meridionale\"). Con la ripresa delle relazioni con la Corea del Nord \u00e8 diventato comune chiamare la Corea del Nord \"Yibuk\" (\uc774\ubd81, \u4ee5\u5317; \"Il Nord\") per evitare il termine Bukhan.\nLa lingua coreana viene chiamata \"Chos\u014fn\u014f\" o \"Chos\u014fnmal\" al nord e \"Hangugeo\" o \"Hangungmal\" al sud. \"Chos\u014fn'g\u016dl\" \u00e8 il nome nordcoreano per quello che i sudcoreani chiamano Hang\u016dl. La penisola coreana viene detta \"Chos\u014fn Pando\" a Nord e \"Hanbando\" a Sud. Le mappe ufficiali in entrambe le nazioni spesso non mostrano la linea di demarcazione militare coreana che divide i due Stati, dando l'illusione di una nazione unita.\nNomi est-asiatici.\nI giornali della Repubblica Popolare Cinese tendono a usare i nomi che ognuno dei due Paesi preferisce, riferendosi alla Corea del Nord come \"Chaoxian\" (\u671d\u9c9c \"Chos\u014fn\") e a quella del Sud come \"Hanguo\" (\u97e9\u56fd \"Hanguk\"). Ci\u00f2 somiglia a quanto accade in Vietnam, dove la gente chiama la Corea del Nord \"Tri\u1ec1u Ti\u00ean\" (\"Chos\u014fn\") e la Corea del Sud \"H\u00e0n Qu\u1ed1c\" (\"Hanguk\"). Prima dell'unificazione il Vietnam del Nord usava \"B\u1eafc Tri\u1ec1u Ti\u00ean\" (Bukchos\u014fn) e \"Nam Tri\u1ec1u Ti\u00ean\" (\"Namjos\u014fn\"), mentre il Vietnam del Sud usava \"B\u1eafc H\u00e0n\" (\"Bukhan\") e \"Nam H\u00e0n\" (\"Namhan\") per la Corea del Nord e del Sud rispettivamente. Dopo l'unificazione la terminologia nordvietnamita persistette fino ai tardi anni 1990.\nLa Repubblica di Cina a Taiwan usa invece i nomi sudcoreani, riferendosi alla Corea del Nord come \"B\u011bih\u00e1n\" (\u5317\u97d3, \"Han[guk] del Nord\") e alla Corea del Sud come \"N\u00e1nh\u00e1n\" (\u5357\u97d3, \"Han[guk] del Sud\"). Similmente le persone di Hong Kong e di Macao chiamano la Corea del Nord \"Bak Hon\" (\u5317\u97d3 \"Han[guk] del Nord\") e la Corea del Sud \"Nam Hon\" (\u5357\u97d3 \"Han[guk] del Sud\"). Fino a poco tempo fa la Repubblica Popolare Cinese tendeva a usare il nome nordcoreano, riferendosi alla Corea del Sud come \"Nanchaoxian\" (\u5357\u671d\u9c9c \"Chos\u014fn del Sud\").\nIn Giappone viene usato il nome preferito da ciascuna delle due parti, quindi la Corea del Nord viene chiamata \"Kita-Ch\u014dsen\" (\u5317\u671d\u9bae; \"Chos\u014fn del Nord\") e la Corea del Sud \"Kankoku\" (\u97d3\u56fd \"Hanguk\"). La lingua coreana viene spesso indicata in Giappone come \"Kankokugo\" (\u97d3\u56fd\u8a9e). Quando la NHK trasmette un programma di istruzione linguistica per coreani la lingua viene indicata come \"Hangulgo\" (\u30cf\u30f3\u30b0\u30eb\u8a9e), che significa lingua del sistema di scrittura \"hang\u016dl\". Questo termine non viene usato nel giapponese di tutti i giorni, ma fu scelto come compromesso per placare entrambe le nazioni durante un processo eufemistico chiamato \"kotobagari\".\nNomi occidentali.\nSia la Corea del Nord sia quella del Sud usano il nome \"Corea\" (o un equivalente) quando si riferiscono alle loro nazioni in inglese o in un'altra lingua occidentale. I cittadini russi o dell'Asia centrale che hanno origini coreane si fanno chiamare \"popolo Goryeo\" per evitare il conflitto Nord-Sud.\nA causa dell'uso diffuso della dicitura \"Corea\" nelle mappe storiche alcuni coreani credono che il Giappone, attorno al periodo dell'occupazione della Corea, standardizz\u00f2 intenzionalmente il nome in \"Korea\", cos\u00ec che \"Giappone\" comparisse prima nell'ordine alfabetico. Si veda dispute Corea-Giappone."}
{"id": "290531", "revid": "86599", "url": "https://it.wikipedia.org/wiki?curid=290531", "title": "Cratere Abenezra", "text": "Abenezra \u00e8 un cratere lunare intitolato allo scrittore ebraico medievale Abr\u0101h\u0101m ibn \u201bEzr\u0101; \u00e8 situato nella regione corrugata che si trova nella parte centro-meridionale dell'emisfero sempre rivolto verso la Terra. \u00c8 collegato, all'estremo sudorientale, con il cratere Azophi; si trova a sudovest del cratere Geber e in prossimit\u00e0 del cratere Sacrobosco (di notevoli dimensioni).\nLe pareti del cratere mostrano una forma spiccatamente poligonale e sono parzialmente terrazzate; il fondo \u00e8 irregolare e corrugato da piccoli rilievi sinuosi, dalla forma inusuale. Il cratere sconfina nella parte orientale del cratere minore noto come 'Abenezra C'.\nCrateri correlati.\nAlcuni crateri minori situati in prossimit\u00e0 di Abenezra sono convenzionalmente identificati, sulle mappe lunari, attraverso una lettera associata al nome."}
{"id": "290533", "revid": "767487", "url": "https://it.wikipedia.org/wiki?curid=290533", "title": "KT Tunstall", "text": "Ha venduto pi\u00f9 di 10 milioni di dischi in tutto il mondo.\nIl nome d'arte \"KT\" \u00e8 un'abbreviazione del pi\u00f9 comune nomignolo \"Katie\", usato al posto del nome \"Kate\". Quando era una studentessa del Royal Holloway College si esibiva con la chitarra acustica in un bar per studenti con il nome di Katie.\nSuona la chitarra, il pianoforte, la batteria e il flauto. Il suo stile musicale varia dall'Alternative rock al Blues al Pop rock. \u00c8 influenzata da musicisti del calibro di David Bowie, Patti Smith, Suzi Quatro, The Velvet Underground, Billie Holiday, Joni Mitchell, Ella Fitzgerald, Nina Simone, Bob Dylan e Johnny Cash.\nConobbe la ribalta nel 2004 con il brano \"Black Horse and the Cherry Tree\", tratto dal suo primo album, \"Eye to the Telescope\".\nBiografia.\nKT Tunstall \u00e8 nata ad Edimburgo, in Scozia, da madre mezza cinese e mezza scozzese e padre irlandese, ed \u00e8 stata adottata 18 giorni dopo da una famiglia inglese che viveva a St. Andrews, in Scozia. Non ha mai incontrato il padre biologico. Il padre adottivo \u00e8 stato docente di fisica presso l'Universit\u00e0 di St. Andrews, mentre la madre adottiva era una maestra. La famiglia Tunstall comprende anche un fratello maggiore di nome Joe e un fratello minore di nome Daniel.\nKate \u00e8 cresciuta a St. Andrews, una citt\u00e0 nel Fife, frequentando la Dundee High School e il College di Madras a St. Andrews.\nDopo la scuola, avendo studiato pianoforte, flauto e chitarra, ha lasciato la nativa St Andrews per prendere una borsa di studio presso la Kent School in Connecticut, New England, dove ha formato la sua prima band, The Happy Campers.\nPassava il tempo esibendosi in Church Street a Burlington, nel Vermont.\nCarriera musicale.\nGli esordi.\nDopo aver compiuto vent'anni, ha fatto parte di alcune band tra cui Elia Drew e Tomoko e si \u00e8 dedicata alla scrittura di canzoni. Ha anche vissuto con Gordon Anderson (The Beta Band e The Aliens), a cui ha dedicato la canzone \"Funnyman\", dell'album Drastic Fantastic.\n\u00c8 stata in tour con la band Oi Va Voi, e fu presente nel loro album, \"Laughter Through Tears\".\nL'etichetta Relentless Records sent\u00ec parlare del potenziale di KT attraverso alcune fonti e poco dopo le avrebbero presentato un'offerta. Tuttavia, KT aveva deciso di firmare con un'altra importante etichetta degli Stati Uniti, e inizialmente aveva accettato l'offerta. Tale accordo non and\u00f2 a buon fine e cos\u00ec alla fine decise di firmare con la Relentless Records.\n\"Eye to the Telescope\" (2004-2006).\nIl suo album di debutto, \"Eye to the Telescope\", \u00e8 stato pubblicato nel tardo 2004. Lo stile musicale di KT varia dal folk al pop. A Edimburgo e St Andrews, ha suonato con il gruppo Red Light Stylus, che \u00e8 stato considerato come uno dei migliori gruppi emergenti nella zona del Fife.\nLa prima apparizione di KT nota \u00e8 stata nel programma \"Later... with Jools Holland\", in cui ha eseguito la canzone \"Black Horse and the Cherry Tree\". Lo spettacolo and\u00f2 bene, nonostante lei avesse avuto solo 24 ore per preparare il pezzo dato che il cantante che doveva andarci rifiut\u00f2 all'ultimo momento. La sua performance cattur\u00f2 l'attenzione di molti spettatori. Poco dopo la sua apparizione al programma, l'album \"Eye to the Telescope\" venne nuovamente pubblicato e scal\u00f2 le classifiche britanniche, raggiungendo il 3\u00ba posto (alla sua prima pubblicazione era entrato in classifica al 73\u00ba posto), e nel 2005 venne nominata per il Mercury Music Prize.\nL'album venne pubblicato negli Stati Uniti il 7 febbraio 2006. \"Black Horse and the Cherry Tree\" \u00e8 stata una delle canzoni di maggior successo e tra le pi\u00f9 trasmesse dalle radio nel Regno Unito. In Italia divent\u00f2 il tormentone estivo del 2005.\nKT divenne nota in Nord America quando la concorrente di \"American Idol\", Katharine McPhee la contatt\u00f2 chiedendole di usare \"Black Horse and the Cherry Tree\". In quel momento, la canzone era al 79\u00ba posto nelle classifiche statunitensi. KT decise di concedere in licenza la canzone, dato che pensava che nessuno in quello show, a parte Katharine McPhee, volesse cantarla perch\u00e9 nessuno la conosceva. KT si sbagliava, la canzone balz\u00f2 subito al 23\u00ba posto nella classifica della settimana seguente alla performance di Katharine.\nIl 9 maggio 2005 venne pubblicato il secondo singolo \"Other Side of the World\", che trattava dei rapporti a lunga distanza e i relativi problemi. Alla fine di gennaio 2007, questo singolo entr\u00f2 nella classifica pop statunitense di iTunes al 93\u00ba posto.\nIl 29 agosto 2005 venne pubblicato nel Regno Unito il terzo singolo estratto dall'album, \"Suddenly I See\". Il singolo \u00e8 stato un successo in Australia, Nuova Zelanda e Regno Unito. Negli Stati Uniti il singolo venne pubblicato a gennaio 2006 come secondo singolo estratto dall'album. Utilizzato come canzone di apertura del film \"Il diavolo veste Prada\" con Meryl Streep e Anne Hathaway, balz\u00f2 al 5\u00ba posto delle classifiche statunitensi. Il singolo \u00e8 stato riutilizzato in diversi programmi quali, \"Ghost Whisperer\", \"The Hills\", \"Ugly Betty\" e nel film \"Appuntamento al buio\".\nIl 5 dicembre 2005 \u00e8 stato pubblicato il quarto singolo, \"Under the Weather\". La canzone ha raggiunto il 39\u00ba posto nella UK Singles Chart, rimanendo in classifica per due settimane.\n\"Another Place to Fall\" \u00e8 stato pubblicato 13 marzo 2006 come quinto ed ultimo singolo dell'album. La canzone ha raggiunto il 52\u00ba posto nella UK Singles Chart, rimanendo in classifica per due settimane.\n\"KT Tunstall's Acoustic Extravaganza\" (2006-2007).\nKT ha pubblicato un nuovo album nel maggio 2006, intitolato \"KT Tunstall's Acoustic Extravaganza\", all'inizio disponibile solo attraverso il suo sito web. L'album \u00e8 stato nuovamente pubblicato nei negozi di tutto il mondo a ottobre 2006.\nKT ha cantato con la band scozzese Travis nel loro album del 2007, \"The Boy With No Name\", nella canzone \"Under the Moonlight\", una canzone scritta da Susie Hug.\n\"Drastic Fantastic\" (2007-2008).\nIl terzo album di KT, \"Drastic Fantastic\", \u00e8 stato pubblicato il 3 settembre 2007 in Scozia, il 10 settembre 2007 nel Regno Unito e il 18 settembre 2007 negli Stati Uniti. Nella sua prima settimana, \"Drastic Fantastic\" raggiunse la prima posizione nelle classifiche scozzesi, il 3\u00ba posto nelle classifiche inglesi, e il 9\u00ba posto nelle classifiche statunitensi.\nIl primo singolo estratto, \"Hold On\", \u00e8 uscito ad agosto 2007, debuttando al 21\u00ba posto nel Regno Unito, fino ad arrivare al 34\u00ba. La canzone ha avuto anche molto successo in alcune nazioni europee piazzandosi al 19\u00ba posto in Italia e Norvegia, al 26\u00ba posto in Svizzera e al 39\u00ba posto in Irlanda.\nIl secondo singolo estratto, \"Saving My Face\", \u00e8 stato pubblicato a dicembre 2007. La canzone non ha raggiunto la UK Top 40 Singles Charts, ma \u00e8 arrivata al 50\u00ba posto nella UK Singles Charts, rimanendo tre settimane nelle classifiche inglesi. Nonostante non abbia raggiunto la UK Top 40, il brano \u00e8 entrato nella Top 40 in Italia, raggiungendo il 23\u00ba posto, mentre in Svizzera si \u00e8 piazzato al 93\u00ba.\nIl terzo ed ultimo singolo estratto, \"If Only\", \u00e8 stato pubblicato a marzo 2008, il singolo non ha raggiunto la UK Top 40, piazzandosi al 45\u00ba posto.\nKT ha dichiarato che la fotografia per la copertina dell'album \u00e8 stata creata dalla rock star degli anni settanta, Suzi Quatro.\n\" (2008 - 2009).\nIl 5 ottobre 2007 la catena di negozi Target, in collaborazione con NBC ha pubblicato uno speciale EP di Natale su CD.\n\" contiene sei tracce esclusive:\nIl 10 dicembre 2007 \u00e8 stato pubblicato in Europa attraverso la Relentless Records come esclusivo download digitale, sotto il titolo \"\".\nNel 2008 KT ha registrato una canzone per l'album \"Songs for Survival\", a sostegno dei diritti degli indigeni, per l'organizzazione Survival International.\nKT ha inoltre lavorato con Suzanne Vega per il suo album del 2007, \"Beauty &amp; Crime\", cantando in due canzoni: \"Zephyr and I\" e \"Frank and Ava\". Secondo il libretto presente nel CD, le due non si sono mai incontrate durante il processo di creazione dell'album.\n\"Tiger Suit\" (2010-2012).\nL'11 febbraio 2010, il sito The Daily Record rifer\u00ec che KT aveva registrato il suo nuovo album a Berlino, negli Hansa Studios. Lo studio, vicino a dove sorgeva il muro di Berlino, venne utilizzato per realizzare album celebri come \"Heroes\" di David Bowie e \"Achtung Baby\" degli U2.\nKT dichiar\u00f2: \u00abHo avuto tre incredibili settimane di registrazione a Berlino e sto finendo il tutto a Londra.\u00bb L'album, intitolato \"Tiger Suit\", venne pubblicato nel Regno Unito il 27 settembre 2010 e negli Stati Uniti il 5 ottobre 2010. I primi singoli estratti furono \"Fade Like a Shadow\" negli Stati Uniti e \"(Still a) Weirdo\" nel Regno Unito.\nIn seguito, il 27 settembre 2010 sul suo canale YouTube usc\u00ec il video del terzo singolo, \"Push That Knot Away\", pur non estraendolo come singolo ufficiale. Il 3 dicembre 2010 come quarto singolo venne estratto \"Glamour Puss\", il cui video, pubblicato sul suo canale ufficiale, prevedeva la collaborazione dei fan.\n\"Invisible Empire // Crescent Moon\" (2013-2014).\nIl 20 marzo 2013, KT Tunstall annunci\u00f2 sulla sua pagina Facebook che il suo quinto album in studio, intitolato \"Invisible Empire // Crescent Moon\", sarebbe stato pubblicato il 7 giugno in Germania, il 10 giugno nel Regno Unito e nel resto d'Europa, l'11 giugno in Canada, il 12 giugno in Giappone e il 6 agosto negli Stati Uniti.\nSia il primo che il secondo singolo estratti dall'album contengono il brano \"Feel It All\". Il brano \u00e8 stato registrato due volte: la prima versione \u00e8 influenzata pi\u00f9 da suoni pop/folk e ha un ritmo pi\u00f9 veloce, mentre la seconda versione contiene influenze pi\u00f9 country e folk, con un ritmo pi\u00f9 lento. I due singoli sono stati pubblicati rispettivamente il 10 giugno e il 16 luglio, e per entrambi \u00e8 stato girato un video musicale.\nL'album \u00e8 pi\u00f9 country/folk rispetto al precedente. A maggio 2013 sono state annunciate le date del tour promozionale dell'album, l\"'Invisible Empire // Crescent Moon Tour\" che \u00e8 partito il 17 maggio da Penzance in Inghilterra.\nIl terzo singolo estratto, \"Invisible Empire\", \u00e8 stato pubblicato il 19 agosto 2013, seguito dal rispettivo video, mentre del quarto singolo, \"Made of Glass\", \u00e8 stato pubblicato il video sul canale ufficiale della cantautrice, ma il singolo non ha ancora una data di uscita.\nDurante la prima settimana l'album \u00e8 entrato alla quattordicesima posizione nel Regno Unito, per poi raggiungere la settima posizione in Scozia. L'album ha anche ottenuto ottime recensioni e valutazioni da parte dei critici musicali, rendendolo l'album migliore della Tunstall.\n\"Golden State EP\" e \"KIN\" (2015-2016).\nNel periodo agosto-settembre 2015 intraprende un tour negli Stati Uniti.\nNel giugno 2016 pubblica l'EP \"Golden State\", contenente il singolo \"Evil Eye\".\nNel settembre 2016 pubblica il suo sesto album in studio \"KIN\", prodotto da Tony Hoffer e registrato a Los Angeles. Il singolo di lancio del disco \u00e8 \"Maybe It's a Good Thing\".\nHa contribuito alla realizzazione della colonna sonora del film \"\" (2016).\nVita privata.\nSebbene il suo nome sia \"Kate\", lei decide di cambiarlo in \"KT\".\nKT Tunstall ha suscitato qualche polemica nel 2005, quando ha criticato pubblicamente la cantautrice Dido, affermando che l'artista non era assolutamente capace di cantare. KT si \u00e8 poi scusata, precisando che non voleva essere coinvolta in una faida pubblica.\nIn seguito, lei ha negato le voci e le supposizioni riguardanti il suo orientamento sessuale, esprimendo gratitudine per la sua scia di fan gay e lesbiche, dicendo: \u00able bretelle color arcobaleno presenti nella copertina del mio album di debutto non erano intese come una dichiarazione di una identit\u00e0 omosessuale.\u00bb\nNel 2003 ha cominciato a frequentare Luke Bullen, il batterista della sua band. Nel 2007, la sera di Natale, Luke le ha fatto la proposta di matrimonio e la coppia si \u00e8 sposata il 6 settembre 2008 al Flodigarry Hotel Country House in Scozia.\nNel mese di aprile 2007, KT ha subito un intervento chirurgico per correggere un rene sottodimensionato, un problema causato da una infezione contratta durante l'infanzia.\nNel 2010, KT ha pubblicamente rinnegato il suo patrigno, David Orr. Orr \u00e8 il marito della madre naturale di KT, mezza cinese e mezza scozzese, Carol Ann Orr, che l'ha data in adozione solo pochi giorni dopo la sua nascita.\nNel 2019 ha partecipato alla 9\u00aa stagione di \"Long Lost Family\" dove ha appreso che il suo padre biologico \u00e8 deceduto nel 2002 ma ha potuto ricongiungersi con le sorelle Siobhan e Lesley-Anne nate dal secondo matrimonio di quest'ultimo.\nEsibizioni live.\nLa prima apparizione di KT nota \u00e8 stata nel programma \"Later... with Jools Holland\" suonando la canzone \"Black Horse and the Cherry Tree\". Lo spettacolo and\u00f2 bene, nonostante lei avesse avuto solo 24 ore per preparare il pezzo dato che il cantante che doveva andarci rifiut\u00f2 all'ultimo momento. La sua performance cattur\u00f2 l'attenzione di molti spettatori. Durante le sue numerose apparizioni al programma si \u00e8 esibita con la maggior parte dei suoi pezzi, anche brani non estratti dai suoi album.\nKT si \u00e8 esibita anche in un altro programma di Jools Holland, \"Hootenanny\", nel quale ha anche interpretato una reinterpretazione della canzone \"I Want You Back\" dei Jackson 5.\nAnche se non fu proprio la prima, nel 2004 si esib\u00ec anche al The Ellen DeGeneres Show in cui \u00e8 stata anche intervistata.\nDopo i vari talent show si \u00e8 esibita in numerosi concerti di grande richiamo come il Hogmanay Concert a Edimburgo nel 2005, al Live Earth nel 2007, e alla premiazione del Nobel per la Pace sempre nel 2007."}
{"id": "290534", "revid": "19732873", "url": "https://it.wikipedia.org/wiki?curid=290534", "title": "Giuseppe Sammartino", "text": ""}
{"id": "290536", "revid": "585241", "url": "https://it.wikipedia.org/wiki?curid=290536", "title": "Triangolo Lariano", "text": "Il Triangolo Lariano o Penisola Lariana \u00e8 la parte di terra compresa fra i due rami del Lago di Como, detto anche \"Lario\", da cui il nome del triangolo.\nCostituisce quindi una penisola. Occupato da rilievi montuosi prealpini, che culminano col Monte San Primo (1.686 metri), \u00e8 tagliato in senso verticale dal solco della Valassina (o Vallassina), entro cui scorre il primo tratto del fiume Lambro. La Comunit\u00e0 montana del Triangolo Lariano \u00e8 l'ente territoriale corrispondente, con esclusione dei comuni appartenenti alla provincia di Lecco.\n\u00c8 cinto a sud da sei laghi di piccole dimensioni: Montorfano, Alserio, Pusiano, Lago di Annone, Segrino e Garlate.\nCaratteristiche.\nI suoi vertici ideali sono Como, Bellagio e Lecco. Per quanto riguarda i suoi lati, i primi due sono facilmente delimitati dalla sponda del Lario; mentre il lato meridionale \u00e8 pi\u00f9 difficile da chiarire, tuttavia si pu\u00f2 fare riferimento alla strada che da Como porta a Lecco, costituita nel primo tratto dalla Statale Briantea e poi dal bivio di Tavernerio dalla Statale dei laghi di Pusiano e di Garlate.\nOltre i centri urbani sopracitati, fra i comuni pi\u00f9 importanti vi sono Erba, Ponte Lambro, Canzo e Asso (con i vicini comuni di Sormano, Caglio e Rezzago). Dopo Asso si arriva a Lasnigo, proseguendo poi fino a Magreglio e Civenna. Distinti sono i comuni lacuali e perilacuali: Blevio, Torno, Faggeto Lario, Pognana Lario, Nesso, Lezzeno, Bellagio, Zelbio, Veleso e Valbrona in provincia di Como; Oliveto Lario, Valmadrera, Civate e Malgrate in (LC). Nel suo territorio \u00e8 compresa la Comunit\u00e0 montana del Triangolo Lariano che ne costituisce la gran parte della superficie, in pratica quella appartenente alla Provincia di Como.\nOrografia.\nLa SOIUSA vede la \"Catena del Triangolo Lariano\" come un supergruppo alpino e vi attribuisce la seguente classificazione:\nLa suddivide inoltre in tre gruppi e quattro sottogruppi:\nTuttavia il sottogruppo Barro-Crocione \u00e8 chiariamente a sud del lato Como-Lecco del Triangolo Lariano per cui pur essendone rinconducibile nominalmente, non ne fa parte.\nMonti.\nI monti principali del Triangolo Lariano sono:\nPer le stesse ragioni riportate nel capitolo precedente il Monte Barro e il Monte Crocione risultano essere al di fuori del Triangolo Lariano."}
{"id": "290537", "revid": "86599", "url": "https://it.wikipedia.org/wiki?curid=290537", "title": "Cratere Abetti", "text": "Abetti \u00e8 un cratere lunare, oggi completamente sommerso da lava, intitolato ai celebri astronomi italiani Antonio e Giorgio Abetti. L'unica struttura ad esso correlata ancora visibile in superficie \u00e8 una sorta di dolce rilievo che anticamente costituiva la parete del cratere. Abetti \u00e8 situato presso l'estremo sudorientale del Mare della Serenit\u00e0, ad ovest del Mons Argaeus. \u00c8 visibile dalla Terra solo quando i raggi solari sono particolarmente inclinati sull'orizzonte."}
{"id": "290538", "revid": "76963", "url": "https://it.wikipedia.org/wiki?curid=290538", "title": "Raimondo di Sangro", "text": "Personalit\u00e0 estremamente eclettica e poliedrica, Raimondo si dedic\u00f2 a sperimentazioni nei pi\u00f9 disparati campi delle scienze e delle arti, dalla chimica all'idrostatica, dalla tipografia alla meccanica, raggiungendo risultati che apparvero \"prodigiosi\" ai contemporanei.\nConosciuto anche per antonomasia come \"il Principe\", il nome di Raimondo \u00e8 indissolubilmente legato alla Cappella Sansevero, il mausoleo di famiglia che riorganizz\u00f2 e abbell\u00ec, in cui l'opera d'arte pi\u00f9 significativa \u00e8 certamente il celebre \"Cristo velato\" di Giuseppe Sanmartino.\nRaimondo di Sangro aliment\u00f2 un vero e proprio mito intorno alla propria persona, destinato a durare nei secoli. Con la sua poliedrica attivit\u00e0, ancor oggi avvolta da un alone di mistero, egli incarn\u00f2 i fermenti culturali e i sogni di grandezza della sua generazione.\nBiografia.\nInfanzia ed educazione.\nRampollo d'un casato discendente da Carlo Magno, Raimondo di Sangro nacque il 30 gennaio 1710 nel castello di Torremaggiore, nelle Puglie, dove la famiglia possedeva diversi feudi. L'\u00abincomparabile madre\u00bb Cecilia Gaetani dell'Aquila d'Aragona, figlia della principessa Aurora Sanseverino, mor\u00ec il 26 dicembre dello stesso anno; il padre Antonio di Sangro, duca di Torremaggiore, fu invece costretto ad allontanarsi varie volte dall'Italia per vicende personali. Per questi motivi Raimondo venne affidato, ancora bambino, alle cure del nonno Paolo, sesto principe di Sansevero e cavaliere del Toson d'Oro, residente a Napoli, nel palazzo di famiglia a piazza San Domenico Maggiore. Fu battezzato il 2 febbraio successivo nel Castello di Torremaggiore dal vescovo di San Severo, Mons. Carlo Francesco Giocoli, principe di Jadera.\nFu dunque a Napoli - allora capitale del Viceregno austriaco - che il giovane Raimondo trascorse gran parte dell'infanzia e ricevette una prima educazione, venendo avviato allo studio della letteratura, della geografia e delle arti cavalleresche. Sin dalla pi\u00f9 tenera infanzia diede prova di vivace intelligenza, tanto che l'Origlia ci narra che \u00abla soverchia vivacit\u00e0 del suo spirito, e la troppa prontezza\u00bb indussero il nonno e il padre (appena tornato da Vienna intorno al 1720) ad accompagnare l\"'enfant prodige\" presso il Collegio dei Gesuiti, a Roma. Qui Raimondo comp\u00ec un ragguardevole iter scolastico, dedicandosi allo studio della filosofia, delle lingue (arriver\u00e0 a padroneggiarne almeno otto), della pirotecnica e delle scienze naturali, dell'idrostatica e all'architettura militare; su quest'ultima disciplina stese pure un saggio, purtroppo rimasto inedito. Negli anni trascorsi a Roma, inoltre, ebbe modo di conoscere e apprezzare il fondo museale di Athanasius Kircher, pregno di allusioni all'ermetismo.\nIl suo esordio come inventore si data nel 1729 quando, ancora allievo presso i Gesuiti (terminer\u00e0 gli studi nel 1730), dimostr\u00f2 il proprio \u00abmaraviglioso intelletto\u00bb con l'invenzione di un palco pieghevole per le rappresentazioni teatrali, con il quale si guadagn\u00f2 la stima di Nicola Michetti, ingegnere dello zar Pietro il Grande. Intanto, morto il nonno Paolo, grazie alla rinuncia paterna ne successe nel titolo e nei beni, divenendo a soli sedici anni settimo principe di Sansevero; eredit\u00f2 anche il Palazzo di Sangro, la romantica dimora degli avi, nella quale si stabil\u00ec nel 1737.\nMatrimonio.\nFu questa anche l'epoca del primo amore. Il principe, infatti, s'invagh\u00ec di una lontana cugina quattordicenne: era costei Carlotta Gaetani dell'Aquila d'Aragona, una ricca ereditiera di molti feudi nelle Fiandre che spos\u00f2 nel 1736. Il matrimonio, che si riveler\u00e0 molto felice e sar\u00e0 coronato dalla nascita di otto figli, venne celebrato da Giambattista Vico in un sonetto e pure da Giambattista Pergolesi, che music\u00f2 la prima parte di un preludio scenico a loro dedicato. \nIn questi anni si moltiplicarono anche le cariche ufficiali, allorch\u00e9 Raimondo venne nominato gentiluomo di camera con esercizio di Sua Maest\u00e0 dall'amico Carlo III di Borbone, che dal 1734 aveva assunto la guida del Regno di Napoli, mentre nel 1740 gli venne conferito il titolo di cavaliere dell'Ordine di San Gennaro, destinato ad un ristretto gruppo di persone prescelto dalla Corona borbonica. Parallela alle onorificenze, l'attivit\u00e0 inventiva: con l'animo sempre \u00abapplicato a nuove scoverte\u00bb, infatti, in questo giro d'anni licenzi\u00f2 un'ingegnosa macchina idraulica e un archibugio in grado di sparare sia a polvere che ad aria compressa, che destin\u00f2 come attestato di stima all'amico monarca.\nNuove scoperte.\nNegli anni '40 e '50 del XVIII secolo Raimondo vide la propria fama farsi sempre pi\u00f9 solida. Nel 1741 ide\u00f2 un cannone leggerissimo (pesava centonovanta libbre in meno rispetto ad esemplari della stessa specie) e con una gittata molto elevata; nel 1744, ammesso tra i colonnelli di uno dei reggimenti di Carlo III di Borbone, combatt\u00e9 valorosamente a Velletri contro gli Austriaci, distinguendosi per la destrezza e il coraggio. Frutto di quest'esperienza militare fu la \"Pratica di Esercizj Militari per l'Infanteria\", data alle stampe nel 1747: l'opera rifletteva conoscenze esperte nell'ambito dell'arte militare, tanto che fu altamente lodata da Luigi XV di Francia e Federico II di Prussia, e tutte le truppe spagnole adottarono gli esercizi suggeriti dal Principe.\nIntanto, dopo esser divenuto accademico della Crusca con il nome di \"Esercitato\", Raimondo ottenne il consenso di Benedetto XIV per poter leggere i libri proibiti: gli furono quindi aperte le porte di numerose biblioteche, dove divor\u00f2 gli scritti di Pierre Bayle, le opere degli illuministi radicali e dei \"philosophes\" francesi, testi fitti di suggestioni alchemiche e massoniche e i trattati scientifici pi\u00f9 disparati. Ma se da un lato Raimondo in questi anni ebbe fame insaziabile di letture, dall'altro non trascur\u00f2 l'attivit\u00e0 inventiva, ideando coloratissimi teatri pirotecnici e tecniche di stampa simultanea a pi\u00f9 colori, preparando farmaci considerati portentosi e realizzando panni completamente impermeabili, che pure regal\u00f2 a Carlo di Borbone.\nNel 1737 Raimondo ader\u00ec pure alla Massoneria, un'associazione che provvedeva al riverbero degli ideali dell'Illuminismo europeo, venendo iniziato nella Loggia del duca di Villeroy a Parigi; in breve la cosa si seppe, suscitando un \u00abintrigo\u00bb che parve \u00abil maggior del mondo\u00bb. Nel 1744 divenne venerabile maestro della Loggia la Perfetta Unione, ed il 10 dicembre del 1747 fond\u00f2 nel suo Palazzo di Famiglia un \"Cerchio Interno\" alla sua Loggia, che defin\u00ec \"Rosa d'Ordine Magno,\" dalla quale prese vita il Rito Egizio Tradizionale. Nel 1750 divenne gran maestro della Massoneria napoletana. Neanche un anno dopo, infatti, Carlo III - indotto dalla pubblicazione della bolla \"Providas Romanorum\" di Benedetto XIV - promulg\u00f2 un editto con il quale condann\u00f2 i membri della \u00abrispettabile Societ\u00e0\u00bb e chi li frequentasse: a Raimondo non rest\u00f2 che rinunciare, sotto la fede del giuramento, all'appartenenza alla Massoneria, il che non gli imped\u00ec di continuare ad essere con il massimo riserbo dovuto, Gran Maestro della Rito Egizio Tradizionale.\nI rapporti con la Santa Sede, tuttavia, s'inasprirono ulteriormente quando il Principe pubblic\u00f2 nel 1751 la \"Lettera Apologetica dell'Esercitato Accademico della Crusca contenente la Difesa del libro intitolato Lettere d'una Peruana per rispetto alla supposizione de' Quipu scritta alla Duchessa di S**** e dalla medesima fatta pubblicare\". L'opera, nel tessere le lodi di un antico sistema comunicativo peruviano, trattava tuttavia temi giudicati pericolosi, con frequenti rimandi alla cabala e - secondo le malelingue - all'esoterismo e con fitte citazioni a diversi autori eterodossi che animavano l'Illuminismo radicale dell'epoca. Queste caratteristiche non dovettero piacere ai censori dell'Inquisizione romana che, nel 1752, misero la \"Lettera\" all'Indice dei libri proibiti dall'autorit\u00e0 ecclesiastica; neanche l'invio di una \"Supplica\" (1753) scritta per mano di Raimondo al pontefice serv\u00ec per far derubricare l'opera dall'Indice.\nDisilluso, Raimondo si dedic\u00f2 con assoluta e piena dedizione all'attivit\u00e0 inventiva, installando nei sotterranei del proprio palazzo un laboratorio \u00abcon ogni sorta di fornelli\u00bb, grazie ai quali gener\u00f2 un misterioso lume perpetuo. Ci\u00f2 malgrado, l'attivit\u00e0 che pi\u00f9 tenne impegnato il Principe in questi anni fu la realizzazione del progetto iconografico della Cappella, posto in essere dai vari artisti che assunse alle proprie dipendenze: fu cos\u00ec che vennero alla luce sculture dal ricco simbolismo, quali il \"Cristo velato\", della \"Pudicizia\" e del \"Disinganno\", oggi considerate capolavori dell'arte mondiale.\nUltimi anni e morte.\nIntanto, l'estro creativo di Raimondo di Sangro, cui era \u00abimpossibile restringersi nell'occupazione di un solo oggetto\u00bb continuava a fabbricare straordinarie invenzioni: fu cos\u00ec che il suo laboratorio divenne una tappa indispensabile del \"grand tour\", quel viaggio d'istruzione sul continente giudicato allora quasi d'obbligo per le persone del gran mondo. In questo modo patrizi provenienti da tutta Europa ebbero modo di prendere atto del fervido ingegno del Principe, che proprio in quegli anni cre\u00f2 gemme artificiali e vetri colorati, speriment\u00f2 la palingenesi e una tecnica di desalinizzazione dell'acqua di mare, arrivando a fabbricare con la collaborazione del medico Giuseppe Salerno delle sconcertanti macchine anatomiche, ovvero degli scheletri in posizione eretta, totalmente scarnificati, nei quali \u00e8 possibile osservare molto dettagliatamente l'intero sistema artero-venoso.\nNel frattempo, scrisse e pubblic\u00f2 nel 1765 la \"Dissertation sur une lampe antique\", dove ritorn\u00f2 a discutere su alcuni meccanismi che gi\u00e0 affront\u00f2 per la realizzazione del lume perpetuo. D'ora innanzi Raimondo, per evitare di incorrere in ulteriori censure, fu assolutamente improduttivo dal punto di vista letterario; ci\u00f2 malgrado, la sua attivit\u00e0 intellettuale non si spense. Molti erano gli esponenti del mondo della cultura che Raimondo si attirava col fascino irresistibile della sua personalit\u00e0 e con la sua brillante erudizione: primo fra di essi Antonio Genovesi, col quale ebbe un denso carteggio, ma anche Fortunato Bartolomeo De Felice, Giovanni Lami, Lorenzo Ganganelli (il futuro papa Clemente XIV), Jean-Antoine Nollet, Charles Marie de la Condamine furono tutti tra i suoi intimi e corrispondenti. Addirittura, l'astronomo Joseph J\u00e9r\u00f4me de Lalande, affascinato dalla personalit\u00e0 e dalla sterminata cultura del Principe, asser\u00ec che \u00abnon era un accademico, ma un'accademia intera\u00bb.\nIn ogni caso, gli ultimi quindici anni di vita di Raimondo furono segnati dalle pesanti difficolt\u00e0 economiche, che per fortuna non compromisero il completamento della Cappella, e dai contrasti che sorsero con la Corte in seguito alla partenza di Carlo di Borbone (1759); questi dissapori vennero inaspriti essendosi il Principe inviso l'influente ministro Bernardo Tanucci, memore delle vicende massoniche e fiero detrattore dell'eterodossia intellettuale e dell'orgoglio aristocratico che lo caratterizzavano.\nL'ultima sua uscita pubblica avvenne infine nel luglio 1770, quando un'elegante \u00abcarrozza marittima\u00bb solc\u00f2 i flutti del golfo di Napoli, apparentemente trainata da cavalli ma in realt\u00e0 mossa da un ingegnoso sistema di pale a foggia di ruote. Da l\u00ec a poco, infatti, Raimondo esaur\u00ec le proprie energie creative, per poi spegnersi il 22 marzo 1771 nel proprio palazzo di Napoli, a causa di una malattia dovuta alle sue \u00abchimiche preparazioni\u00bb.\nSperimentazioni.\nArchibugio e cannone leggero.\nRaimondo fu un uomo assai versato nell'arte militare, tanto che ide\u00f2 e produsse numerosi pezzi d'artiglieria. Nel 1739, per esempio, concep\u00ec un archibugio in grado di sparare - a discrezione dell'utilizzatore - sia a polvere che ad aria compressa, facendo uso \u00abdi una sola canna, di un solo cane, di una sola martellina, e con un solo fucone\u00bb, usando le parole dell'Origlia.\nIl suo interesse in materia port\u00f2 il Principe ad ideare anche un ingegnoso cannone che, rispetto ad esemplari simili, pesava centonovanta libbre in meno e aveva una gittata sensibilmente superiore: la sua leggerezza era tale che un soldato poteva trasportarne due allo stesso tempo. Raimondo pot\u00e9 raggiungere questi risultati impiegando una speciale lega: della formula di \u00abfortissimo particolar componimento di materia dall'Autor pensata\u00bb, tuttavia, non si fa menzione da alcuna parte.\nCarrozza marittima.\nNelle domeniche del luglio 1770, Raimondo suscit\u00f2 lo stupore dei suoi concittadini solcando le acque tra Posillipo e il Ponte della Maddalena con un'elegante carrozza marittima, con tanto di cocchiere e cavalli. L'evento dovette apparire prodigioso ai napoletani; ci\u00f2 malgrado, Pietro d\u2019Onofrj - nell\"'Elogio estemporaneo di Carlo di Borbone\" (1789) - chiarisce che i cavalli erano in realt\u00e0 composti di sughero, e che la trazione della carrozza era garantita da un sistema di pale a foggia di ruote ideato dallo stesso Principe.\nLe parole della \"Gazzetta di Napoli\" del 24 luglio 1770 rendono ottimamente la sorpresa destata da queste \u00abpasseggiate marittime\u00bb:\nFarmaci.\nRaimondo dedic\u00f2 molte ore del suo studio per produrre farmaci per operare diverse guarigioni, in grado di \u00abrichiamare a vita novella i gi\u00e0 vicini a trapassare, che volgarmente dicesi risuscitare i defunti\u00bb, come ne parla l\"'Apologetica\". Diverse furono le guarigioni operate da Raimondo. Luigi Sanseverino (principe di Bisignano), nel 1747, fu salvato da una morte che neanche i \u00abpi\u00f9 valenti Professori\u00bb riuscirono ad impedire: \u00abimprese per tanto l'Autore co' suoi segreti l'opera, che gi\u00e0 disperata, non che difficile dicevasi, e nel corso di poche settimane non solamente vinse e dom\u00f2 la ferocia del male, ma sano perfettamente il rend\u00e9, liberandolo sin da qualche incomodo, che per l'innanzi abitualmente sofferto avea\u00bb. Anche Filippo Garlini, allora residente a Roma, venne salvato dai rimedi medici di Raimondo, che fu chiamato addirittura dal ministro Tanucci, che - malgrado lo disprezzasse - dovette raccontare nel 1752 al duca di Miranda di come, afflitto di una \u00abfebbre maligna\u00bb, si avvalse dell'aiuto del Principe, \u00abcelebrato per [aver] risuscitato Bisignano\u00bb.\nGemme artificiali e vetro colorato.\nIl Principe nel proprio palazzo disponeva - stando all'Origlia - di \u00abuna fornace a foggia di quella de' vetrai\u00bb e di \u00abun lavoratorio chimico con ogni sorta di fornelli\u00bb, sicch\u00e9 pot\u00e9 dedicarsi alla produzione di gemme artificiali, ideando pure uno speciale metodo per colorare il vetro. Trov\u00f2 il metodo di imitare le vere pietre preziose, dalle quali le sue gemme non potevano \u00abper niun verso distinguersi\u00bb: frutto di questa sua sperimentazione furono \u00abpietre dure, come il diaspro verde sanguigno, l'agata di pi\u00f9 maniere, il lapislazuli [\u2026] egli ebbe il piacere di contraffare pur delle pietre preziose di ogni sorta\u00bb che egli contraffece in gran numero. La \"Breve Nota\" (1767) menziona pure \u00abalcune gioie, le quali per natura sono pallide e scariche di colore\u00bb che Raimondo tratt\u00f2 in modo da accentuarne la luminosit\u00e0 e la brillantezza (tanto da conferire alle ametiste il \u00abpi\u00f9 alto e bel colore, che mai possa desiderarsi nelle ametiste\u00bb.\nNotevole furono anche i risultati che il Principe raggiunse nella colorazione del vetro. Tra coloro che ebbero l'opportunit\u00e0 di ammirare questi vetri colorati vi fu sicuramente lo scienziato francese de Lalande, che nel suo diario di viaggio annot\u00f2:\nInvenzioni pirotecniche.\nRaimondo si dedic\u00f2 con passione alla pirotecnica sin dagli anni della formazione gesuitica a Roma. L'interesse del Principe verso questa disciplina, che intendeva approfondire in un trattato purtroppo mai dato alle stampe, si esplicit\u00f2 con la produzione di numerosi teatri pirotecnici, dove l'esplosione dei fuochi dava vita a molteplici figure, quali templi, giochi d'acqua, vedute architettoniche, capanne. Questi fuochi d'artificio si distinguevano anche per la loro gamma cromatica, che comprendeva \u00abil torchino, il giallo a color di cedro, il giallo a color d'arancio, il bianco inclinante al color del latte, il rosso a color di rubino\u00bb, come ci attesta l'Origlia. Raimondo riusc\u00ec anche a riprodurre diverse tonalit\u00e0 del verde (verde mare, verde smeraldo, verde prato), del quale fu \u00abprimo inventore sino dal 1739\u00bb, anticipando pertanto di quattro anni il conte Rutowsky di Dresda, che pure \u00e8 ricordato come l'inventore del fuoco verde.\nLa \"Lettera Apologetica\" racconta che:\nLume perpetuo.\n\u00c8 la raccolta di lettere che Raimondo indirizz\u00f2 al fisico Jean-Antoine Nollet a darci notizia del lume perpetuo, inventato dal Principe stesso nel novembre del 1752. Mentre era \u00abapplicato ad una operazione chimica\u00bb, infatti, scopr\u00ec per caso una sostanza che, una volta accesasi, eccitava una fiamma in grado di bruciare ininterrottamente per tre mesi di seguito, senza soffrire il minimo scemamento. Il riserbo del principe di Sansevero sulla natura del combustibile fu assoluto: possiamo comunque dedurre che tale sostanza fosse in parte ricavata da ossa di cranio umano, \u00able ossa dell'animale pi\u00f9 nobile, che sia nella terra\u00bb come egli stesso ebbe a definire.\nFortissima \u00e8 la valenza simbolica di questo lume, che - come altre invenzioni disangriane - pare rinvii all'esoterismo. Questa pregnanza era tale che il Principe voleva illuminare il \"Cristo velato\" con due di queste lampade eterne, poste alla testa e ai piedi della statua, una volta che questa fosse stata collocata all'interno della Cavea sotterranea; il progetto, tuttavia, non venne mai portato a termine, e del lume perpetuo si perse ogni notizia.\nMacchina idraulica.\nAll'idrostatica Raimondo si appassion\u00f2 sin dalla giovinezza, con un interesse che non si limitava al solo piano teorico: nel 1739, infatti, concep\u00ec una macchina idraulica che \u00abcon l'azione di due soli ordigni, simiglianti a due trombe\u00bb sospingeva \u00absenza l'opera d'animale alcuno\u00bb l'acqua \u00aba qualunque altezza\u00bb. Se l'opera fosse stata divulgata, la societ\u00e0 civile del tempo ne avrebbe tratto numerosi benefici, come ci spiega lo stesso inventore: \nPalco pieghevole.\nSi tratta di un palco formato \u00ab[da] argani, e [da] ruote dagli spettatori non vedute\u00bb in grado di ritirarsi \u00abcon l'aiuto di poche corde [...] in pochi istanti\u00bb. L'opera, che fu realizzata nel 1729 quando Raimondo era ancora convittore nel Collegio gesuitico a Roma, gli valse le lodi di Nicola Michetti, gi\u00e0 al servizio dello zar Pietro il Grande, che prefer\u00ec il congegno ideato dal Principe rispetto agli altri.\nPi\u00f9 tardi, Raimondo avrebbe attribuito la paternit\u00e0 del meccanismo ad Archimede, che gli sarebbe apparso in una visione onirica (\u00ab[il palco] era stato proposto in sogno da un venerando vecchio annunziatosi ad esso per Archimede\u00bb), anche se \u00e8 pi\u00f9 probabile che egli abbia semplicemente voluto riconoscere nella figura dello scienziato siracusano il proprio genio tutelare.\nPalingenesi.\nNelle sue sperimentazioni, Raimondo si ciment\u00f2 anche in un'antica scienza sacra, la palingenesi, riuscendo a ricostituire (secondo alcune fonti coeve) diversi corpi naturali dalle proprie ceneri, con modalit\u00e0 che si era ben guardato dallo specificare. Un testimone di queste rigenerazioni fu lo stesso Giangiuseppe Origlia, che raccont\u00f2:\nAnche de Lalande, amico del Principe, assistette a una \u00abpalingenesi naturale di vegetali e animali, specialmente con cenere di finocchio, che, secondo lui, riproduceva la pianta\u00bb: come gi\u00e0 accennato, Raimondo custod\u00ec questo segreto col massimo riserbo, tanto che la \"Breve nota di quel che si vede in casa del Principe di Sansevero\" sottolinea che per presenziare alle \u00abbelle sperienze fatte altres\u00ec per rispetto alla palingenesia\u00bb \u00e8 necessaria \u00abdella confidenza col medesimo\u00bb.\nRiproduzione del miracolo di San Gennaro.\nLa curiosit\u00e0 di Raimondo lo port\u00f2 a verificare l'attendibilit\u00e0 del miracolo del sangue di San Gennaro, attestato per la prima volta nel 1389. Chiedendosi in quali circostanze una sostanza potesse liquefarsi e poi nuovamente coagularsi, riprodusse il miracolo in laboratorio, componendo \u00abuna certa materia simile al sangue di San Gennaro\u00bb (come attesta il nunzio apostolico Lucio Gualtieri in una lettera del 18 maggio 1751).\nL'esperimento - che fu fonte di ulteriori attriti tra il Principe e la Chiesa, gi\u00e0 risentita in seguito alla pubblicazione della \"Lettera Apologetica\" - \u00e8 descritto molto vividamente dal contemporaneo de Lalande:\nStampa a pi\u00f9 colori.\nAltro merito di Raimondo fu quello di ideare \u00abun nuovo modo d'imprimere a una sola tirata di torchio, e a un medesimo tempo, qualsivoglia figura s\u00ec d'uomini, come di fiori, e d'ogni altra cosa variamente colorita\u00bb. Quella di stampare simultaneamente in policromia, in effetti, era una tecnica pressoch\u00e9 sconosciuta all'epoca.\n\u00c8 ancora de Lalande ad attestarci l'efficacia di questo metodo:\n\u00abIl monumento della nuova sorprendente invenzione\u00bb - come afferm\u00f2 Lorenzo Giustiniani - fu proprio la \"Lettera Apologetica\"; il frontespizio, infatti, era stato stampato con un'unica pressione di torchio e presentava ben quattro colori, con i caratteri in nero, rosso, arancione e verde.\nSecondo Benedetto Croce, alla luce del successo del volume il Sansevero \"supplic\u00f2 S.M. di ricevere in dono tutte le macchine ed attrezzi, che componevano la sua stamperia. Carlo III accett\u00f2, e cos\u00ec nacque la Stamperia Reale, che fu situata sotto il Palazzo Reale\".\nOpere letterarie e scientifiche.\n\"Lettera Apologetica\".\nLa \"Lettera Apologetica dell'Esercitato Accademico della Crusca contenente la Difesa del libro intitolato Lettere d'una Peruana per rispetto alla supposizione de' Quipu scritta alla Duchessa di S**** e dalla medesima fatta pubblicare\" \u00e8 la principale opera letteraria di Raimondo di Sangro, che la fece stampare agli inizi del 1751 (nonostante il frontespizio rechi la data dell'anno precedente).\nLa \"Lettera Apologetica\" mira a convincere una duchessa amica del Principe del potenziale di un sistema comunicativo in uso nel Per\u00f9 precolombiano, i quipu: si tratta di un sistema di notazione basato sull'utilizzo di i nodi fatti con cordicelle variamente colorate, gi\u00e0 promossi da Fran\u00e7oise de Graffigny nel suo romanzo epistolare \"Lettres d'une p\u00e9ruvienne\" (1747). Ma se i quipu costituivano per le antiche civilt\u00e0 peruviane un modo per registrare calcoli o avvenimenti, Raimondo se ne serve per dissertare su questioni considerate spinose, quali l'esegesi della Genesi, la necessit\u00e0 del libero pensiero, il rapporto tra storia sacra e profana, il panteismo. L'opera, che molti vollero fitta di rimandi alla Massoneria, alla tradizione cabalistica e messaggi esoterici \nveicolati con un \u00abmaligno gergo\u00bb, fu decisiva nel collocare Raimondo di Sangro nel filone della cultura europea antitradizionale, radicata negli scritti di Bayle, d'Argens, Swift, Pope, e Voltaire.\nLa \"Lettera Apologetica\", nonostante il suo chiaro intento polemico nei confronti del magistero della Chiesa, coglie comunque l'opportunit\u00e0 di coprire l'argomento dei quipu nella sua interezza, dando adeguato spazio anche ad una ricostruzione semantica del sistema comunicativo. L'opera \u00e8 suddivisa in tre tavole: nella prima \u00e8 presente un'elaborazione grafica delle \u00abparole madri\u00bb della lingua incaica, ovvero termini quali Dio, Notte, Acqua, Sole e altri; nella seconda tavola vi \u00e8 un'antica filastrocca peruviana tradotta in quipu; la terza, infine, propone addirittura un sistema per trascrivere in quipu i caratteri latini. Notevole \u00e8 anche la veste tipografica della \"Lettera Apologetica\", il cui frontespizio presenta quattro colori e venne stampato con un solo torchio, grazie all'utilizzo di una tecnica direttamente ideata dal Principe, che cos\u00ec ebbe l'opportunit\u00e0 di mostrare pubblicamente la sua \u00abnuova sorprendente invenzione\u00bb, per usare le parole di Lorenzo Giustiniani.\nNonostante il pregio della stampa, l'opera suscit\u00f2 diffusi malumori negli ambienti ecclesiastici, tanto da esser inserita il 29 febbraio 1752 nell'Indice dei libri proibiti, in quanto affetta da \u00abatra peste\u00bb; il Principe prontamente indirizz\u00f2 alla Santa Sede una \"Supplica\" per giustificare i contenuti dell\"'Apologetica\", ma non bast\u00f2 neanche questo per farla depennare dall'elenco dei \"prohibiti\".\nAltre opere.\nLa prima opera scritta da Raimondo di Sangro fu la \"Pratica pi\u00f9 agevole e pi\u00f9 utile di Esercizj Militari per l'Infanteria\", stampata dal tipografo Giovanni di Simone e dedicata a Carlo di Borbone. Frutto dell'esperienza maturata nella battaglia di Velletri, l'opera gli valse le lodi da parte di Luigi XV di Francia, del Maresciallo di Sassonia e di Federico II; tutte le truppe spagnole, inoltre, fecero propri gli esercizi prescritti dal Principe.\nL'inserimento dell\"'Apologetica\" (della quale se n'\u00e8 gi\u00e0 parlato) nell'Indice dei libri proibiti, inoltre, gli ispir\u00f2 nel 1753 la \"Supplica umiliata alla Santit\u00e0 di Benedetto XIV\", con la quale cerc\u00f2 di convincere il Pontefice - anche con le armi della dialettica - che i principi espressi nell'opera fossero scritti esclusivamente con l'\u00abinnocente gergo\u00bb dell'ironia, ripudiando la tesi secondo cui tra le righe dell'opera fosse stato utilizzato un \u00abmaligno gergo\u00bb per propagandare messaggi esoterici. Dello stesso anno \u00e8 la \"Lettres \u00e9crites \u00e0 Mons.r l'Abb\u00e9 Nollet de l'Acad\u00e9mie des Sciences \u00e0 Paris, contenant la r\u00e9lation d'une d\u00e9couverte qu'il a faite par le moyen de quelques exp\u00e9riences chimiques et l'explication phisique de ses circonstances\". Si tratta di una raccolta di lettere indirizzate a Jean-Antoine Nollet nella quale Raimondo diede a tutti un saggio della \u00abmeravigliosa scoperta\u00bb del lume perpetuo; il testo, pur rimanendo denso di rimandi all'esoterismo, comunque evoca un metodo squisitamente scientifico, menzionando al contempo i fisici e gli scienziati pi\u00f9 autorevoli del tempo.\nL'ultima opera di Raimondo \u00e8 la \"Dissertation sur une lampe antique trouv\u00e9e \u00e0 Munich en l'ann\u00e9e 1753\", pubblicata nel 1756. In quest'opera, sempre indirizzata all'amico Nollet, il Principe ritorna sul tema della fiamma perpetua, con il pretesto del rinvenimento d'una presunta \u00ablampada meravigliosa\u00bb a Monaco di Baviera (che, comunque, si scoprir\u00e0 non essere \u00abperpetua\u00bb come il lume di Raimondo). La \"Dissertation\", in effetti, fu seguita da un impressionante e definitivo silenzio letterario, dovuto al \u00abgran desiderio\u00bb di \u00abmantenere il silenzio\u00bb dinanzi al pericolo delle censure. L'Origlia, in ogni caso, ci tramanda che Raimondo scrisse pur senza pubblicarle un cospicuo numero di opere, rimaste inedite proprio a causa della loro pericolosit\u00e0: di quest'ultime, si possono citare \"una Serie di lettere indirizzate ad un libero pensatore sulla morale degli atei\", i \"Dialoghi critici intorno alla vita di Maometto\" e la \"Dissertazione sulla vera cagione producitrice della luce\".\nRaimondo mecenate.\nL'intensa attivit\u00e0 come cultore dell'arte, e i cantieri del palazzo di Sangro e della Cappella Sansevero, permisero a Raimondo di entrare in contatto con i maggiori artisti del tempo: architetti, ingegneri, pittori, scultori, stuccatori, falegnami, fonditori e perfino \u00abcariglionieri\u00bb lavorarono per il Principe, che si dimostr\u00f2 essere un mecenate s\u00ec munifico, ma comunque molto esigente.\nRaimondo protesse Antonio Corradini, primo esecutore del progetto iconografico della Cappella, gi\u00e0 celebre per esser stato al servizio dell'imperatore Carlo VI. Al Corradini, morto nel 1752, successe il genovese Francesco Queirolo, attivo a Roma e noto per il suo virtuosismo tecnico; tra il Quierolo e il Principe, tuttavia, sorse un'aspra disputa, che fu causa di rottura tra i due. Fu Francesco Celebrano, negli ultimi anni di vita di Raimondo, ad eseguire e a sovrintendere al progetto iconografico del tempo disangriano.\nOltre agli artisti succitati, il patronato artistico promosso dal Principe coinvolse anche Giuseppe Sanmartino, lo scultore napoletano che esegu\u00ec il \"Cristo velato\" e alcuni stucchi nell'androne del palazzo di Sangro, e il sorrentino Paolo Persico, che memore dell'esperienza maturata nel cantiere della Cappella fu chiamato dai Borbone per adornare con le sue sculture la costruenda reggia di Caserta. Alle dipendenze del Principe vi fu anche Francesco Maria Russo: si hanno scarsissimi dati sulla sua vita, n\u00e9 la sua opera \u00e8 stata sufficientemente studiata, ma sappiamo che oltre che nella Cappella, della quale affresc\u00f2 la volta, lavor\u00f2 anche nell'antisagrestia della Cappella del Tesoro di San Gennaro.\nMito.\nStoria, arte e letteratura.\nGi\u00e0 quand'era ancora in vita, il Principe fu celebrato quale grande inventore e \"euret\u00e8s\" delle tecniche e delle arti. Fu lo stesso Raimondo ad alimentare questo mito che sorse intorno alla sua figura, dando notizia nella \"Lettera Apologetica\" dei \u00abproducimenti del suo maraviglioso ingegno\u00bb e delle sue invenzioni, senza per\u00f2 rivelarne esaurientemente il segreto, cos\u00ec da suscitare ammirazione e curiosit\u00e0 nei suoi contemporanei. E in effetti cos\u00ec avvenne, tanto che i censori della Congregazione dell'Indice dei libri proibiti - malgrado la loro indegna opera oscurantista - non poterono non ammirare \u00abun ingegno singolare, meraviglioso, si direbbe prodigioso\u00bb in Raimondo.\nIl primo cultore della memoria disangriana, all'indomani della sua morte, fu Giangiuseppe Origlia che ne scrisse la prima biografia, dove osann\u00f2 il Principe quale \u00abun di quei eroi, che la natura di tanto in tanto si compiace di produrre per far pompa di sua grandezza\u00bb. L'amico Antonio Genovesi riconobbe che si trattava di un \u00abuomo fatto a tutte le cose grandi e meravigliose\u00bb, giudizio che ricorda quello che Raimondo si autoassegn\u00f2 sulla sua lapide sepolcrale, secondo cui egli era un \u00abuomo meraviglioso predisposto a tutte le cose che osava intraprendere [...] celebre indagatore dei pi\u00f9 reconditi misteri della Natura\u00bb. Significativi furono anche il capitoletto che Giuseppe Maria Galanti (discepolo del Genovesi) scrisse in suo onore sulla sua \"Breve descrizione di Napoli\", dove acclam\u00f2 \u00abla grandezza del suo genio\u00bb, e il sonetto che Carlantonio de Rosa di Villarosa gli dedic\u00f2 nei suoi \"Ritratti poetici\".\nDopo il contributo poetico di Carlantonio de Rosa, la parabola disangriana scem\u00f2 progressivamente nel corso dei decenni; fu solo sul finire dell'Ottocento che il culto di Raimondo si ravviv\u00f2 grazie al contributo di Salvatore Di Giacomo, Luigi Capuana e Benedetto Croce, che lo decretarono quale uomo dal fervido ingegno. Con la nascita della cultura di massa e lo sviluppo dei mezzi di comunicazione, il rinnovato interesse verso il Principe inizi\u00f2 a diffondersi anche al di fuori degli ambienti pi\u00f9 strettamente letterari, approdando nel cinema, nell'arte e nella fumettistica: un episodio del fumetto \"Martin Myst\u00e8re\" prende ispirazione al mito disangriano, cos\u00ec come un'opera di Lello Esposito e un film d'animazione, \"Il Piccolo Sansereno, il mistero dell'Uovo di Virgilio\", che pure attinge dalla parabola biografica di Raimondo.\nLeggende popolari.\nAl di l\u00e0 del \u00abmito colto\u00bb, numerosissime leggende popolari sono sorte attorno alla misteriosa figura del principe di Sansevero, contribuendone a conservare il ricordo - distorto, ma saldo - e a renderlo inossidabile. La genesi di questi racconti si deve alla fervida fantasia del popolo napoletano, eccitato dai sinistri bagliori e dalle esalazioni provenienti dal laboratorio del Principe, e dalle invenzioni che ne uscivano. Salvatore Di Giacomo ci lascia una descrizione assai vivida dell'atmosfera che si respirava nei vicoli immediatamente circostanti il palazzo di Raimondo:\nLa fama di cui godeva il temuto Raimondo ci viene confermata da Benedetto Croce:\nLa cosiddetta \u00ableggenda nera\u00bb tuttavia non si esaurisce qui, comprendendo altri presunti prodigi e nefandezze che il Principe avrebbe compiuto. Si narra - con riferimento alle Macchine anatomiche - che \u00abfece uccidere due suoi servi\u00bb per \u00abimbalsamarne stranamente i corpi\u00bb; analogamente, pare che abbia ucciso \u00absette cardinali e con le loro ossa costru\u00ec sette seggiole, mentre la pelle, opportunamente conciata, ricopr\u00ec i sedili\u00bb; accec\u00f2 Giuseppe Sanmartino, autore del \"Cristo velato\", per far s\u00ec che egli \u00abnon eseguisse mai per altri cos\u00ec straordinaria scultura\u00bb; \u00abentrava in mare con la sua carrozza e i suoi cavalli [...] senza bagnare le ruote\u00bb e \u00abriduceva in polvere marmi e metalli\u00bb. La pi\u00f9 nota delle leggende, tuttavia, riguarda la trasparenza del sudario che avvolge il \"Cristo velato\", che molti vogliono essere il risultato di un espediente alchemico in grado di \u00abmarmorizzare\u00bb i tessuti; in realt\u00e0, il velo \u00e8 \u00abrealizzato dallo stesso blocco della statua\u00bb e pertanto frutto esclusivamente dello scalpello del Sanmartino.\nUn'ultima misteriosa leggenda aleggia sulla figura del Principe, nello specifico sulle circostanze della sua morte. \u00c8 ancora Croce a ricordarla:"}
{"id": "290539", "revid": "287204", "url": "https://it.wikipedia.org/wiki?curid=290539", "title": "Andrea Baldini", "text": "Carriera.\n2001 - 2005: gli esordi e i primi successi.\nLe vittorie nel fioretto, al fianco del suo maestro Paolo Paoletti, arrivano gi\u00e0 nelle gare giovanili - successi ai campionati europei e mondiali - come l'argento individuale alla rassegna iridata di Linz 2005 e numerose vittorie nelle prove di Coppa del Mondo juniores.\nDebutta in Coppa del Mondo Assoluta nella stagione 2003/2004 ed ottiene uno straordinario secondo posto nella tappa assoluta di Vienna a soli 18 anni. Nella stagione successiva, vince la sua prima tappa di Coppa del Mondo assoluta ad Espinho, Portogallo. Si susseguono poi l'oro individuale ed il bronzo a squadre all'Universiade di Smirne, nonch\u00e9 il bronzo individuale e l'oro a squadre agli europei di Zalaegerszeg. Questi risultati, a soli 19 anni, lo proiettano definitivamente nel quartetto della nazionale titolare. La conferma giunge al mondiale di Lipsia: argento a squadre, sesto nell'individuale. \nDal 2006 al 2008.\nNel 2006 \u00e8 terzo nella classifica generale di Coppa del Mondo, anche grazie all'argento individuale conquistato ai mondiali di Torino: nella rassegna iridata\u00a0\u2013 che gli vale anche un bronzo a squadre\u00a0\u2013 viene sconfitto solo in finale dal tedesco Peter Joppich per 15 a 14.\nNella stagione 2007 conquista la vetta del ranking mondiale grazie all'oro di Seoul, all'argento dell'Avana e dei Campionati del mondo di San Pietroburgo, ai bronzi di Bonn, Espinho ed Il Cairo. Il 2 luglio conquista il primo titolo europeo assoluto individuale a Gand e con esso la qualificazione alla sua prima Olimpiade. Baldini, tuttavia, non prender\u00e0 parte ai Giochi, escluso a pochi giorni dalla partenza per Pechino da un controverso caso di positivit\u00e0 ad un diuretico. Il 10 aprile del 2009 la Federazione internazionale, tenuto conto anche delle conclusioni della giustizia ordinaria, riconosce la buona fede dell'atleta ed il presunto sabotaggio della sua borraccia, e ne consente il ritorno in pedana.\nAndrea Baldini, insieme alla giornalista della Gazzetta dello Sport Marisa Poli, scriver\u00e0 un libro sull'intera vicenda intitolato \"\"Pechino: La citt\u00e0 proibita\".\"\n2009, il ritorno.\nRientrato a met\u00e0' stagione, in soli sei, Andrea Baldini si riprende il primo posto nel ranking mondiale, vincendo 2 prove di Coppa del Mondo e l'oro individuale e a squadre sia agli europei di Plovdiv che ai mondiali di Antalya, Turchia.Sul podio, mostra una bandiera italiana con sopra scritto il testo di Bob Dylan \"The Hurricane\". Diventer\u00e0 cos\u00ec l'unico fiorettista della storia ad essere riuscito ad ottenere nella stessa stagione quattro ori e la vittoria finale in Coppa del Mondo. \n2010 - 2011.\nL'anno successivo, il 2010, giunge la vittoria individuale e a squadre ai Campionati europei di Lipsia e l'argento in Coppa del Mondo a Venezia. Nella stagione successiva vince la prova di Coppa del Mondo a Seoul, e bissa il successo in quella successiva a San Pietroburgo. A giugno 2011 \u00e8 ancora oro a squadre ai Campionati Europei di Sheffield e bronzo nella prova individuale.\nI Giochi della XXX Olimpiade di Londra.\nIl 31 luglio 2012, Andrea Baldini sale in pedana per la sua prima Olimpiade. Al termine della gara individuale, per\u00f2, rimane ai piedi del podio dopo la sconfitta in semifinale con il futuro campione olimpico Lei Sheng e perdendo l'assalto per il bronzo (15-14) in favore del coreano Choi Byung-chul. \nLa possibilit\u00e0 di riscatto arriva pochi giorni pi\u00f9 tardi.Il 5 agosto 2012, dopo i titoli iridati ed europei, arriva anche la medaglia d'oro olimpica. La compagine azzurra del commissario tecnico Stefano Cerioni, composta da Valerio Aspromonte, Andrea Baldini, Andrea Cassar\u00e0 e Giorgio Avola, sconfigge in finale il Giappone, col punteggio di 45-39, concedendo come sempre ad Andrea Baldini l'onore e l'onere dell'ultimo assalto, in questo caso regolato contro Y\u016bki \u014cta.\nVerso Rio 2016.\nIl 2013 per Andrea Baldini si apre con una buona serie di risultati, tanto da portarlo nuovamente in vetta al ranking mondiale, un avvio di stagione coronato da due successi in Coppa del Mondo (Parigi e Bonn) ed un bronzo individuale agli europei di Zagabria. Il 12 agosto 2013 vince l'oro a squadre ai mondiali di Budapest, dopo aver sconfitto in semifinale la Russia dell'ex CT Stefano Cerioni: in questo match Baldini eredita una situazione difficile, con gli avversari in vantaggio 43-41 ad appena 49 secondi dalla fine del tempo, ma con un parziale di 4-1 porta gli azzurri alla vittoria 45-44. Nel 2014 nel fioretto a squadre vince l'argento agli europei di Strasburgo ed il bronzo ai mondiali di Kazan. Nel 2015 vince la medaglia d'oro nel fioretto maschile a squadre ai mondiali di Mosca e si qualifica per i Giochi Olimpici di Rio 2016 dove prender\u00e0 parte all'evento a squadre.\nVita privata.\nIl 29 Luglio 2020 si \u00e8 unito in matrimonio alla fiorettista Turca Irem Karamete.\nStudi ed Impegno sociale.\nAndrea Baldini ha conseguito una laurea triennale in Scienze Politiche nel 2015 ed un Master di secondo livello in relazioni internazionali presso la \"Fletcher School of Law and Diplomacy, Tufts University\" negli Stati Uniti.\nDal 23 aprile 2013 Andrea Baldini \u00e8 stato \"testimonial\" dell'UNICEF nella campagna \"Vogliamo Zero\" per l'azzeramento della mortalit\u00e0 infantile sotto i cinque anni.\nPalmar\u00e8s.\nUniversiadi.\nCoppa del mondo\nVanta 33 podi (10 vittorie, 8 secondi posti e 15 terzi posti) a livello individuale in prove di Coppa del mondo."}
{"id": "290543", "revid": "712828", "url": "https://it.wikipedia.org/wiki?curid=290543", "title": "Fred Weasley", "text": ""}
{"id": "290544", "revid": "712828", "url": "https://it.wikipedia.org/wiki?curid=290544", "title": "George Weasley", "text": ""}
{"id": "290545", "revid": "4506", "url": "https://it.wikipedia.org/wiki?curid=290545", "title": "Chichibabin", "text": ""}
{"id": "290547", "revid": "125190807", "url": "https://it.wikipedia.org/wiki?curid=290547", "title": "Giuseppe Sanmartino", "text": "Attivo a Napoli, Sanmartino fu uno scultore dal grande virtuosismo tecnico, ricordato principalmente per essere l'autore del \"Cristo velato\".\nBiografia.\nScarsissime notizie biografiche ci restano di Giuseppe Sanmartino che, nato a Napoli nel 1720 da Nunziante, si form\u00f2 nella bottega di Matteo Bottiglieri, fratello, o forse padre, di Felice, \u00abingegnere camerale\u00bb e modellatore di pastori di presepe. Il fratello minore, Gennaro divenne architetto.\nGli anni '40 del '700.\nScarse sono pure le notizie sull'opera scultorea di Sanmartino negli anni '40 del '700 e le sculture a lui attribuite, bench\u00e9 non poche, non sono garantite come effettivamente di sua mano giacch\u00e9 non risultano dati cronologici attendibili, n\u00e9 caratteri stilistici evidenti. Nel 1746, mentre lavorava presso la bottega di Antonio di Lucca, realizz\u00f2 due \"bottini\" (ovvero \"puttini\") forse destinati a un altare.\nDal 1747 Sanmartino risulta lavorare, unitamente a Giovanni Cimafonte, presso la Cattedrale di Monopoli presso cui sono documentate le sculture a grandezza naturale del \"San Giuseppe\" e di \"San Michele Arcangelo\".\nGli anni '50 del '700: il \"Cristo velato\".\nIl decollo artistico di Sanmartino, in ogni caso, si data nella seconda met\u00e0 del Settecento (molto verosimilmente nel 1751, chiamato da Antonio Corradini), quando Napoli serbava tracce di un notevole fervore artistico che vi accentr\u00f2 i nuovi orientamenti della scultura settecentesca italiana, rappresentati dal genovese Francesco Queirolo e dal veneziano Antonio Corradini, riuniti attorno al cantiere della cappella Sansevero, diretto da Raimondo di Sangro, settimo principe di Sansevero.\nRaimondo di Sangro, infatti, che intendeva rendere la cappella un mausoleo degno della grandezza del proprio casato, ingaggi\u00f2 pittori e scultori rinomati in grado di arricchirla con sculture di grandissimo pregio. Gi\u00e0 per le statue della \"Pudicizia\" e del \"Decoro\" si ritiene che il Corradini si sia avvalso della collaborazione di Sanmartino riconoscendone le capacit\u00e0 artistiche; alla sua morte, nel 1752, Sanmartino si offr\u00ec di scolpire il \"Cristo velato\", opera gi\u00e0 commissionata al Corradini, e nel 1753 Raimondo commission\u00f2 allo scultore, che all'epoca aveva circa trentatr\u00e9 anni l'esecuzione di \"\u00abuna statua di marmo scolpita a grandezza naturale, rappresentante Nostro Signore Ges\u00f9 Cristo morto, coperto da un sudario trasparente realizzato dallo stesso blocco della statua\u00bb\".\nSanmartino, tenendo poco conto dei precedenti bozzetti di Corradini (primo destinatario della commissione, poi morto prematuramente), realizz\u00f2 quindi il \"Cristo velato\", opera in cui la figura del Cristo morto \u00e8 mirabilmente velata da un tessuto finissimo, talmente ben reso da non sembrare scolpito nel marmo ma reale. La magistrale trasparenza del velo, \"\u00abfatto con tanta arte da lasciare stupiti i pi\u00f9 abili osservatori\u00bb\" (come rifer\u00ec lo stesso Raimondo di Sangro) ha nel corso dei secoli dato adito a una leggenda secondo cui lo stesso Principe, noto per le sue sensazionali invenzioni e per i suoi studi di alchimia, avrebbe insegnato allo scultore una procedura di calcificazione di cristalli di marmo nel tessuto. Come gi\u00e0 accennato, tuttavia, il \"Cristo velato\" \u00e8 ricavato da due blocchi di marmo, uno in marmo di Carrara per il corpo del Cristo (con ci\u00f2 intendendo anche il velo che lo ricopre e gli strumenti del supplizio) e l'altro in marmo colorato per la coltre su cui poggia il materasso che, di fatto, sostiene il corpo del Cristo. L'opera \u00e8 pertanto ascrivibile solo all'ispirato scalpello di Sanmartino, che nel realizzarlo non si \u00e8 servito di alcuna escogitazione alchemica.\nAltra opera attribuita a Sanmartino, nella Cappella Sansevero, sarebbe il rilievo del \"Cristo che dona la vista al cieco\", sul piedistallo del \"Disinganno\", opera di Francesco Queirolo. .\nDopo la Cappella Sansevero: Napoli.\nDopo l'esperienza con Raimondo di Sangro, Sanmartino ebbe una lunga e feconda carriera. Risale al 1756-57 la realizzazione del modello del \"San Francesco Ferreri\" che doveva poi essere tradotto in argento per i frati domenicani di San Pietro Martire. Nel 1758 la sua fama \u00e8 ormai consolidata se lo scultore bolognese Agostino Corsini lo nomina suo perito per la valutazione di due statue marmoree della \"Fama\" che, sulla porta della cappella della reggia di Portici, reggevano lo stemma reale.\nIn questo periodo, Giuseppe Sanmartino abita \"\"dirimpetto alla Porta piccola di San Giuseppe vestire li Nudi\", ed ha bottega fuori della Porta di Costantinopoli, \"sotto le mura di Sant'aniello\", in un \"basso e contrabbasso\"\" di propriet\u00e0 degli Eletti della Citt\u00e0.\nAl 1760 risalgono i lavori relativi all'altare maggiore della Chiesa della Nunziatella, oggi annessa alla Scuola Militare omonima. Si tratta, in realt\u00e0, di lavori gi\u00e0 pensati nel 1742 consistenti in un paliotto, due coppie di putti reggifiaccola come capialtare e teste di cherubini per il ciborio.\nNel 1757, ormai assurto a notoriet\u00e0, viene chiamato da Giustino Nervini, rettore della Certosa di San Martino, per la decorazione delle due cappelle dell'Assunta e di San Martino con la commissione di: \"quattro statue di tutto rilievo e panneggiate a tutta propriet\u00e0\" e sedici puttini raggruppati a due a due da collocare al di sopra delle porte \"reali o finte\". Quanto alle quattro statue, dapprima queste dovevano rappresentare l\"Amor di Dio\" e il \"Premio\" (per la Cappella dell'Assunta), e la \"Costanza\" e la \"Carit\u00e0\" (per quella di San Martino); successivamente l\"Amor di Dio\" e la \"Costanza\" vennero sostituite, rispettivamente, con la \"Verginit\u00e0\" e la \"Fortezza\".\nNello stesso 1757, unitamente ad altri 13 scultori, partecip\u00f2 a un concorso, indetto da Luigi Vanvitelli \"regio architetto\" di Corte, per la realizzazione della statua equestre di re Carlo, ma il suo lavoro, come quello di altri, venne stroncato dall'architetto, noto per il suo carattere molto forte e difficile da gestire. A proposito della gara per la statua equestre, il Vanvitelli, in una sua lettera al fratello Urbano, giudic\u00f2 positivamente solo la figura del re modellata dal Queirolo e il cavallo del bozzetto presentato da Joseph Canart, ritenendo \"cattivi\" i modelli di Agostino Cornacchini e, pi\u00f9 in generale, e senza nominarne alcuno in particolare, dei \"napoletani\" tra cui Francesco Celebrano e, appunto, il Sanmartino. La scelta del Vanvitelli, tuttavia, non convinse il re e la statua non si fece. Dopo ulteriori alterne vicende, durante le quali la statua equestre non venne realizzata nonostante molteplici tentativi nel senso, nel 1760 l'incarico venne assegnato al Queirolo e, alla morte di costui nel 1762, a Tommaso Solari.A valutare il bozzetto del Solari venne chiamata una commissione, composta da Corrado Giaquinto, Giuseppe Bonito, Francesco De Mura e dallo stesso Sanmartino, che propose alcuni emendamenti; anche in questo caso l'indecisione perdurante non fece realizzare la statua finch\u00e9, nel 1766, su insistenza dell'allora Ministro delle Finanze, Giovan Battista Albertini, II principe di Sanseverino e Cimitile, venne incaricato Giuseppe Sanmartino. Anche in questo caso, tuttavia, la statua non venne eseguita per varie vicende politiche.\nNel 1763, intanto, dovendo dare attuazione alla realizzazione del Foro Carolino (l'attuale Piazza Dante a Napoli) per il quale aveva ricevuto incarico nel 1758, Vanvitelli aveva previsto fossero realizzate ventisei statue delle Virt\u00f9 di re Carlo III. Dodici di queste vennero commissionate, nel febbraio 1763, al Conte Antonio del Medico, gi\u00e0 fornitore di marmi del Sanmartino e proprietario di cave a Carrara e di magazzini \"ricchissimi di busti e statue\" alle c.d. Fosse del Grano, ove oggi sorge la Galleria Principe di Napoli. Le restanti quattordici, nel giugno dello stesso anno, vennero commissionate, tra gli altri al Sanmartino che le realizz\u00f2 in diciotto mesi.\nNonostante il rapporto apparentemente conflittuale tra il Sanmartino e il Vanvitelli, quest'ultimo mostrer\u00e0 verso il primo una notevole considerazione (peraltro gi\u00e0 trapelata dalla mancanza di aperte critiche nei suoi confronti, non risparmiate invece ad altri scultori, nelle lettere scambiate con il fratello Urbano), con la sua nomina quale perito in varie occasioni e la sua proposta di nomina a membro dell'Accademia di Belle Arti.\nNello stesso 1763 il Sanmartino lasci\u00f2 l'abitazione \"dirimpetto alla Porta piccola di San Giuseppe\" e si trasfer\u00ec in una casa propriet\u00e0 di Francesco Cereo in strada Costigliola de' Carafa, nei pressi di Largo di Mercatello e delle Fosse del Grano, ove si trovavano i suoi principali fornitori di marmo, e qui ampli\u00f2 la propria bottega accogliendo allievi tra cui Salvatore Di Franco, i fratelli Angelo e Giacomo Viva e Giuseppe Gori, quest'ultimo particolarmente attivo nella realizzazione di pastori presepiali.\nAlla morte di Luigi nel 1773 gli subentr\u00f2, quale architetto regio, il figlio Carlo Vanvitelli che super\u00f2 l'ormai consolidato orientamento di scegliere artisti \"stranieri\" in luogo di quelli locali a tal punto che il Sanmartino risult\u00f2 conteso dalle principali famiglie napoletane; molte furono, inoltre, le commesse che gli pervennero dalla Corte borbonica per la quale realizz\u00f2 anche molteplici lavori in stucco, oggi non ancora identificati, nell'appartamento della regina del Palazzo reale di Napoli. Sempre a lui venne affidato inoltre, nel 1787, il restauro del \"Gigante\" di Palazzo.\nTra le sue opere napoletane si ricordano inoltre le figure dei Santi Pietro e Paolo e di Mos\u00e8 ed Aronne (1792) sulla facciata della chiesa dei Girolamini, i due Angeli reggi fiaccola (1787) all'interno della stessa chiesa, gli stucchi nell'androne del palazzo di Sangro, le figure allegoriche in stucco presso i pilastri della crociera dell'Annunziata (intorno al 1780-81) e il gruppo di \"Tobia e l'angelo\" nella cappella del Tesoro di san Gennaro.\nDopo la Cappella Sansevero: Puglia.\nSe cospicua fu la produzione sanmartiniana a Napoli ad acquisita notoriet\u00e0 nella Capitale del regno, non da meno lo fu in Puglia. Si ritiene che motivo principale di tale predilezione sia da individuarsi, intanto, nel fatto che le province pugliesi erano, nel panorama del Regno, le pi\u00f9 ricche; a ci\u00f2 si aggiunga che, durante il periodo di maggiore attivit\u00e0 del Sanmartino, proprio dalla Puglia proveniva gran parte dell'entourage dell'amministrazione del regno: tralasciando Raimondo di Sangro, si considerino l'arcivescovo Giuseppe Capecelatro, cappellano del tesoro di San Gennaro, o l'economista Giuseppe Palmieri o, ancora, l'arcivescovo Celestino Galiani e suo nipote Ferdinando Galiani, a sua volta economista, il giurista Niccol\u00f2 Fraggianni. Ulteriore motivo di attrazione \u00e8 da individuarsi nella presenza, in terra di Puglia, di molti alti prelati napoletani.\nL'opera del Sanmartino si esprime perci\u00f2 in molteplici sculture tra cui otto statue di grandi dimensioni per la cattedrale di Taranto nel c.d. \"Cappellone di San Cataldo\": \"San Francesco d'Assisi\", \"San Filippo Neri\", \"San Domenico\", \"Santa Teresa d'Avila\", \"San Francesco di Paola\", \"Santa Irene\", \"San Giovanni Gualberto\", \"San Giuseppe\". Eseguite nel 1773 su commissione del vescovo monsignor Mastrilli, le statue del Cappellone di San Cataldo costituiscono la maggiore concentrazione di statue del Sanmartino cos\u00ec da poterlo considerare l'insieme pi\u00f9 famoso, importante e completo dello scultore napoletano.\nAncora in terra di Puglia il Sanmartino opera nella Cattedrale di Monopoli, Cappella della Madia, ove realizza il \"San Michele Arcangelo\"; nel 1767, a Foggia, realizza, sulla falsariga delle stesse opere dell'altare della Nunziatella di Napoli, due angeli reggifiaccola e vari cherubini per l'altare maggiore.\nNel 1769 il Sanmartino \u00e8 a Martina Franca, nella chiesa di San Martino, ove, su commissione di Don Francesco Saverio Stabile, il fratello Gennaro progetta, quale architetto, l'altare maggiore. Per tale altare il Sanmartino scolpisce \"La Carit\u00e0\" e \"L'Abbondanza\", nonch\u00e9 il paliotto dell'altare del Cristo alla Colonna.\nNel 1793 viene commissionata all'artista la scultura del paliotto e di due putti capialtare presso la Chiesa di San Lorenzo delle Benedettine, a San Severo, su progetto del fratello Gennaro. Alcuni mesi dopo la commessa, per\u00f2, il Sanmartino si ammala e il 12 dicembre di quello stesso anno muore. Gli subentreranno il fratello Gennaro e alcuni allievi della sua scuola napoletana; mentre il paliotto \u00e8 quasi certamente opera dello scultore, forse alla sua bottega sono ascrivibili i due angeli capialtare.\nLa produzione presepiale.\nNel contesto napoletano che vedeva anche nel presepe la possibilit\u00e0 di estrinsecare la propria vena artistica, il Sanmartino appartiene alla vasta categoria di grandi scultori che non hanno disdegnato di produrre, a fronte dei soggetti pi\u00f9 elevati costituiti da ritratti scultorei \"in grande\", generalmente su commissione, statuaria minuta di popolani e contadini che consentiva, peraltro, di svincolarsi da intenti celebrativi o di circostanza, potendo dare libero sfogo alla propria immaginazione. Si hanno cos\u00ec committenze pastorali della casa regnante di Borbone al Bottigliero, gi\u00e0 maestro del Sanmartino, a Francesco Celebrano o allo stesso Sanmartino e alla sua scuola; famosi sono i pastori anche di suoi allievi quali i fratelli Angelo e Giacomo Viva, nonch\u00e9 di un loro probabile parente, giacch\u00e9 il cognome \u00e8 lo stesso, Francesco che, cosa rara, era solito firmare i propri pezzi incidendo il proprio nome nella creta dietro la testa aggiungendo talvolta il titolo di architetto.\nUn posto di rilievo della produzione presepiale sanmartiniana occupa il gruppo della \"Nativit\u00e0\" a lui assegnata e oggi al Bayerisches Nationalmuseum di Monaco.\nGiuseppe Sanmartino mor\u00ec a Napoli, nella casa di strada Costigliola de' Carafa, il 12 dicembre 1793, all'et\u00e0 di settantatr\u00e9 anni. Suo desiderio fu quello di essere sepolto nella vicina Chiesa della Concezione de' Cappuccini, o Sant'Efremo Nuovo, ubicata in strada della Salute."}
{"id": "290549", "revid": "1543377", "url": "https://it.wikipedia.org/wiki?curid=290549", "title": "Campionato mondiale di scherma 2005 - Sciabola a squadre maschile", "text": "Il Campionato mondiale di scherma 2005 di Lipsia in Germania.\nFasi di qualificazione della sciabole a squadre maschile (14 ottobre).\nPer la classifica finale generale vedi Classifica."}
{"id": "290550", "revid": "1791", "url": "https://it.wikipedia.org/wiki?curid=290550", "title": "Anticicloni", "text": ""}
{"id": "290552", "revid": "5809", "url": "https://it.wikipedia.org/wiki?curid=290552", "title": "La Ni\u00f1a", "text": ""}
{"id": "290557", "revid": "1977557", "url": "https://it.wikipedia.org/wiki?curid=290557", "title": "Gerald James Whitrow", "text": "Biografia.\nUltimati gli studi al Christ's Hospital, ottenne una borsa di studio al collegio Christ's Church, in Oxford, nel 1930, conseguendo il Bachelor in Matematica (\"BA\") nel 1933, il Master (\"MA\") nel 1937 e il dottorato di ricerca (\"PhD\") nel 1939. A Oxford si occup\u00f2 di teoria della relativit\u00e0, lavorando, in particolare, su una teoria alternativa alla relativit\u00e0 di Albert Einstein con Edward Arthur Milne.\nDopo la guerra, divenne lecturer all'Imperial College di Londra nel 1945 e, successivamente, reader in matematica applicata nel 1951, quindi professore di storia della matematica nel 1972. Ritiratosi dall'insegnamento nel 1979, fu professore emerito e Senior Research Fellow all'Imperial College. Per gran parte della sua vita, fu membro della Royal Astronomical Society, mentre, nel 1971, fu tra i fondatori della \"British Society for the History of Science\", la societ\u00e0 britannica per la storia delle scienze.\nI suoi principali contributi furono nel campo della cosmologia e astrofisica, ma i suoi interessi inclusero la storia e la filosofia della scienza, in particolare il concetto di tempo. Tra le sue pubblicazioni, particolare attenzione ricevette \"The Natural Philosophy of Time\" (\"La filosofia naturale del tempo\", 1960)."}
{"id": "290559", "revid": "1537043", "url": "https://it.wikipedia.org/wiki?curid=290559", "title": "Acela Express", "text": "L'Acela Express, spesso chiamato semplicemente Acela, \u00e8 il nome usato dalla compagnia Amtrak per i 20 treni ad alta velocit\u00e0 a cassa oscillante che percorrono la tratta tra Washington, D.C. e Boston via New York e Filadelfia sul Corridoio Nordest degli Stati Uniti.\nLa velocit\u00e0 commerciale del servizio \u00e8 stimata in 110\u00a0km/h sulle tratte brevi, 150 su quelle lunghe: velocit\u00e0 molto inferiori ai servizi europei o giapponesi.\nL'Acela Express pu\u00f2 raggiungere i 241\u00a0km/h solo su due sezioni della linea, in Rhode Island e Massachusetts, per circa 30\u00a0km in tutto. Il resto della linea \u00e8 limitato a velocit\u00e0 tra 177 e 217\u00a0km/h, sia per la tortuosit\u00e0 del percorso che per la tecnologia obsoleta delle linee elettriche risalenti agli anni trenta. Nello Stato di New York vi sono alcune aree limitate a 145\u00a0km/h e altre addirittura a 120\u00a0km/h, e data la conformazione della linea l'oscillazione della cassa deve essere bloccata.\nLa cassa oscillante consente in effetti un aumento della velocit\u00e0 operativa rispetto ai treni convenzionali su linee ricche di curve come il Corridoio Nordest, e rende l'Acela Express l'unico treno ad alta velocit\u00e0 della nazione. Questi treni sono diventati molto popolari, permettendo alla Amtrak di acquisire circa met\u00e0 del mercato totale del trasporto tra Boston e New York.\nIl nome \"Acela\" fu annunciato nel 1999, e si intendeva utilizzarlo per tutte le linee Amtrak nel nord-est della nazione, strutturando il servizio su tre livelli: \"Acela Express\", \"Acela Regional\" e \"Acela Commuter\". A causa della confusione creatasi per l'assonanza tra \"Acela\" e \"Acceleration\", che spingeva ad associare all'alta velocit\u00e0 anche il servizio \"Acela Regional\", dal 2003 il nome \u00e8 stato mantenuto solo per i treni Super-rapidi.\nIl bisogno di velocit\u00e0.\nLa densit\u00e0 della popolazione nel nordest statunitense ha reso il Corridoio Nordest la zona coi binari pi\u00f9 trafficati della nazione. Per competere con gli aerei di linea, Amtrak necessitava di aumentare la velocit\u00e0 dei treni nell'area. La linea esistente tuttavia era costellata di curve strette che impedivano l'utilizzo di treni veloci, e l'amministrazione non era interessata alla costruzione di una nuova linea come avvenuto in Francia col TGV, in Germania con l'ICE, in Italia con le Frecce o in Spagna con l'AVE.\nNell'ottobre 1994, la Amtrak apr\u00ec una gara tra i costruttori, chiedendo un treno in grado di viaggiare a una velocit\u00e0 di crociera di 240\u00a0km/h. Un progetto congiunto tra Bombardier (75%) e Alstom (25%) fu scelto tra le proposte nel marzo 1996. Il sistema a cassa oscillante del tipo Pendolino fu usato per compensare le curve strette mantenendo livelli di comfort e sicurezza elevati.\nL'inizio del servizio era previsto nel 1999, ma vi furono diversi problemi. I treni erano circa 10 centimetri pi\u00f9 larghi del massimo consentito, e di conseguenza non potevano raggiungere in sicurezza le velocit\u00e0 previste. Dopo diversi ritardi, la prima corsa dell'Acela Express fu effettuata l'11 dicembre 2000.\nCon il completamento dell'elettrificazione tra New Haven e Boston l'intero viaggio divent\u00f2 pi\u00f9 veloce, e oggi si pu\u00f2 raggiungere New York da Boston in sole 3 ore e 30 minuti, o da Washington in circa 2 ore e 45 minuti. La rapidit\u00e0, i costi ridotti e la paura seguita agli attentati dell'11 settembre 2001 hanno reso l'Acela Express estremamente competitivo sul mercato.\nIl design del treno, composto da due motrici identiche alle estremit\u00e0, ricorda quello del TGV, da cui prende anche il motore elettrico. Le carrozze sono basate sull'LRC (prodotto da Bombardier e che ha ispirato anche il JetTrain) e le leggi restrittive in vigore negli USA hanno richiesto dotazioni straordinarie che hanno reso il treno molto pi\u00f9 pesante della sua controparte francese.\nLa velocit\u00e0 commerciale del servizio \u00e8 stimata in 110\u00a0km/h sulle tratte brevi, 150 su quelle lunghe: velocit\u00e0 molto inferiori ai servizi europei o giapponesi.\nGuasti e inconvenienti.\nNell'agosto 2002 poco dopo la loro introduzione, gli \"Acela Express\" furono rimossi dal servizio quando ci si accorse che i perni di interconnessione tra il carrello e la cassa delle motrici tendevano a rompersi. Dopo alcuni monitoraggi frequenti si \u00e8 provveduto a ridisegnarli in modo da risolvere il problema che avrebbe potuto causare incidenti gravi.\nIl 15 aprile 2005, gli \"Acela Express\" furono nuovamente rimossi dal servizio dopo la comparsa su alcuni treni della flotta di crepe nei dischi frenanti di molte carrozze passeggeri. Il consorzio Bombardier-Alstom rimpiazz\u00f2 i dischi in garanzia, e il servizio riprese nel luglio 2005, con l'utilizzo di solo alcuni veicoli Acela affiancati dai vecchi \"Metroliner\". Solo il 21 settembre 2005 tutti i treni sono rientrati in servizio operativo.\nInterni.\nI sedili dell\"'Acela Express\" sono blu, mentre la maggior parte degli interni sono bianchi con illuminazione diretta e ampie finestre. Su ogni treno ci sono delle carrozze denominate \"quiet car\" dove \u00e8 vietato parlare al cellulare e le luci sono soffuse.\nI treni sono codificati sull'orario con un numero di 4 cifre iniziante con la cifra \"2\"."}
{"id": "290560", "revid": "1318658", "url": "https://it.wikipedia.org/wiki?curid=290560", "title": "Mojave", "text": ""}
{"id": "290564", "revid": "1318658", "url": "https://it.wikipedia.org/wiki?curid=290564", "title": "Basilica di San Francesco", "text": "La basilica di San Francesco si trova ad Assisi, \u00e8 il luogo che dal 1230 conserva e custodisce le spoglie mortali del santo serafico.\nVoluta da Papa Gregorio IX quale \"specialis ecclesia\", venne insignita dallo stesso Pontefice del titolo di \"Caput et Mater\" dell'Ordine minoritico e contestualmente affidata in perpetuo agli stessi frati. Fa parte delle propriet\u00e0 non extraterritoriali della Santa Sede, quindi non gode di immunit\u00e0 diplomatica. Nella complessa storia che ha segnato l'evoluzione dell'Ordine, la basilica (e l'annesso Sacro Convento) fu sempre custodita dai cosiddetti \"frati della comunit\u00e0\", il gruppo che and\u00f2 in seguito a costituire l'Ordine dei Frati Minori Conventuali.\nPresso la Chiesa sepolcrale della Basilica dove fu eretto l'altare sulla tomba del Santo, il 19 novembre 1585, il papa francescano Sisto V, con la bolla \"Supernae dispositionis\" istituiva l'Arciconfraternita dei Cordigeri. Nel 1754 Benedetto XIV l'ha elevata alla dignit\u00e0 di Basilica patriarcale (dal 2006 \"Basilica papale\") e Cappella papale. Nell'anno 2000, insieme ad altri siti francescani del circondario, la basilica \u00e8 stata inserita nella Lista del patrimonio dell'umanit\u00e0 dell'UNESCO.\nStoria.\nIl 15 luglio del 1228, a soli due anni dalla morte, Francesco venne proclamato santo da papa Gregorio IX; il giorno dopo 16 luglio, lo stesso pontefice e frate Elia da Cortona, sino all'anno prima vicario generale dell'Ordine minoritico, posero la prima pietra dell'imponente basilica, come pattuito l'anno prima. Fu ben presto chiaro che il nuovo tempio sarebbe stato una \"specialis ecclesia\", ovvero sia il santuario ospitante le spoglie del santo, sia la chiesa madre dell'Ordine.\nLa costruzione.\nSecondo la tradizione fu lo stesso Francesco ad indicare il luogo in cui desiderava essere sepolto. Si tratta della collina inferiore della citt\u00e0 dove abitualmente venivano sepolti i \"senza legge\", i condannati dalla giustizia (forse anche per questo era chiamata \"Collis inferni\"). Quel colle, donato da Simone di Pucciarello, fu ribattezzato \"Collis paradisi\" e su di esso fu edificata la nuova basilica, al margine nord-occidentale della citt\u00e0 murata. Sebbene le disposizioni testamentarie di Francesco (1226) raccomandassero la costruzione di chiese secondo la primaria regola della povert\u00e0, disposizione confermata anche nello statuto redatto sotto Bonaventura da Bagnoregio (1260), la basilica rappresent\u00f2 un'evidente deroga al rigore tipicamente francescano. Tale impresa fu possibile per una lettura delle strutture ecclesiali come mezzo di trasmissione per il messaggio francescano, soprattutto attraverso le decorazioni figurative che dovevano creare delle vere e proprie \"Biblia pauperum\", ovvero \"Bibbie per i poveri\" analfabeti, incapaci di leggere ma di istruire attraverso le immagini.\nLa chiesa, che fu uno dei capisaldi della diffusione del gotico in Italia, aveva molteplici finalit\u00e0. Prima di tutto era il luogo di sepoltura del fondatore dell'ordine, che gi\u00e0 dopo due anni dalla sua morte veniva considerato una delle figure pi\u00f9 significative della storia del Cristianesimo: per questo si predispose una dimensione adeguata ad una meta di pellegrinaggio e devozione popolare. Un secondo ordine di interessi era pi\u00f9 strettamente legato al papato, che vedeva ormai nei francescani, dopo la diffidenza iniziale, gli alleati per rinsaldare i legami con i ceti pi\u00f9 umili e popolari. Per questo nella basilica si fusero esigenze legate ai flussi di pellegrini (ampiezza, corredo di rappresentazioni didascaliche) con lo schema di una cappella palatina (la basilica era infatti Cappella pontificia) secondo i pi\u00f9 aggiornati influssi gotici, come la Sainte-Chapelle di Parigi, dove pure sono presenti due chiese sovrapposte ad aula unica.\nLa costruzione della basilica venne avviata nel 1228 da Gregorio IX e fu consacrata il 25 maggio 1253 da papa Innocenzo IV. A cominciare da papa Innocenzo IV la basilica fu posta sotto la diretta dipendenza del papa. Non si conoscono i nomi degli architetti, indicati ipoteticamente nelle figure dello stesso frate Elia, di Lapo o Jacopo Tedesco (quest'ultimo citato da Vasari), di fra Giovanni della Penna o di fra Filippo da Campello.\nLa basilica inferiore doveva essere gi\u00e0 completa nel 1230, quando vi venne solennemente trasferita la salma di san Francesco e, secondo la tradizione, il corpo fu nascosto per evitare che venisse trafugato. Solo nel 1818 fu ritrovato, tumulato in un sarcofago sotto l'altare maggiore. Le spoglie provenivano dalla chiesa di San Giorgio (poi inglobata nel complesso della basilica di Santa Chiara). All'inizio la basilica (inferiore) doveva corrispondere alle attuali campate dalla seconda alla quarta, di forma rettangolare in pianta e di una semplicit\u00e0 vicina al modello francescano. La struttura abbastanza semplice venne presto modificata secondo linee pi\u00f9 maestose, ispirandosi in parte all'architettura romanica lombarda, con nuove suggestioni gotiche legate agli edifici costruiti dall'ordine cistercense. Quando divenne generale dell'Ordine frate Elia (1232) si decise infatti di edificare due chiese sovrapposte, di proporzioni ben maggiori, che esaltassero la gloria del santo fondatore e dell'Ordine stesso. All'impianto primitivo venne aggiunta un'altra campata verso est, il transetto e l'abside, mentre all'esterno venivano costruiti pilastri e contrafforti per sopportare il peso della basilica superiore. Per la stessa ragione la copertura originaria a capriate venne rifatta con volte a crociera costolonate. Si and\u00f2 cos\u00ec diversificando la doppia funzione dell'edificio: sotto chiesa tombale e cripta, sopra aula monastica, spazio per le prediche e cappella papale. La svolta gotica nell'architettura viene verosimilmente legata all'ascesa dell'inglese Aimone da Faversham quale generale dell'Ordine (1241), che chiam\u00f2 al cantiere maestranze transalpine. Il risultato fu una sorta di \"gabbia gotica\" in cui lo scheletro nervato della basilica superiore contrasta con l'aspetto romanico delle fronti esterne, generando discontinuit\u00e0, ma anche la spiccata originalit\u00e0 dell'edificio.\nLa scarsit\u00e0 di fonti scritte per il periodo successivo impedisce di delineare l'avanzamento dei lavori, almeno fino alla consacrazione del 1253, data alla quale non necessariamente tutti i lavori dovevano essere conclusi. La costruzione della cappella di Santa Caterina nel 1367 consacr\u00f2 l'aspetto della basilica che non sub\u00ec sostanziali modifiche nei secoli successivi.\nNel XIII secolo vi predic\u00f2 San Bonaventura da Bagnoregio, il quale vi tenne ben 16 sermoni; nel secolo successivo vi predic\u00f2 anche san Bernardino da Siena. Nel 1798 la basilica fu invasa dai francesi e depredata. Nel 1810 l'ordine fu soppresso, per\u00f2 nel 1814 i francescani vi ritornarono.\nL'ordine francescano fu nuovamente soppresso subito dopo l'unit\u00e0 d'Italia ed il convento divenne un Convitto nazionale. La Chiesa ne rientr\u00f2 in possesso solo nel 1927. Nel 1939, con la proclamazione di Francesco patrono d'Italia, la basilica divenne \"Santuario nazionale\".\nNel convento abit\u00f2 san Giuseppe da Copertino (XVII secolo), che fu ammirato e seguito da Maria di Savoia. Nel 1702 Angela Maria del Giglio e Giuseppe Antonio Marcheselli fondarono qui la congregazione delle Suore Francescane Missionarie di Assisi.\nNella basilica si trovano le tombe di:\nIl tesoro della basilica fu ripetutamente depredato; nel 1320 da \"Muzio di Francesco\", capo dei fuoriusciti ghibellini che si erano impadroniti della citt\u00e0, nel 1492 dai Baglioni, nel 1497 da \"Jacopo Fiumi\" ed alla fine del XVIII secolo dai francesi.\nLa decorazione.\nPer quanto riguarda la decorazione ad affresco essa dovette iniziare nella basilica inferiore con le scene nel transetto (non esistevano ancora le cappelle laterali) ad opera del Maestro di San Francesco (1253 circa). Segu\u00ec probabilmente Cimabue che dipinse la \"Maest\u00e0\" nel transetto destro della basilica inferiore (e forse altri affreschi perduti, nel 1278 circa), la cui buona riuscita spinse i committenti ad affidargli la decorazione del coro e del transetto della basilica superiore. In questa vasta commissione, oggi in pessime condizioni anche a causa di errori tecnici, si distinsero gradualmente altri maestri, come il Maestro Oltremontano e il Maestro della Cattura.\nAll'inizio degli anni novanta si iniziarono a dipingere le vele e i registri superiori della navata, con maestranze romane (Jacopo Torriti) e toscane. Tra gli artisti impegnati in queste Storie dell'Antico e del Nuovo Testamento spicc\u00f2 presto un maestro innovatore, il cosiddetto Maestro di Isacco, tradizionalmente identificato col giovane Giotto o con un maestro romano, forse Pietro Cavallini. Lo stesso maestro si vide poi affidato il ciclo pi\u00f9 importante, quello delle 28 \"Storie di san Francesco\": anche in questo caso \u00e8 tradizionale il riferimento a Giotto, molto probabilmente autore effettivo del ciclo, ma altrettanto probabile \u00e8 la presenza di altri capibottega, in particolare il \"secondo capobottega\" che Federico Zeri e altri studiosi riconobbero in Pietro Cavallini, ipotesi tuttora controversa.\nAllo scadere del secolo la decorazione della basilica superiore doveva essere terminata e il principale capobottega doveva lasciare il cantiere delegando a un maestro meno dotato il completamento delle ultime scene, il Maestro della Santa Cecilia.\nLa decorazione riprese dalla basilica inferiore verso il 1307 e questa volta \u00e8 sicura la presenza di Giotto, sebbene coadiuvato da numerosi collaboratori che rendono comunque difficile l'attribuzione delle scene. La bottega giottesca si occup\u00f2 in sequenza della Cappella della Maddalena, del transetto destro e della volta sopra l'altare con le \"Allegorie francescane\", terminando nel 1311 circa o, secondo un'altra ipotesi, nel 1334.\nLa volta con le \"Allegorie\", con uno sfarzoso sfondo dorato, segn\u00f2 ormai il culmine la revisione del pauperismo voluto dal fondatore dell'Ordine, all'insegna di una decorazione sempre pi\u00f9 fastosa, secondo un processo graduale avviato dal generalato di Giovanni da Murro in poi. Negli anni venti del Trecento arrivarono ad Assisi i pittori senesi, quali Simone Martini e Pietro Lorenzetti, autori di straordinari cicli rispettivamente nella Cappella di San Martino e nel transetto sinistro della basilica inferiore. Entro gli anni trenta del Trecento la decorazione della basilica poteva dirsi completata.\nNel Seicento si verific\u00f2 la ridipinture dell'abside della basilica inferiore, per rimediare al guasto \"Giudizio\" di Stefano Fiorentino, ad opera del Sermei (1623) e la decorazione di alcune parti della campata di ingresso e delle cappelle attinenti nella basilica inferiore ad opera di vari artisti locali.\nDal ventesimo secolo.\nTra il 1965 e il 1983 la basilica sub\u00ec un'importante serie di lavori di restauro, mirati a consolidare le strutture e a salvaguardare gli affreschi, talvolta staccati recuperandone anche le sinopie (collocate nel museo del Tesoro)\nIl terremoto del 26 settembre 1997 caus\u00f2 profonde lesioni alla basilica superiore, con il crollo della volta in due punti (che provoc\u00f2 la morte di due frati e di due anziani coniugi, ricordati con un'iscrizione nel pavimento all'ingresso della basilica) e ingenti danni al timpano sud del transetto: 130 metri quadrati di affreschi medievali furono ridotti in frammenti. In particolare croll\u00f2 parte degli affreschi sulla volta della prima campata: il \"San Girolamo\" (attribuito da alcuni a Giotto giovane), dove erano raffigurati i \"Quattro Dottori della Chiesa\"; la figura di \"San Matteo\", sulla volta raffigurante i \"Quattro evangelisti\" di Cimabue; inoltre, la volta stellata, ridipinta nell'Ottocento. Sull'arco di controfacciata e sul costolone, anch'essi crollati, rovinarono a terra otto figure di santi e altre decorazioni. La basilica rimase chiusa per due anni per i necessari lavori di restauro.\nDescrizione.\nLa basilica \u00e8 formata da due chiese sovrapposte, una inferiore e una superiore, legate a due diverse fasi costruttive: la prima legata al romanico umbro, di derivazione lombarda, la seconda legata al gotico di matrice francese. Straordinario \u00e8, in entrambi i casi, l'apparato decorativo interno.\nDi fronte all'atrio che precede l'ingresso della basilica inferiore si trova l'ex oratorio di San Bernardino, costruito per il Terz'Ordine francescano da maestranze lombarde intorno alla met\u00e0 del XV secolo.\nL'abside, visibile dal Chiostro grande o dalla terrazza che vi si affaccia, ha forma semicircolare in basso che diventa poligonale in alto. Fiancheggiata da due piloni cilindrici, vi si aprono finestroni gotici.\nLa chiesa inferiore.\nLa chiesa inferiore fu iniziata sotto la soprintendenza di frate Elia nel luglio del 1228.\nI lavori dovevano essere terminati nel 1230 quando vi fu traslato il corpo del santo deposto in un sarcofago sotto l'altare maggiore, dov'\u00e8 tuttora conservato in una piccola cripta. Inoltre, ai quattro angoli della cripta, sono stati sistemati i corpi dei beati frati Angelo, Leone, Masseo e Rufino e, lungo la scala che dalla basilica conduce alla cripta, il corpo della beata Jacopa dei Settesoli nobildonna romana moglie di Graziano Frangipane.\nQuell'edificio, corrispondente all'odierna seconda, terza e quarta campata dell'odierna chiesa, era probabilmente un'aula rettangolare, nella sua semplicit\u00e0 vicina al modello francescano.\nAlle decorazioni della basilica hanno collaborato i pi\u00f9 illustri artisti del tempo da Giotto a Cimabue a Simone Martini.\nSempre nella basilica inferiore \u00e8 situato un locale che ospita le reliquie di san Francesco, un piccolo ma significativo insieme di oggetti appartenuti al santo.\nLa chiesa inferiore ha la funzione di chiesa sepolcrale, sottolineata anche dalla presenza della cripta.\nAppare ancora quasi romanica: \u00e8 priva di elevazione, le crociere sono larghe, i costoloni hanno una sezione quadrangolare, i pilastri sono bassi e grossi per sostenere il grave peso della chiesa superiore. Ma che siamo ormai in un periodo gotico \u00e8 reso palese dal forte distacco dei costoloni dalle vele, che fa risaltare l'ossatura in maniera pi\u00f9 sentita che nel romanico.\nTra i sepolcri monumentali, degno di nota quello di Giovanni di Brienne, imperatore latino di Costantinopoli (IV Crociata)\nLa chiesa superiore.\nLa chiesa superiore presenta una facciata semplice a \"capanna\". La parte alta \u00e8 decorata con un rosone centrale, con ai lati i simboli degli Evangelisti in rilievo. La parte bassa \u00e8 arricchita dal maestoso portale strombato. Sul lato sinistro della facciata \u00e8 stata appoggiata , nel Seicento, la \"Loggia delle benedizioni\" dalla quale, in epoca passata, si mostrava il \"Velo santo\" della Madonna. Sullo stesso lato, poco dopo la costruzione della chiesa superiore, \u00e8 stato innalzato il campanile, un tempo cuspidato.\nL'architettura interna mostra invece i caratteri pi\u00f9 tipici del gotico italiano: archi a sesto acuto che attraversano la navata, poggianti su semipilastri a fascio, dai quali si diramano costolature delle volte a crociera ogivali e degli arconi laterali che incorniciano le finestre. La fascia inferiore \u00e8 invece liscia, e venne predisposta fin dall'inizio per la creazione di una \"bibbia per i poveri\", rappresentata dalla decorazione didascalica ad affresco. Rispetto ad esempi marcatamente schiacciati (come la Basilica di Sant'Ambrogio a Milano) o ad altri orientati verso il verticalismo (gotico d'Oltralpe), la basilica francescana presenta un bilanciato equilibrio in alzato, con lo slancio dei pilastri e delle volte interrotto dall'orizzontalit\u00e0 del ballatoio che corre sotto le finestre, che d\u00e0 un sofisticato ritmo di linee perpendicolari.\nUna certa somiglianza viene evidenziata con alcuni edifici francesi, come la cattedrale di Angers, che presenta affinit\u00e0 sia in alzato sia in pianta.\nLa basilica superiore contiene la pi\u00f9 completa raccolta di vetrate medievali d'Italia. Quelle della zona absidale (antecedenti al 1253) sono attribuite ad artisti della Germania nord-orientale, mentre quelle del transetto e della navata sono in parte di francesi e in parte di una bottega nata nell'ambito dell'officina del Maestro di San Francesco, databili nella seconda met\u00e0 del XIII secolo.\nIntorno al 1288 sarebbero iniziate anche le decorazioni ad affresco. La decorazione di entrambe le basiliche corrisponde ad una serie di programmi (in qualche caso, in parte, distrutti), ciascuno dei quali \u00e8 stato pensato in vista di un piano decorativo integrale, finalizzato all'esaltazione della figura di san Francesco.\nLo straordinario risultato finale \u00e8 dovuto al contributo essenziale di artisti di altissimo livello come Cimabue e Giotto, le cui sperimentazioni hanno fatto, della basilica di Assisi, uno dei luoghi pi\u00f9 importanti per l'evoluzione dell'arte italiana ed europea tra il Duecento e il Trecento.\nLa basilica superiore \u00e8 adibita alle funzioni liturgiche di carattere ufficiale, come testimonia la presenza del trono papale nell'abside.\nLa basilica superiore fu modello e ispirazione per le chiese francescane, anche se talvolta venne liberamente reinterpretato, per esempio usando una copertura a capriate invece delle volte. Tra le derivazioni pi\u00f9 dirette la basilica di Santa Chiara, sempre ad Assisi, le chiese di san Francesco a Arezzo e a Cortona, la basilica di San Lorenzo Maggiore a Napoli. Fuori dall'Italia si riscontrano somiglianze per esempio nella Cattedrale di Angers in Francia, dove probabilmente ci furono contatti tramite Haymo di Faversham, generale dei francescani dal 1240 al 1244.\nOrgani a canne.\nNella basilica vi \u00e8 l'organo a canne Mascioni \"opus 1053\", costruito nel 1982. A trasmissione elettrica, conta 44 registri suddivisi fra le tre tastiere e la pedaliera. Le canne, senza mostra, sono tutte collocate nello spazio fra la parete dell'abside e gli schienali degli stalli del coro, che le celano completamente alla vista; la consolle, invece, si trova generalmente nel transetto destro.\nIl campanile.\nA ridosso del fianco sud si innalza l'alta torre campanaria (completato nel 1239), con un gioco di cornici e archetti pensili che ne spezzano la corsa verso l'alto. Percorso verticalmente da lesene, ha la cella campanaria aperta con triplice arcata. L'originaria copertura a cuspide fu abbattuta nel 1530. All'interno della cella stessa si trovano sette campane elettrificate a slancio, di cui le 5 pi\u00f9 grandi fuse dai Fratelli Baldini di Rimini nel 1837. Solo una di esse (la terza campana, per l'esattezza) \u00e8 stata fusa l'anno prima, nel 1836.\nLa prima campana (affettuosamente chiamata \"Francesca\") \u00e8 collocata al centro della cella campanaria. Suona un Si2 calante ed ha un diametro pari a 164,8\u00a0cm e uno spessore pari a circa 13\u00a0cm. Pesa 28 quintali, ed \u00e8 una delle campane pi\u00f9 grandi di Assisi, dopo la campana della basilica di Santa Maria degli Angeli (il cui \u00e8 peso \u00e8 di 51 quintali) e la \"Campana delle Laudi\" della Torre del Popolo (il cui peso \u00e8 stimato tra i 40-45 quintali).\nLa seconda campana (che guarda la piazza Superiore) \u00e8 collocata a destra rispetto alla prima campana. Suona un Re3 calante, ed ha un diametro pari a 131,5\u00a0cm e uno spessore pari a 10,5\u00a0cm. Pesa 14,2 quintali.\nLa terza campana (l'unica fusa nel 1836 e che guarda sempre la Piazza Superiore) \u00e8 collocata a sinistra rispetto alla prima campana. Suona un Mi3 ed ha un diametro pari a 122,7\u00a0cm e uno spessore pari a 10\u00a0cm. Pesa 11,8 quintali.\nLa quarta campana (che guarda la vallata) \u00e8 collocata dietro la seconda campana, e suona un Fa#3 calante. Ha un diametro pari a 108\u00a0cm e uno spessore pari a 8,5\u00a0cm. Pesa 8 quintali.\nLa quinta campana (che guarda la vallata) \u00e8 collocata dietro la terza campana, e suona un Sol#3. Ha un diametro pari a 87,5\u00a0cm e uno spessore pari a 6\u00a0cm. pesa 4,2 quintali.\nLe due campane pi\u00f9 piccole sono collocate in alto alle campane maggiori.\nConfigurazione canonica.\nGregorio IX - che della Basilica e annesso Sacro Convento fu il fondatore - con la bolla \"Is qui Ecclesiam\" del 22 aprile 1230 ne disponeva la diretta soggezione al romano pontefice riconoscendole il titolo di \"Caput et Mater\" dell'Ordine francescano il cui \"servitium\" affidava ad esso in perpetuo.\nCon la costituzione apostolica \"Fidelis Dominus\" del 25 marzo 1754, papa Benedetto XIV, confermando la Basilica come \"Caput et Mater Ordinis Fratrum Minorum\", la elevava a Basilica patriarcale e Cappella papale.\nL'8 agosto 1968, con il \"motu proprio Inclita toto\", papa Paolo VI assegnava alla Basilica un cardinale legato residente in Roma con la facolt\u00e0 di esercitare, in nome del Pontefice, la \"ordinariam et immediatam iurisdictionem\" sulla Basilica, concedendogli nel contempo di demandare tale giurisdizione al Custode del Sacro Convento come suo vicario.\nTale \"status\" \u00e8 stato profondamente modificato da papa Benedetto XVI che, al fine \u00abdi realizzare una pi\u00f9 efficace intesa tra le attivit\u00e0 che si svolgono sia nella Basilica di San Francesco (con annesso Sacro Convento), sia nella Basilica di Santa Maria degli Angeli (ed unito Convento) e la pastorale della diocesi di Assisi-Nocera Umbra-Gualdo Tadino, e anche con la pastorale promossa a livello regionale e nazionale dalle rispettive Conferenze episcopali\u00bb, col \"motu proprio\" \"Totius orbis\" del 9 novembre 2005, assegnava al vescovo di Assisi-Nocera Umbra-Gualdo Tadino \u00abla giurisdizione prevista dal diritto sulle chiese e sulle case religiose per quanto riguarda tutte le attivit\u00e0 pastorali\u00bb svolte nelle due Basiliche (e relativi Conventi). Stabiliva poi per entrambe le Basiliche un Cardinale di S.R.C. come suo Legato \u00abil quale, pur non godendo di giurisdizione, avr\u00e0 il compito di perpetuare con la sua autorit\u00e0 morale gli stretti vincoli di comunione tra i luoghi sacri alla memoria del Poverello e questa Sede Apostolica\u00bb.\nDal 24 ottobre 2017 il legato pontificio per le basiliche di Assisi \u00e8 il cardinale Agostino Vallini. In tale veste, il 22 novembre 2020, egli ha presieduto nella basilica di San Francesco alla solenne consacrazione episcopale dell'allora custode generale del Sacro Convento di San Francesco, fra' Mauro Gambetti, elevato alla porpora cardinalizia pochi giorni dopo da papa Francesco.\nNel 2006, con la rinuncia da parte di papa Benedetto XVI al titolo formale di Patriarca d'Occidente, \u00e8 stata rinominata ufficialmente basilica papale."}
{"id": "290575", "revid": "254059", "url": "https://it.wikipedia.org/wiki?curid=290575", "title": "Biblioteca Ambrosiana", "text": "La Veneranda Biblioteca Ambrosiana \u00e8 un'istituzione ecclesiastica comprendente una biblioteca pubblica, una pinacoteca e un'accademia di studi, fondata nel 1607 dal cardinale Federico Borromeo, situata nel comune di Milano all'interno del Palazzo dell'Ambrosiana.\nStoria.\nFederico Borromeo (1564-1631), cardinale arcivescovo di Milano, durante i soggiorni a Roma tra il 1585 e il 1595 e dal 1597 al 1601, matur\u00f2 l'idea di un'istituzione culturale di alto livello artistico, letterario e scientifico, \u00abper un servizio universale\u00bb a gloria di Dio e per la promozione integrale dei valori umanistici. Rientrato a Milano invi\u00f2 emissari a raccogliere manoscritti e stampati da ogni parte del mondo e pose mano alla costruzione dell'Ambrosiana, affidandone l'edificazione a Lelio Buzzi e Francesco Maria Richini nel 1603, e nel 1611 a Fabio Mangone, che aggiunse all'edificio della Biblioteca anche i due saloni per l'Accademia e le raccolte d'arte. \nNotevoli e di fattura raffinatissima furono le opere sottratte alla Biblioteca Ambrosiana e spedite in Francia durante le spoliazioni napoleoniche. Antonio Canova disponeva di una lista di opere d'arte spedite al \"Musee Napoleon\" dai funzionari napoleonici e provenienti dall'Ambrosiana. Il Cardinal Borromeo era un ammiratore dell'arte fiamminga, e i maggiori danni vennero subiti proprio dalla collezione fiamminga. Il Cardinale in persona aveva commissionato due opere a Jan Brueghel il Vecchio, l\"Aria\" e la \"Terra\". Queste vennero spedite al Louvre il 25 Giugno 1796 dove ancora oggi l\u00ec si trovano. \"La Vergine\" Pieter Paul Rubens venne sequestrata e arriv\u00f2 al Louvre nel 1797, come \"La Vergine e tre santi\" di Lucas van Leyden che rimase anch'essa al Louvre. Da notare come numerose opere si persero durante il tragitto o non vennero mai rintracciate. I napoleonici avevano una vera e propria brama di arricchire il Louvre delle opere di Leonardo. Quando seppero che la Biblioteca custodiva la \"testa della Vergine\" di Leonardo, la prelevarono nel maggio 1796 e la spedirono in Francia, ma venne persa durante il tragitto. \"Un soldato e un vecchio\" di Francesco Cairo venne sequestrato il 24 maggio 1796 e spedito a Parigi, ma fu anch'esso perso durante il tragitto. Il \"Concerto campestre\" del Giorgione venne prelevato il 24 mai 1796 e spedito al \"Mus\u00e9e de Rouen\" nel 1801. \nTra il 1826 e il 1836 Giacomo Moraglia sull'area della preesistente chiesa di S. Maria della Rosa realizz\u00f2 il cortile neoclassico e rovesci\u00f2 l'ingresso sul lato nord, incorporando anche l'aula rinascimentale della Confraternita del Pio Istituto di Santa Corona. Nel 1923 il cortile neoclassico fu trasformato nella Sala di lettura attuale, e nel 1928 fu annesso all'Ambrosiana l'edificio appartenente agli Oblati fondati da san Carlo Borromeo, con la chiesa di S. Maria Maddalena al Santo Sepolcro di origini millenarie, antecedente la prima crociata. Dopo i bombardamenti del 1943 i lavori di ripristino furono affidati a Luigi Caccia Dominioni, e le vetrate artistiche al pittore Carlo Bazzi. Dal 1990 al 1997 sono stati eseguiti lavori di restauro e ristrutturazione realizzando un ammodernamento completo di quasi tutti gli ambienti, grazie al contributo della banca Cariplo, poi Intesa-Bci.\nIstituzione.\nIl cardinale Federico Borromeo affid\u00f2 nel 1604 l'attivit\u00e0 scientifica e culturale dell'Ambrosiana a un Collegio di Dottori, presieduto da un Prefetto che, secondo le Norme promulgate nel 1998 dall'arcivescovo di Milano, Carlo Maria Martini, \u00e8 nominato dall'Arcivescovo.\nIl Collegio dei Dottori e la Biblioteca Ambrosiana ebbero sorte felice, sostenuti da sapienti norme stabilite dal fondatore, che ne assicur\u00f2 la continuit\u00e0 istituendo anche una Congregazione di Conservatori e dotandola di adeguate risorse. I Dottori erano originariamente previsti fino a un numero di dodici ecclesiastici, affiancati da quattro Dottori laici. Motori della ricerca, dell'insegnamento e dello studio dovevano essere i membri di tre Collegi che avrebbero dovuto svolgere un'azione coordinata: dei Dottori, dei Professori e degli Alunni. Era cos\u00ec tracciata la missione e l'identit\u00e0 dall'Ambrosiana quale centro letterario, scientifico e artistico di eccellenza a carattere interdisciplinare e universitario, secondo il motto tuttora vigente \"Singuli singula\". Dal 2008 \u00e8 stata costituita la Fondazione Cardinal Federico Borromeo, per offrire sostegno finanziario alle sempre pi\u00f9 numerose attivit\u00e0 culturali dell'Ambrosiana, ora ampliate e potenziate.\nBiblioteca.\nCon l'apertura al pubblico della Biblioteca Ambrosiana, l'8 dicembre 1609, nasceva quella che nel 1623 Galileo Galilei scrivendo al cardinale Federico defin\u00ec \u00ab[...] l'eroica et immortal libreria\u00bb. Il patrimonio originario comprendeva circa 30.000 stampati e 8.000 manoscritti, acquistati da ogni parte del mondo, fino dalle lontane terre d'Arabia, Cina, Russia, Indie e Giappone, tra i pi\u00f9 preziosi della storia della cultura e della scienza sia occidentale sia orientale; a questo periodo risale l'acquisizione dei manoscritti dell'Abbazia di San Colombano di Bobbio (1606) e della biblioteca del bibliofilo padovano Gian Vincenzo Pinelli (1608).\nPossiamo ricordare tra questi:\nLa fama dell'Ambrosiana le attirava altre eccezionali donazioni, come:\nLe donazioni continuarono nei secoli, consentendo nel 1909 l'acquisizione dei 1600 codici arabi del fondo Caprotti, fino a quelle pi\u00f9 recenti dell'indologo Enrico Fasana, dell'Istituto italo-cinese Vittorino Colombo e di altre istituzioni culturali italiane e straniere. \nDal 2009 \u00e8 iniziata, nella Sala Federiciana dell'Ambrosiana e nella Sacrestia Monumentale del Bramante presso Santa Maria delle Grazie, la serie di Mostre che - culminando nel 2015, anno dell'Expo mondiale in Milano - espongono progressivamente nella sua integralit\u00e0 il capolavoro del genio di Leonardo da Vinci, con gli oltre 2000 suoi disegni raccolti nei 1119 fogli del Codice Atlantico.\nPinacoteca.\nFederico Borromeo era stato il primo sostenitore e successivamente Patrono dell'Accademia di San Luca, progettata da papa Gregorio XIII nel 1577 e inaugurata a Roma da Federico Zuccari nel 1593. Giunto nel 1595 a Milano come arcivescovo, progettava di fondarvi un'Accademia artistica, pari a quelle di Firenze e di Roma. Mentori del programma del cardinale erano, tra i molti, Giusto Lipsio docente a Lovanio, Ericio Puteano professore alle Scuole Palatine di Milano e, tra gli artisti, i Brueghel e i fratelli Brill. Nel 1618 Federico don\u00f2 all'Ambrosiana la sua raccolta di dipinti e disegni, costituendo cos\u00ec il nucleo iniziale della Pinacoteca, con opere di Raffaello, Caravaggio, Leonardo, Tiziano, Bernardino Luini. La fondazione dell'Accademia di disegno, pittura, scultura e architettura avvenne il 25 giugno 1620, con la nomina dei tre maestri Giovanni Battista Crespi detto il Cerano, Gian Andrea Biffi e Fabio Mangone, direttori rispettivamente per la pittura, la scultura e l'architettura; i primi allievi furono in numero di nove. Oggi la Pinacoteca comprende 24 sale e consente di ammirare circa 300 capolavori dei massimi artisti italiani e europei, con un piano pluriennale di mostre anche all'estero, fra cui quella a Tokyo nell'aprile-giugno 2013. (cfr. Newsletter 2013/6 )\nAccademia.\nLe ricerche accademiche si sono fatte pi\u00f9 intense con la fondazione, nel 1963, dell'Accademia di S. Carlo Borromeo da parte dell'arcivescovo cardinale Giovanni Battista Montini, poi papa Paolo VI; nel 1976 il cardinale Giovanni Colombo con nuovo statuto ne affidava la direzione a monsignor Carlo Marcora, dottore dell'Ambrosiana. Dopo un ulteriore rinnovamento dello statuto voluto dal cardinale Carlo Maria Martini nel 1994, nel 2003 avvenne la fondazione dell'Accademia di Sant'Ambrogio, entrambe fuse nel 2008 dall'Arcivescovo di Milano cardinale Dionigi Tettamanzi in un'unica Accademia Ambrosiana con 7 classi di studi: borromaici, ambrosiani, greci e latini, di italianistica, di slavistica, sul Vicino Oriente e sull'Estremo Oriente. Queste ultime due Classi comprendono a loro volta 7 Sezioni di studi arabi, armeni, ebraici, siriaci e, in Asia orientale, studi sulle diverse culture dell'area, in particolare cinese, giapponese e indiana.\nIl raccordo tra l'Accademia e il Collegio \u00e8 assicurato mediante la nomina del direttore di ciascuna classe, scelto tra i dottori del Collegio. Sono oggi membri dell'Accademia circa 250 professori universitari di ogni parte del mondo, assistiti da 14 segretari accademici. Ciascuna classe pubblica una propria serie di volumi miscellanei con saggi e ricerche specifiche, mentre nella serie di Fonti e studi si pubblicano opere monografiche d'interesse generale per l'intera Accademia.\nResti del foro romano di Milano.\nNei sotterranei della Biblioteca Ambrosiana \u00e8 possibile visitare i resti dell'antica pavimentazione del foro romano di Milano. Questa pavimentazione, risalente all'epoca augustea e ancora nella collocazione originaria, appare formata da grandi lastre rettangolari di marmo rosso di Verona aventi dimensioni irregolari. Esse hanno infatti ancora la sagomatura originale, che un tempo accompagnava il profilo degli edifici ad esse adiacenti. Si sono anche conservati alcuni gradini che davano accesso alle botteghe, che si trovavano sotto i portici del foro, e i resti di una canaletta in pietra di scarico delle acque meteoriche.\nCasa Museo Lodovico Pogliaghi.\nAlla Veneranda Biblioteca Ambrosiana appartiene la casa museo di Lodovico Pogliaghi, per lascito testamentario dello stesso artista, con tutte le sue collezioni archeologiche, artistiche e librarie. La villa, situata al termine del Viale delle cappelle del Sacro Monte di Varese, \u00e8 stata riaperta al pubblico nel maggio del 2014."}
{"id": "290576", "revid": "915690", "url": "https://it.wikipedia.org/wiki?curid=290576", "title": "Garo Aida", "text": "Ha lavorato anche nella pubblicit\u00e0.\nNegli ultimi anni ha cominciato a pubblicare libri di fotografie di modelle molto giovani, e DVD di questo tipo, diventando ancora pi\u00f9 popolare.\nLa sua modella pi\u00f9 famosa \u00e8 Mao Kobayashi, le altre sono invece Saaya, Kiri Sari, Hibino Azusa."}
{"id": "290594", "revid": "2173588", "url": "https://it.wikipedia.org/wiki?curid=290594", "title": "Perclorato d'ammonio", "text": "Il perclorato di ammonio \u00e8 il sale di ammonio dell'acido perclorico.\nCome molti sali di ammonio, si decompone prima di raggiungere il punto di fusione, rilasciando azoto, ossigeno, cloro ed acqua.\nApplicazioni.\n\u00c8 un potente ossidante, frequentemente utilizzato nella formulazione di propellenti solidi impiegati nella propulsione spaziale e rappresenta il 75% circa in massa dell'intero propellente (la restante parte \u00e8 costituita da un 25% di combustibile e da un legante polimerico). Fortemente costoso, \u00e8 oggi allo studio la sostituzione di questo sale con nitrato d'ammonio, meno oneroso in termini economici, ma anche meno prestante dal punto di vista balistico. Ci\u00f2 ha portato non al completo abbandono del perclorato di ammonio, ma ad una sua parziale sostituzione al fine di garantire prestazioni accettabili."}
{"id": "290596", "revid": "1543377", "url": "https://it.wikipedia.org/wiki?curid=290596", "title": "Frequenza dei fotogrammi", "text": "La frequenza dei fotogrammi (in lingua inglese frame rate) \u00e8 la frequenza di cattura o riproduzione dei fotogrammi che compongono un filmato. Un filmato, o un'animazione al computer, \u00e8 infatti una sequenza di immagini riprodotte ad una velocit\u00e0 sufficientemente alta da fornire, all'occhio umano, l'illusione del movimento. La frequenza dei fotogrammi viene misurata in hertz (Hz), nei monitor a scansione progressiva, oppure espresso in termini di fotogrammi per secondo (fps).\nStandard.\nLe modalit\u00e0 di scansione video standard - e le relative frequenze - utilizzate in ambito televisivo e cinematografico sono:\nHigh Frame Rate.\nHigh Frame Rate, abbreviato in HFR, \u00e8 un'elevata frequenza di fotogrammi, nome di una nuova tecnica di ripresa e di proiezione, in ambito cinematografico, introdotta dal regista Peter Jackson nel 2012 con la trilogia de\"Lo Hobbit\". Essa abbandona lo standard dei classici 24 fotogrammi al secondo, e introduce una nuova velocit\u00e0 dai \"48 ai 60 fotogrammi al secondo\", ottenendo cos\u00ec immagini pi\u00f9 fluide e quasi prive di artefatti visivi. \nFanno parte di questa nuova tecnologia anche: \nInterlacciamento.\nUn fenomeno correlato al numero di fotogrammi al secondo - in particolare su uno schermo a tubo catodico - \u00e8 lo \"sfarfallio\" (flicker) dell'immagine ovvero un cambiamento continuo di luminosit\u00e0 che compromette la qualit\u00e0 dell'esperienza visiva. Poich\u00e9 questo effetto \u00e8 dovuto alla bassa frequenza con cui sono \"ravvivati\" i fosfori sullo schermo, si \u00e8 cercato di eliminarlo aumentando il frame rate; per fare questo, senza aumentare anche la larghezza di banda del segnale, si \u00e8 optato per il cosiddetto interlacciamento: ogni fotogramma al secondo viene suddiviso in due semiquadri, ovvero vengono prima visualizzate solo le righe dispari dell'immagine, poi solo quelle pari. In questo modo, anche se ogni riga \u00e8 aggiornata 25 (o 29,97) volte al secondo, come per esempio negli standard televisivi analogici PAL e NTSC, ogni zona dell'immagine \u00e8 tracciata due volte, quasi come se fossero scansionati 50 (PAL) o 59,94 (NTSC) fotogrammi al secondo.\nFrame rate e visione umana.\nSebbene un filmato sembri mostrare delle immagini in movimento in realt\u00e0 ci\u00f2 che viene visualizzato \u00e8 una sequenza di immagini fisse. Una prima spiegazione del fenomeno dal punto di vista biologico, fu ipotizzata dal fisico belga Joseph Plateau, nel XIX secolo, secondo il quale la percezione del movimento continuo era dovuta alla persistenza delle immagini sulla retina, ma questa teoria fu successivamente smentita da Max Wertheimer: \u00e8 il cervello che, secondo meccanismi non ancora del tutto chiariti, esegue un'operazione di \"assemblaggio\" dei singoli fotogrammi, interpretandolo come un movimento."}
{"id": "290600", "revid": "508036", "url": "https://it.wikipedia.org/wiki?curid=290600", "title": "Giuseppe Ripamonti", "text": "Fu cronista della peste del 1630 di Milano; scrisse una Storia di Milano e una storia della Chiesa milanese. Fu latinista presso il cardinale Federico Borromeo e \"Real Historico\" presso il Governo spagnolo di Milano. Sub\u00ec un processo da parte del Sant'Uffizio in circostanze ancora non del tutto chiarite. Dimenticato per quasi due secoli, nel XIX secolo ispir\u00f2 Alessandro Manzoni e fu la fonte storica principale de \"I promessi sposi\". A lui \u00e8 intitolata la via pi\u00f9 lunga di Milano, nei pressi della quale Alessandro Manzoni stampava le proprie opere.\nIl contesto storico.\nIl Ducato di Milano era dal 1535 sotto il dominio spagnolo. \u00c8 il periodo della Guerra dei trent'anni (1618-1648). La crisi economica affannava tutta Europa, aggravata in Italia dalla riduzione dell'attivit\u00e0 commerciale, da un'elevata fiscalit\u00e0, dal rincaro delle materie prime, dallo stato di abbandono delle campagne: si diffondeva la miseria e la criminalit\u00e0; la repressione fu spesso dura. Il governo spagnolo non riusc\u00ec a superare il disordine amministrativo e sociale del Ducato.\nMilano fu colpita dalla carestia e poi dalla peste tra gli anni venti e gli anni trenta. Nel 1630 i Lanzichenecchi, inviati a Mantova da Ferdinando II d'Asburgo, passarono da Milano. Predominarono in questo periodo a Milano le figure di san Carlo Borromeo e del pi\u00f9 giovane cugino cardinale Federico Borromeo.\nEntrambi, accanto all'opera di governo e di assistenza, daranno grande impulso allo sviluppo di istituzioni erudite nella citt\u00e0, soprattutto il secondo fu mecenate e umanista e fond\u00f2 la Biblioteca Ambrosiana. Molto fervida fu la loro attivit\u00e0 nell'applicazione dei dettami della Controriforma (il Concilio di Trento si era concluso nel 1563). Il cardinale Federico Borromeo fond\u00f2 diversi seminari, e fece costruire diverse nuove chiese; si impegn\u00f2 nella lotta alle eresie con numerosi scritti; affront\u00f2 i protestanti dei Grigioni nelle valli alpine a nord di Milano. Il Ripamonti lo seguir\u00e0 e sar\u00e0 cronista delle sue visite pastorali in quei luoghi. Nella prima met\u00e0 del 1600 a Milano vennero celebrati diversi processi per stregoneria conclusisi col rogo in pubblico delle accusate. Anche persone colte, come lo stesso Federico Borromeo, non furono esenti da superstizioni, che toccheranno il momento pi\u00f9 drammatico nell'arresto e nella condanna a morte degli untori.\nIl governo del Ducato era affidato a una pletora di organi, le cui competenze e giurisdizioni spesso si sovrapponevano. Il Governatore di Milano era spagnolo, di nomina reale e con incarico triennale. Aveva ampi poteri. Presiedeva il \"Consiglio Generale dei 60 decurioni\" (il pi\u00f9 importante organo dell'amministrazione cittadina milanese), aveva potere normativo e giudiziario (anche di concedere le grazie ai condannati). Era affiancato dal \"Consiglio segreto\", un organo collegiale consultivo, e si avvaleva di un apparato burocratico, denominato \"Cancelleria segreta\". Il comando delle forze armate era affidato al \"Castellano\"; spesso le cariche di governatore e di castellano erano affidate alla stessa persona.\nVi era inoltre il \"Senato\", organo collegiale, composto, nel 1600, da 15 giureconsulti con incarico a vita, tre spagnoli e gli altri appartenenti al patriziato milanese. Aveva soprattutto funzioni giudiziarie, di corte suprema e poteva sentenziare della illegittimit\u00e0 delle leggi. Si occupava inoltre della censura dei libri e della tutela della salute pubblica, attraverso un \"magistrato di sanit\u00e0\".\nI conflitti di potere tra autorit\u00e0 spagnole e autorit\u00e0 religiose erano iniziati dal tempo di Carlo Borromeo. Nel 1615, dopo anni di trattative e di mediazioni, si arriv\u00f2 a definire le giurisdizioni di entrambi: Federico Borromeo e il governatore di Milano firmarono la \"Concordia Iurisdictionalis inter Forum Ecclesiasticum et Forum Saeculare\".\nLa \"Concordia\" sar\u00e0 controfirmata da papa Paolo V e dal re Filippo III di Spagna nel 1617 e pubblicata nel 1618. Questo atto per\u00f2 non risolse i problemi, ampli\u00f2 comunque il potere giurisdizionale alla chiesa milanese in campo finanziario (gestione dell'Economato) e fiscale.\nBiografia.\nDa Tegnone a Milano.\nGiuseppe Ripamonti nacque a Tegnone, piccolo borgo, frazione di Colle Brianza in provincia di Lecco. Nel 1863 il nome della localit\u00e0 fu cambiato nell'attuale Ravellino. Tegnone faceva parte della pieve di Missaglia, compresa nell'Arcidiocesi e nel Ducato di Milano.\nFu battezzato nella parrocchia di San Michele Arcangelo nella vicina Nava il 28 agosto 1577 con il nome di Joseph. Il padre, Bertolino Ripamonti, e la madre, Lucrezia, erano contadini in discrete condizioni economiche, nonostante la crisi agricola dell'epoca e la scarsa fertilit\u00e0 delle terre della zona..\n\u201cIl fanciullo, di belle forme, cresceva robusto nell'aria balsamica di que' ridenti colli; e siccome appalesava ingegno precoce e svegliatissimo, fu dai genitori destinato alla carriera ecclesiastica, che allora schiudeva largo campo d'onori anche ai giovani del ceto medio\u201d.\nMolte delle notizie biografiche del Ripamonti furono tratte da Ignazio Cant\u00f9 (1810-1877) e Francesco Cusani (1802-1879), due secoli dopo i fatti, dall'archivio della famiglia Borromeo, dove erano conservati gli atti del processo e la trascrizione degli interrogatori (costituti).\nIl Cusani non trov\u00f2 nessun documento significativo riguardo al Ripamonti nella Biblioteca Ambrosiana, sebbene le vicende biografiche del Ripamonti fossero molto note nella Milano del suo tempo, come i provvedimenti giudiziari che lo colpirono (il \u201cprocesso era stato lungo e clamoroso\u201d); lo stesso decurione Girolamo Legnano, che fece pubblicare postume le \"Storie patrie\", affermava genericamente, nell'introduzione, solo che egli \u201cprov\u00f2 varj casi di fortuna, ora prospera ora avversa\u201d. Il Cusani attribuisce questo silenzio a motivi di opportunit\u00e0: \u201cper deferenza ai Dottori dell'Ambrosiana e alla Congregazione degli Oblati, parecchi membri della quale non figurarono troppo bene in quel processo. E la venerazione altres\u00ec al cardinale Federico indusse probabilmente al silenzio, giacch\u00e9, quantunque Egli non solo mitigasse la pena al Ripamonti, ma lo tenesse in seguito vicino a s\u00e9, colmandolo di favori, pure \u00e8 sempre vero che lo aveva lasciato languire in carcere molt'anni per lenta procedura\u201d.\nRipamonti rifer\u00ec, nell'interrogatorio del Tribunale dell'Inquisizione (costituto del 14 settembre 1619), che fino all'et\u00e0 di 17 anni era stato allevato dallo zio Battista Ripamonti, curato della vicina Barzan\u00f2 nella Chiesa parrocchiale di San Vito. Lo zio conosceva il latino e l'ebraico e sembra avesse in mente di trovare il modo per lasciare la parrocchia, e i suoi diritti, al nipote. Spinse perci\u00f2 il nipote a frequentare il Seminario a Milano a sue spese. Ci\u00f2 lascia pensare che Giuseppe Ripamonti \u201cvi and\u00f2 quindi pi\u00f9 che per un'autentica vocazione per quelle che vengono in questi casi chiamate \u00abcircostanze famigliari\u00bb\u201d..\nIl Seminario.\nRipamonti frequent\u00f2 il Seminario di Milano detto \u201cdella Canonica\u201d, vicino a Porta Nuova, che ospitava circa sessanta giovani seminaristi di ceto poco abbiente e che quindi non potevano permettersi dei precettori in casa. I Seminari di Milano erano stati istituiti fin dal 1564 dal cardinale Carlo Borromeo, cugino pi\u00f9 anziano di Federico, in applicazione delle decisioni del Concilio di Trento (XXIII sessione). L'educazione nel Seminario si basava sui tre principi della disciplina, delle pratiche di devozione e dello studio. In particolare, nel Seminario \u201cdella Canonica\u201d, lo studio riguardava la composizione di testi in latino con l'approfondimento degli autori classici, soprattutto Cicerone, la formazione dei confessori e le Sacre Scritture. Fu lo stesso cardinale Federico Borromeo (succeduto dal 1595 al cugino Carlo e a Gaspare Visconti nella carica di arcivescovo di Milano) ad esaminare Giuseppe Ripamonti prima dell'ammissione in seminario: probabilmente fu colpito dalla sua preparazione in latino ed ebraico (che doveva allo zio canonico) e dalla sua intelligenza.\nGli studi.\nGiuseppe Ripamonti entr\u00f2 nel convitto del Seminario nel 1596 e vi rimase fino a quando lo zio curato provvide a pagare la retta. Quando per\u00f2 lo zio fu certo che il Ripamonti non sarebbe pi\u00f9 tornato in paese come curato della parrocchia lo abbandon\u00f2 al suo destino.\nDue erano i motivi del rifiuto da parte del giovane Ripamonti: innanzitutto desiderava proseguire gli studi di filologia e lingue classiche, che lo appassionavano molto pi\u00f9 delle materie ecclesiastiche e del progetto di diventare curato, ma anche per un motivo pratico. La parrocchia dello zio era ambita da un'altra famiglia del luogo, i Pirovano, che gi\u00e0 deteneva dei diritti su di essa e sul reddito che generava. I litigi tra il curato Battista Ripamonti e il prete Gasparo Pirovano durarono diversi anni e si conclusero nel sangue: Gasparo Pirovano uccise il curato, zio del Ripamonti, e fin\u00ec in prigione. Giuseppe Ripamonti anche a quel punto rifiut\u00f2 di tornare temendo la vendetta dei parenti dell'assassino.\nA quel punto, senza risorse, il giovane seminarista dovette lasciare il convitto e and\u00f2 ad abitare con un suo compagno, Antonio Giudici di Macconaga, in una camera in affitto vicino al collegio dei Gesuiti di Brera. L\u00ec frequent\u00f2 il corso di logica, primo anno del dottorato di filosofia destinato ai seminaristi. Dopo, venuto a mancare il sostegno non solo dello zio, ma anche della famiglia, lavor\u00f2 nella casa di Gian Giacomo Resta come precettore del figlio Francesco. Gian Giacomo Resta era un notabile milanese, funzionario pubblico, ma anche professore di eloquenza nelle scuole palatine; il suo palazzo, che ospit\u00f2 il Ripamonti per quattro anni, era nel quartiere di Porta Vercellina, vicino alla residenza dei Borromeo.\nTerminato l'incarico il Ripamonti si trasfer\u00ec per sei mesi a Novara, come segretario del vescovo Carlo Bascap\u00e8, e poi per due anni a Monza, come segretario del dotto arciprete Girolamo Settala. Torn\u00f2 quindi a Milano richiamato dal cardinale Borromeo per coprire la cattedra di latino nel seminario di Porta Orientale. Il cardinale inoltre lo invit\u00f2 ad approfondire le lingue orientali (greco, aramaico ed ebraico) e la storia; in seguito gli fece proseguire solo gli studi storici. Il Ripamonti dovette accettare suo malgrado, perch\u00e9 la sua vera passione erano le lingue classiche e la filologia. Diversi commentatori concordano nell'affermare che conosceva il latino, il greco e l'ebraico quasi come lingue materne. Intrattenne anche una breve corrispondenza in ebraico con il celebre filologo francese Isaac Casaubon.\nIl 17 ottobre 1605, all'et\u00e0 di ventotto anni, venne ordinato sacerdote. Continu\u00f2 a dedicare molto tempo e fervore ai suoi studi, tanto da essere rimproverato di scarso impegno nell'esercizio del sacerdozio (anche dagli inquisitori che in seguito lo giudicheranno); la sua erudizione e intelligenza erano comunque note e apprezzate dal cardinale.\nLa nomina a Dottore dell'Ambrosiana.\nIl 7 settembre 1607 il cardinale Federico Borromeo nomin\u00f2 il Ripamonti, insieme ad altri otto eruditi, membro del Collegio dei Dottori della nascente Biblioteca Ambrosiana. Il cardinale concep\u00ec la fondazione come un centro di cultura e di formazione, infatti affianc\u00f2 ad essa altre istituzioni (il Collegio dei Dottori, la Quadreria, detta dopo Pinacoteca Ambrosiana, e l'Accademia di Belle Arti); \"...questa biblioteca ambrosiana che Federigo ide\u00f2 con s\u00ec animosa lautezza ed eresse, con tanto dispendio, dai fondamenti...\" fu arricchita via via da un gran numero di codici greci, latini, volgari e in lingue orientali, che, per la prima volta furono messi anche a disposizione per la consultazione del pubblico.\nL'apertura al pubblico, l'8 dicembre 1609, fu celebrata con una solenne cerimonia durante la quale fu dato l'incarico formale ai nove Dottori, ciascuno dei quali prendeva l'impegno di interessarsi ad una sola disciplina (il motto dell'istituzione \u00e8 infatti tuttora \"singula singuli\"), di aggiornare periodicamente il mecenate e la Congregazione dei Conservatori (che aveva compiti amministrativi) sui progressi fatti nello studio e di pubblicare i loro risultati in opere a stampa ogni tre anni per conto della Biblioteca.\nCos\u00ec il biografo di Federico Borromeo, Francesco Rivola (1570-1675), descrive pieno di emozione la cerimonia di apertura della Biblioteca Ambrosiana e di investitura ufficiale dei Dottori del Collegio, celebrata nella Chiesa di San Sepolcro alla presenza delle autorit\u00e0 religiose e civili e del popolo di Milano:\n\u00abl'anno suddetto 1609, venuto il giorno dedicato alla Immaculata Concezione di Maria Vergine corrente immediatamente dopo quello dell'Ordinatione di Sant'Ambrogio, (nel qual d\u00ec a bello studio tirata egli [il Borromeo] havea la solenne cerimonia, affinch\u00e9, s\u00ec come al glorioso nome dell'uno, e dell'altra intendeva di dedicare la Biblioteca, ed il Collegio, cos\u00ec del patrocinio, e protettione d'amendue venissero ugualmente a godere) dopo pranzo accompagnato da molti Signori, e massimamente da giovani, che per Dottori dell'Ambrosiano Collegio dovevano essere proclamati, alla chiesa di San Sepolcro si condusse, ove adunati gi\u00e0 si erano per honorar l'attione, il Senato, i Magistrati, i Dottori collegiati, i Primari della Citt\u00e0, fuori per l'angustia, e strettezza del sito, a forza d'alabardieri rimanendosi il popolo, che ondeggiante si vedeva d'ogn'intorno. Quivi nel suo seggio assitosi, e gli altri tutti parimente nel loro preparato luogo postisi a sedere, sal\u00ec sopra d'un posticcio pergamo Luigi Bosso Calonaco Teologo della metropolitana chiesa, e con gran facondia e soavit\u00e0 di dire aperse a tutti, quali fossero i motivi, che indotto havevavo il Cardinale ad aprir quella gran Biblioteca, ed a fondar in essa il Collegio de' Dottori. Diedesi dappoi di piglio ad una carta, nella quale descritti erano i nomi ed i cognomi di tutti i mentovati suggetti, ed altres\u00ec l'argomento dello studio, nel qual ciascuno di loro dovea impiegarsi; e dimandati ad uno ad uno, comparvero tutti l'uno dopo l'altro a'piedi del Cardinale, col\u00e0 dal Mastro delle cerimonie accompagnati; e nell'atto, che genuflessi dalla mano del Fondatore ricevevano la dottoral'insegna della medaglia d'oro da portarsi da loro appesa al collo ogni qualvolta fuori de'domestici confini in pubblico havevano a comparire, cantaronsi a mano a mano da'musici con soave melodia in laude di ciascun di essi due versi, ed a sedersi nel destinato luogo trionfanti dappoi vennero condotti. \nQuesti furono Antonio Olgiato disegnato per primo Bibliotecario, per attender'alla lingua latina, e rinnovar le antiche glorie della Romana eloquenza; Antonio Salmatia per tradurre in latino le pi\u00f9 insigni opere de'Greci Autori; Giosefo Ripamonti per consegnar'alla posterit\u00e0 i fatti gloriosi de' passati, e formar'annali; Antonio Giggio per addimesticar gli stranieri idiomi dell'Arabia, e della Persia, e per convertir in latina lingua i Comenti de' pi\u00f9 famosi Rabini; Francesco Bernardino Ferrario per investigar l'ecclesiatiche, e profane antichit\u00e0, e riti; Benedetto Sosago per provocar co' poetici componimenti le Muse di Parnasso; Antonio Rusca, e Francesco Collio per trattar sottilmente le controversie, e le teologiche materie; e Giosefo Visconti finalmente per osservare l'ecclesiatiche antichit\u00e0..\u00bb.\nIl Ripamonti \"famigliare\" del cardinale Federico Borromeo.\nFederico Borromeo aveva affidato al Ripamonti l'incarico di \"historiografo\" e lo ospit\u00f2 nel suo palazzo, mentre gli altri Dottori del Collegio furono ospitati in case acquistate a spese dell'Ambrosiana. Il Ripamonti divenne assiduo del cardinale, lo accompagnava in molte uscite pastorali in provincia, lo assisteva negli studi, desinava con lui.\nEntrambi avevano caratteri difficili e orgogliosi. La gratitudine e un deferente rispetto guid\u00f2 all'inizio il comportamento del Ripamonti al quale corrispondeva la benevolenza del cardinale verso il giovane erudito; egli era per\u00f2 uno spirito indipendente e suscettibile e consapevole del proprio valore di studioso. Il cardinale, mecenate munifico, aveva da parte sua e fin dalla giovinezza grandi ambizioni letterarie; non per nulla i commentatori sono d'accordo nel giudicare la fondazione della Biblioteca Ambrosiana come la sua creatura prediletta. Egli fu grande erudito e prolifico scrittore, ma al suo grande impegno sembra non corrispondesse un'altrettanta perizia e scioltezza nello scrivere in latino. Ci\u00f2 era noto ai contemporanei. Sembra quindi che il cardinale ritenesse il filologo Ripamonti indispensabile per la traduzione latina dei suoi scritti e che volesse mantenere segreta questa collaborazione. Lo stesso Borromeo nel trattato \"De exercitatione et labore scribendi\" consigliava ai dotti che si accingevano a comporre le loro opere: \"si emendino e si correggano i componimenti vicendevolmente, senza comunque fare di ci\u00f2 strepito di parole\". Il Dandolo e il Cusani attribuiscono a ci\u00f2 gran parte delle sventure successive del Ripamonti.\nLa \"Storia della Chiesa di Milano\".\nNella primavera del 1617 la biblioteca Ambrosiana complet\u00f2 la stampa, in quarto, della I Decade dell\"Historiarum Ecclesiae Mediolanensis\", la prima fatica del Ripamonti scritta per incarico del cardinale Borromeo dopo lunghe ricerche di archivio. L\"imprimatur\" alla pubblicazione da parte del Sant'Uffizio, nella persona del frate agostiniano Luigi Bariola e dei rappresentanti del Capitolo e del Senato milanese, non riusc\u00ec ad evitare che l'opera destasse critiche e dissapori.\nFu detto che l'opera raccontasse eventi poco edificanti di personalit\u00e0 della Chiesa e alludesse a fatti inquietanti del presente raccontando storie e personaggi del passato. Il Ripamonti fu accusato di aver aggiunto queste parti dopo aver ottenuto l\"imprimatur\" delle autorit\u00e0 ecclesiastiche e prima della stampa; egli ammise le correzioni e, a sua difesa, afferm\u00f2 di aver ricevuto verbalmente il permesso di farlo dal padre Luigi Bariola del Sant'Uffizio e che comunque si era attenuto con onest\u00e0 ai documenti consultati.\nL'arresto.\nAll'inizio del 1618 Giuseppe Ripamonti lasci\u00f2 inaspettatamente il palazzo arcivescovile e si trasfer\u00ec nel vicino palazzo ducale (poi diventato palazzo Reale di Milano), passando al servizio di don Pedro \u00c1lvarez de Toledo y Colonna, governatore di Milano e comandante generale di Sua Maest\u00e0 Cattolica di Spagna nel Ducato di Milano, che gli aveva offerto, oltre la protezione e la commissione di opere di storia, anche 200 ducati d'argento. Gli aveva promesso anche che lo avrebbe portato con s\u00e9 in Spagna alla fine del suo mandato. Don Pedro, oltre che un politico, era un erudito e collezionista d'arte; conosceva ed aveva apprezzato la \"Istoriarum Ecclesiae Mediolanensis\" del Ripamonti. Inoltre aveva tutto l'interesse a sostenerlo e lusingarlo anche per motivi politici e giurisdizionali di antagonismo con la Chiesa di Milano e per rivalit\u00e0 e rancori personali nei confronti di Federico Borromeo.\nIl Ripamonti torn\u00f2 pi\u00f9 volte sulla sua decisione di lasciare il cardinale Borromeo; alla fine, nell'estate del 1618, temendo ritorsioni, restitu\u00ec, tramite un padre cappuccino, i 200 ducati al governatore e mand\u00f2 l'abate di Chiaravalle a intercedere per lui presso il cardinale, che si trovava nella sua villa di Groppello, vicino a Milano. Lo implorava anche di tenerlo con lui a Groppello per tema a sua volta di ritorsioni da parte del governatore spagnolo.\nMa il cardinale non lo volle ricevere e lo fece ospitare nella vicina canonica di Vaprio presso il parroco Melzi. L\u00ec fu arrestato e il giorno dopo trasferito nel carcere del Palazzo Arcivescovile di Milano.\nGli inquisitori interrogarono pi\u00f9 volte l'imputato; non fu utilizzata la tortura per espresso ordine del cardinale Borromeo.\nNel carcere dell'Arcivescovado.\nEra intenzione del cardinale Borromeo (lettere a monsignor Settala del 28 marzo, e al monsignor Besozzo del 17 aprile e dell'11 maggio 1619, conservate nell'archivio Borromeo) di trattenere in carcere per qualche anno (non quindi in \"carcere perpetuo\") il Ripamonti in modo da non lasciarlo fuggire e indurlo a pentirsi dell'insubordinazione (\"emendare\") e poi usargli misericordia e riabilitarlo. Per questo fece in modo di prolungare il pi\u00f9 possibile la carcerazione e l'avvio del processo.\nLa Santa Sede e l'Inquisizione di Roma avrebbero chiesto spiegazioni e avocato a s\u00e9 il processo. Solo a quel punto avrebbe provveduto a concludere la causa. In questo modo il cardinale pensava di evitare i pericoli di rivelazioni pericolose del Ripamonti: il \"negotio\" fu tenuto in sospeso e per due anni non furono nemmeno notificati i capi d'accusa al prigioniero.\nDopo due anni di detenzione, e dopo ripetute richieste della famiglia del Ripamonti e della Santa Sede, il cardinale Borromeo decise di rendere noti i capi di accusa, che si possono leggere nella sentenza del tribunale dell'Inquisizione del 16 agosto 1622, conservata nell'Archivio di Stato di Milano.\nIl Ripamonti era accusato di una grande variet\u00e0 di colpe: di aver modificato il libro sulla Storia della Chiesa milanese dopo la revisione del sant'Uffizio, aggiungendo racconti indecorosi su Sant'Agostino, su alcuni prelati e ministri dell'Arcivescovado e del Seminario; di aver aggiunto dei passi sulla vita dell'arcivescovo Costanzo, dove si raccontava della ingiusta cacciata dalla mensa del prete Fortunato, alludendo a quanto di analogo era successo una volta a lui in seminario. Inoltre era accusato di \"avere negato con Seneca l'immortalit\u00e0 dell'anima\u201d, di dubitare della santit\u00e0 di Carlo Borromeo e di altri santi, dell'\u201cesistenza de' demonj, e perfino di quella di Dio\u201d; di aver intrattenuto rapporti con persone inquisite dal Sant'Uffizio e esercitanti la magia; di essere fuggito dall'Arcivescovado; di aver cercato di espatriare in Spagna come storico al servizio di don Pedro di Toledo; di aver letto libri proibiti; \u201cd'aver dato indizi d'insubordinazione e prove d'inadempimento ai suoi doveri sia come Cristiano sia come Sacerdote; e d'avere anche praticato atti di sodomia. Quest'ultima imputazione (Cusano: \"vergognose turpitudini\") fu subito considerata calunnia e non ebbe seguito.\nLe due lettere segrete ritrovate.\nLo storico Tullio Dandolo riporta in un articolo del 1868 la trascrizione di due lettere scritte in segreto dal Ripamonti nel carcere, indirizzate a persone potenti che riteneva in grado di poterlo aiutare. Una \u00e8 un memoriale in latino, senza data, in cui racconta una versione dell'arresto e degli eventi successivi, non del tutto coincidente con i verbali dell'Inquisizione, e l'altra \u00e8 una allarmata supplica di aiuto, breve e in italiano, datata 20 ottobre 1620.\nDalle lettere si evince che Ripamonti riteneva di essere stato arrestato per impedirgli di rivelare, una volta allontanatosi dal suo protettore, di essere coautore di alcune opere in latino del cardinale. Il Ripamonti lamentava che l'arresto era avvenuto in modo illegale e cos\u00ec la carcerazione nel palazzo cardinalizio e non nelle prigioni ordinarie della Chiesa; i capi di accusa gli erano stati notificati dopo due anni ed erano pretestuosi; il processo veniva rimandato continuamente; si evitava ogni suo contatto con l'esterno e con l'Inquisizione romana; si voleva ridurlo al silenzio e piegarlo all'obbedienza e alla collaborazione forzata.\nPreso dal panico egli ebbe paura per la sua vita e scrisse le lettere a chi egli riteneva cos\u00ec potente da poterlo soccorrere. Ma le due lettere non furono spedite e danneggiarono il Ripamonti: la sua carcerazione si prolung\u00f2 e la celebrazione del processo fu ritardata artificiosamente di altri due anni.\nTullio Dandolo (1801-1870) era un autore cattolico e aderente al neoguelfismo ottocentesco; aveva riportato i documenti per dovere di storico e affermava di aver aspettato il momento opportuno, cio\u00e8 diversi anni dopo la solenne inaugurazione del monumento al cardinale Federico Borromeo davanti alla Biblioteca Ambrosiana, quando la commozione della citt\u00e0 di Milano si era acquietata.\nDandolo aveva avuto modo di leggere e trascrivere le due lettere nell'archivio di un famoso collezionista milanese di documenti autografi, Carlo Morbio. Non \u00e8 noto come il Morbio ne fosse venuto in possesso, comunque le mise a disposizione di Tullio Dandolo. Le lettere erano gi\u00e0 state citate molti anni prima, senza particolari, da Ignazio Cant\u00f9. Il Morbio aveva messo a disposizione il suo archivio di documenti storici del 1600 anche di Alessandro Manzoni, nel periodo precedente la pubblicazione dell'edizione definitiva di \"I promessi sposi\" (1840). Non \u00e8 noto se il Manzoni avesse letto le due lettere. L'autenticit\u00e0 dei documenti non \u00e8 sicura, ma plausibile e concorda con gli altri elementi storici.\nL'intervento della Curia romana.\nIl padre dell'accusato incaric\u00f2 l'avvocato Giovan Ambrogio Crivelli di inviare una supplica al papa nella primavera del 1619. In essa il padre, preoccupato per la salute e la sicurezza del figlio, chiedeva il trasferimento del processo alla Congregazione del Sant'Uffizio di Roma. Si lamentava che il figlio prete era tenuto in prigionia nell'arcivescovado senza che i motivi fossero noti, nonostante le numerose richieste di conoscere i documenti o di ottenere la liberazione, e che nemmeno si era ottenuto di celebrare il processo. Affermava che il figlio era vittima di una persecuzione da parte di calunniatori che lo avevano messo in cattiva luce presso il cardinale Borromeo.\nIn risposta, i cardinali della Curia romana Giovanni Garzia Mellini e Ludovico Ludovisi scrissero allora, per conto del papa Paolo V, al Borromeo per sollecitare il processo, ingiungendo di tenere informato il Sant'Uffizio di Roma. Ciononostante tutto rimase fermo ancora per due anni, dal 1620 al 1622.\nNel 1622 il padre del Ripamonti, vedendo il figlio languire in carcere ancora dopo quattro anni, invi\u00f2 un nuovo ricorso al papa (Paolo V era morto l'anno prima e gli era succeduto Gregorio XV). Il cardinale Mellini nella lettera del 22 aprile 1622 trasmise l'ordine del papa di rilasciare il Ripamonti dietro cauzione di 4000 scudi e di inviarlo a Roma entro 20 o 25 giorni con i documenti del processo per essere giudicato.\nIl cardinale Borromeo, messo alle strette, fece iniziare il processo a Milano. Non avrebbe mai inviato a Roma un uomo esasperato e pericoloso per lui come il Ripamonti. La causa fu affidata direttamente all'Inquisitore Generale di Milano Abbondio Lambertenghi ed al vicario Antonino. Il collegio di difesa d'ufficio era presieduto dal canonico Rossignoli del Duomo. Furono ascoltati per la prima volta i testimoni della difesa. Tra luglio e agosto 1622 il processo fu concluso.\nLa sentenza.\nIl 16 agosto 1622 venne emessa la sentenza.\nIl Ripamonti fu dichiarato colpevole ma con facolt\u00e0 dell'arcivescovo e degli altri inquisitori di esercitare clemenza e di alleggerire la pena. Intanto veniva condannato, oltre alle censure ecclesiastiche previste dal Concilio Lateranense (salvo richiesta di assoluzione), a tre anni di reclusione nelle carceri arcivescovili e ad altri due in \u201cluogo pio a scelta dell'arcivescovo\u201d in modo da consentire il pentimento; inoltre alla correzione del testo della \u201cStoria della Chiesa di Milano\u201d, di cui era autore, alla proibizione di pubblicare altre opere senza uno speciale \"imprimatur\" del Sant'Uffizio; infine al digiuno del venerd\u00ec per un anno e a recitare il rosario ogni settimana.\nIl Ripamonti non avrebbe sopportato altri anni di carcere; allora, nonostante fosse debilitato dal carcere, contest\u00f2 con energia la sentenza e ritenne di doversi appellare a Roma per la revisione del processo. Questa volont\u00e0 fu decisiva per convincere il cardinale a concedere la grazia, al pensiero che tutto l\"affaire\" sarebbe diventato di dominio pubblico a suo sfavore. Si addivenne ad un accordo con delle condizioni favorevoli per entrambi, che il Ripamonti divenuto pi\u00f9 accorto accett\u00f2, e che permettevano al Borromeo di mostrare al mondo la propria benignit\u00e0. Da una parte la carcerazione fu mutata in arresto domiciliare nel palazzo dell'arcivescovo. Dall'altra il Ripamonti si impegnava, con un atto scritto il 29 settembre davanti a notaio e a testimoni, a rinunciare a qualsiasi appello per la revisione del processo al papa o altri superiori, da parte sua o di terzi, e si rimetteva alla piet\u00e0 del \u201cMonsignor Illustrissimo Cardinale Borromeo Arcivescovo di Milano mio Signore e Padrone\u201d. Si impegnava anche per il futuro, dopo aver riacquistato la libert\u00e0, affinch\u00e9 non fosse fatto nessun ricorso al papa o altri superiori n\u00e9 da parte sua, n\u00e9 da parte di suoi parenti e amici, col suo consenso. Non risulta per\u00f2 che il Ripamonti abbia ammesso mai le colpe di cui era accusato; su questo la spunt\u00f2.\nLa riabilitazione.\nL'esperienza del carcere modific\u00f2 radicalmente la condotta successiva del Ripamonti. Negli scritti successivi non emerge nessun rancore o desiderio di rivalsa per quanto accaduto n\u00e9 riferimento a quei fatti.\nIl Ripamonti continu\u00f2 a vivere presso il cardinale Borromeo e a svolgere attivit\u00e0 letteraria per conto del protettore. Il suo silenzio e sottomissione fu contraccambiato con la libert\u00e0 di proseguire la sua attivit\u00e0 di studioso e anche di ricevere incarichi dalle autorit\u00e0 civili di Milano (il Senato e il Governatore spagnolo).\nA conferma della riabilitazione, nel 1625, fu reintegrato nel Collegio dei Dottori dell'Ambrosiana, con un aumento della remunerazione e la dispensa di partecipare alle riunioni periodiche. Sempre nel 1625 Ripamonti pot\u00e9 dare alle stampe la II Decade dell\"Istoriarum Ecclesiae Mediolanensis\", ultima parte dell'opera.\nCanonico a Santa Maria della Scala.\nLo stesso anno fu nominato dal reale di Spagna, su indicazione del Senato milanese e del governatore del Ducato di Milano don Gonzalo Fern\u00e1ndez de C\u00f3rdoba (1585-1635), canonico della chiesa di Santa Maria alla Scala. Il capitolo era composto da venti canonici, appellati \"clero di corte\". La chiesa, eretta dai Visconti, Signori di Milano, nel XIV secolo, era sotto la giurisdizione reale (Bernab\u00f2 Visconti la elesse a \"collegiata\" \"di patronato signorile\" e Carlo V d\u2019Asburgo concesse il titolo di \"Imperiale Saccellum\") e non dell'Arcivescovado di Milano; lo stesso Borromeo, che rivendicava dei diritti, non fu bene accolto durante una sua visita (lettera a monsignor Ormaneto).\nNel 1628 fu pubblicata dalla stamperia dell'Ambrosiana la III Decade dell\"Istoriarum Ecclesiae Mediolanensis\".\nLa peste di Milano del 1630.\nNell'autunno del 1629 inizi\u00f2 l'epidemia di peste a Milano. Il Ripamonti ebbe esperienza diretta degli eventi, cos\u00ec come aveva vissuto in prima persona il precedente periodo della carestia. Di quei fatti sar\u00e0 il principale cronista e lascer\u00e0 una dettagliata memoria anche sulla persecuzione degli \"untori\".\nRitroviamo Giuseppe Ripamonti nel 1630 nella villa di campagna di Senago, posta sul ciglio orientale dell'altopiano delle Groane in luogo salubre (oggi villa San Carlo Borromeo), dove il cardinale fece rifugiare per proteggerli dal contagio numerosi teologi e letterati a lui fedeli. Nel settembre 1631 Ripamonti, cessata la peste, torn\u00f2 a Milano.\nLa morte del cardinale Federico Borromeo.\nMa il 21 settembre, dopo brevissima malattia, il cardinale Federico Borromeo mor\u00ec. Ripamonti lasci\u00f2 definitivamente il palazzo arcivescovile e si trasfer\u00ec nella casa del parroco dell'Oratorio di San Cipriano in piazza delle Galline, nel sestiere di Porta Comasina.\nNomina a \"Real Historico\".\nNel 1638, su indicazione dei due decurioni Giovanni Maria Visconti e Gerolamo Legnani, il Senato milanese incaric\u00f2 il Ripamonti di raccogliere la documentazione sulla peste di Milano e sulla storia della citt\u00e0 e di compilare quelle che sarebbero state le due opere pi\u00f9 importanti dello storico, che saranno poi di ispirazione per il Manzoni. L'incarico prevedeva un anticipo del compenso.\nSolo l'anno seguente, nel 1639, arriv\u00f2 la nomina ufficiale da parte della corte di Spagna alla dignit\u00e0 di \"Real Historico\". La causa in favore di questa nomina del Ripamonti era stata perorata gi\u00e0 dal 1634 dal governatore di Milano (e cardinale spagnolo) Gil Carrillo de Albornoz e dal suo successore don Diego Felipe de Guzm\u00e1n, marchese di Legan\u00e9s.\nNel 1640 la Tipografia del Ducato di Milano pubblic\u00f2 l'opera sulla peste \"Iosephi Ripamontii canonici scalensis chronistae urbis Mediolani de peste quae fuit anno MLCXXX. Libri V desumpti ex annalibus urbis quos LX decurionum autoritate scribebat\".\nLa morte e la pubblicazione delle \"Storie patrie\".\nDall'anno della sentenza (1622) alla morte (1643) le notizie biografiche su Giuseppe Ripamonti non sono molte, ad eccezione degli eventi ufficiali. La sua vita precedente \u00e8 meglio conosciuta perch\u00e9 egli stesso ne d\u00e0 notizia negli interrogatori del processo. In seguito conserv\u00f2 il silenzio assoluto su di s\u00e9.\nIl Ripamonti intorno all'et\u00e0 non pi\u00f9 giovanile di sessanta anni si ammal\u00f2 di \"idropisia\", probabilmente stremato anche dalla fatica della intensa ricerca archivistica e dai patimenti sofferti nel carcere. Godeva a Milano di grande notoriet\u00e0 tanto che medici illustri furono incaricati per decreto pubblico della sua cura. Peggiorando la malattia gli fu consigliato, per giovarsi dell'aria della campagna in cui era nato, di ritirarsi a Rovagnate, presso il parroco Andrea Spreafico. Qui mor\u00ec il 14 agosto 1643.\nFu sepolto nella chiesa di San Giorgio Martire. Il Cusani: \"l'annunzio della sua morte rattrist\u00f2 Milano e i letterati e trovai scritto in certe Memorie che il Senato sospese la seduta a solenne testimonianza di lutto per la perdita dell'istoriografo della patria. Ma fu momentaneo entusiasmo...\". Non fu posta nemmeno un'iscrizione sulla sepoltura.\nSolo dopo dieci anni fu sistemata nella chiesa una stele in latino che ricordava lo scrittore defunto.\nDopo sedici anni dalla morte il prevosto di Sant'Ambrogio volle ricordare il Ripamonti con una lapide di marmo incorniciata, tuttora esistente, sulla facciata della sua casa natale a Ravellino, con questa epigrafe in italiano:\nIl personaggio.\nGiuseppe Ripamonti, dotto e intelligente, ma con un carattere difficile, scont\u00f2 la sua scarsa disposizione a sottomettersi fino in fondo ai potenti in un'epoca in cui non c'era altra scelta, soprattutto per chi aveva origini umili. Per indole non pot\u00e9 non arrivare allo scontro con un personaggio potente come il cardinale Borromeo.\nIl Manzoni tesser\u00e0 l'agiografia del cardinale nel capitolo XXII de \"I promessi sposi\", descrivendolo di una \"pacatezza imperturbabile\", dovuta all'\"effetto d'una disciplina costante sopra un'indole viva e risentita. Se qualche volta si mostr\u00f2 severo, anzi brusco, fu co' pastori suoi subordinati che scoprisse rei d'avarizia o di negligenza o d'altre tacce specialmente opposte allo spirito del loro nobile ministero\". E aggiungeva sul Borromeo che \"per tutto ci\u00f2 che potesse toccare o il suo interesse, o la sua gloria temporale, non dava mai segno di gioia, n\u00e9 di rammarico, n\u00e9 d'ardore, n\u00e9 d'agitazione...\".\nCos\u00ec il Rivola nella sua narrazione agiografica della vita del cardinale Borromeo descrive il suo comportamento verso il suo clero: \u00abSoleva egli perci\u00f2 dire che molte volte era espediente celar' il concetto cattivo, che s'haveva d'un suddito, perch\u00e9 abbassandosi, inutile si rendeva: anzi mi ricorda d'haverlo pi\u00f9 d'una volta di sua bocca sentito dire, che'l vescovo, qualunque fosse la cagione, che s'havesse, non doveva mai inasprir molto contra d'alcuno de'suoi sudditi, perch\u00e9 cos\u00ec facendo non solo veniva a contrariar' al precetto divino, ma mostrava etiandio somma bassezza d'animo; e che per\u00f2 egli, quando costretto era ad usar contra di tal'uno di essi severit\u00e0, e castigo, sentiva in se difficult\u00e0 grandissima, e gli lacrimava forte il cuore; e che pi\u00f9 volentieri havrebbe egli sopportati i castighi, che dargli a quel tale, se fosse stato certo che per la troppa indulgenza non fosse per assuefarlo al peccare. Quindi avveniva che nel castigar'e punire camminava con gran riguardo, e voleva in prima pienamente informarsi della verit\u00e0 delle accuse...\u00bb\nEdgardo Franzosini cos\u00ec descrive il Ripamonti: \u201cRiservato, introverso, suscettibile, con la precisa consapevolezza della propria superiorit\u00e0 intellettuale, arso dal fuoco dell'ambizione, doveva apparire, a coloro che lo avevano intorno..., una persona intrattabile, altezzosa...\u201d.\nLo spirito d'indipendenza emerge nel tono delle risposte che d\u00e0 agli inquisitori, come traspare dai verbali del processo. Nel costituto del 14 settembre 1619, all'accusa di non rispettare gli orari del refettorio del seminario, rispondeva: \u201cIo conforme all'appetito magnavo et dove et quando mi piaceva senza osservare n\u00e9 luogo, n\u00e9 tempo\u201d.\n\u00c8 probabile che il suo spirito di studioso soverchiasse l'interesse per le comuni pratiche religiose di un presbitero. Questo serv\u00ec per aggravare la sua situazione processuale. In realt\u00e0 le opere storiografiche che scrisse richiedevano una dedizione totale, tenacia e rigore; un lavoro enorme di ricerca archivistica e di sintesi al quale si sottoponeva con passione travolgente.\nNon solo il Ripamonti non era accomodante, ma riusc\u00ec a crearsi nemici da seminarista e poi da Dottore dell'Ambrosiana.\nIl Cusani a pag XIV dell'Introduzione alla Storia della Peste scrive: \u201cIl Ripamonti, d'indole altiero e irrequieto, e facile a sparlar d'altrui, era, bisogna pur dirlo, un attaccabrighe: si inimic\u00f2 il rettore del seminario, un Bernardo Rainoni, dileggiandolo di continuo perch\u00e9 balbuziente, e gli altri colleghi, non volendo uniformarsi alle rigide discipline della congregazione. E vero che essendo costoro uomini di poco ingegno e pedanteschi, mal sapevano tollerare la superiorit\u00e0 d'un letterato il quale viveva tutto solo intento agli studi. N\u00e9 le cose camminavano meglio coi Dottori dell'Ambrosiana, tra per l'irascibilit\u00e0 di lui, tra per l'invidia che il favore del Cardinale gli suscitava contro. Uno dei colleghi, il teologo Antonio Rusca, una volta trafug\u00f2 e nascose la medaglia che il Ripamonti portava al collo come distintivo della carica. Corsero tra l'offeso e l'offensore dapprima parole d'insulto, poi vennero alle mani. Anche col primo bibliotecario Antonio Olgiato col Giggeo e il Salmazia furonvi aspri e ripetuti alterchi, i quali, seppure eccitati da frivole cause, esacerbarono in guisa gli animi contro il Ripamonti, che non tard\u00f2 a scoppiare la tempesta\u201d.\nDurante le sedute conclusive del processo furono comunque molti i testimoni, religiosi e non, che deposero a suo favore, confermandone l'onest\u00e0 e la fede religiosa.\nIl suo comportamento cambi\u00f2 completamente, come si \u00e8 detto, con la riabilitazione dopo il carcere.\nLa fortuna.\nLo storico e le sue opere (come anche quelle di Federico Borromeo) rimasero praticamente dimenticate fino al 1800, quando furono riscoperte per opera soprattutto di Alessandro Manzoni e delle ricerche di altri storici (Francesco Cusani, Ignazio Cant\u00f9, Tullio Dandolo).\nAlla scarsa conoscenza delle opere storiche del Ripamonti contribu\u00ec probabilmente anche la scelta di scrivere il testo in latino, e non nella lingua italiana corrente (che pure veniva usata nella storiografia dell'epoca soprattutto di autori laici); per di pi\u00f9 il latino e lo stile del Ripamonti erano eleganti ma anche molto complessi e difficili, anche per gli eruditi. Scrive il Cusani a p. XXVII dell'introduzione alla Storia della peste: \u201cil racconto \u00e8 maestoso, energico, pittoresco; la lingua forbita, elegante, ch\u00e8 il Ripamonti conosceva e maneggiava il latino da maestro. Lo stile per\u00f2 si risente del falso gusto del tempo; quindi periodi intralciati, antitesi, arzigogoli, turgidezza di pensieri e d'immagini. I quali difetti rendono assai difficile ad intendersi, anche pei valenti latinisti, codesto libro\u201d.\nLa citt\u00e0 di Milano gli ha dedicato una via che \u00e8 tra le pi\u00f9 lunghe della citt\u00e0 e congiunge \"porta Vigentina\" all'antico borgo rurale di Vigentino."}
{"id": "290604", "revid": "2225", "url": "https://it.wikipedia.org/wiki?curid=290604", "title": "Hollywood party", "text": ""}
{"id": "290605", "revid": "287204", "url": "https://it.wikipedia.org/wiki?curid=290605", "title": "Manno", "text": ""}
{"id": "290606", "revid": "111373", "url": "https://it.wikipedia.org/wiki?curid=290606", "title": "Aesch (Basilea Campagna)", "text": "Aesch (toponimo tedesco) \u00e8 un comune svizzero di 10\u00a0184 abitanti del Canton Basilea Campagna, nel distretto di Arlesheim; ha lo \"status\" di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAesch \u00e8 servita dall'omonima stazione sulla ferrovia Basilea-Bienne."}
{"id": "290608", "revid": "28402", "url": "https://it.wikipedia.org/wiki?curid=290608", "title": "Ammonio perclorato", "text": ""}
{"id": "290609", "revid": "110157", "url": "https://it.wikipedia.org/wiki?curid=290609", "title": "Reinach (Basilea Campagna)", "text": "Reinach (toponimo tedesco) \u00e8 un comune svizzero di 19\u00a0021 abitanti del Canton Basilea Campagna, nel distretto di Arlesheim; ha lo status di citt\u00e0.\nStoria.\nReinach venne menzionata per la prima volta verso il 1168-1176 come \"Rinacho\".\nSociet\u00e0.\nEvoluzione demografica.\n. L'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "290610", "revid": "92723", "url": "https://it.wikipedia.org/wiki?curid=290610", "title": "Hockey su ghiaccio ai XVI Giochi olimpici invernali", "text": "Il torneo di hockey su ghiaccio dei XVI Giochi olimpici invernali di Albertville (Francia) si svolse dall'8 al 23 febbraio 1992. Vi presero parte 12 squadre nazionali: la Francia padrone di casa, le otto squadre del gruppo A e le prime due del gruppo B dei mondiali di hockey del 1991 e la vincente di un incontro di qualificazione tra la quarta arrivata nel gruppo B (la Francia, terza, venne ammessa in quanto paese ospite) e la vincitrice del gruppo C.\nIl torneo olimpico vide l'adozione di alcune innovazioni. Per la prima volta fu possibile impiegare giocatori professionisti senza limitazioni. Anche lo svolgimento del torneo venne modificato, scomparve il girone finale, al suo posto le prime quattro classificate dei due gironi eliminatori vennero promosse ai quarti di finale e diedero vita a un torneo ad eliminazione diretta. Le squadre eliminate nei gironi eliminatori si affrontarono per le posizioni dal dodicesimo al nono posto, mentre quelle eliminate nei quarti si affrontarono per le posizioni dall'ottavo al quinto.\nIl torneo olimpico fu influenzato anche dagli eventi politici del periodo. Si ebbe cos\u00ec la partecipazione di una squadra il cui stato non esisteva pi\u00f9. All'inizio del 1991 l'Unione Sovietica si era disintegrata in 15 stati. Prima se ne andarono le tre repubbliche baltiche, quindi in autunno le restanti 12 repubbliche dell'URSS si distaccarono per poi riunirsi in una federazione denominata Comunit\u00e0 degli Stati Indipendenti (CSI). Poich\u00e9 i nuovi stati non poterono mettere insieme cos\u00ec rapidamente delle proprie squadre, la prevista squadra sovietica partecip\u00f2 alle Olimpiadi sotto il nome di Squadra Unificata. Ci\u00f2 avvenne anche nell'hockey su ghiaccio.\nProprio la squadra ex-sovietica vinse la prima finale dell'hockey su ghiaccio alle Olimpiadi (fino ad allora si erano disputati dei gironi finali, e nell'unico altro caso di una finale, nel 1920, l'hockey era sport dimostrativo) sconfiggendo il Canada per 3 a 1. Per l'\"Unione Sovietica\" si trattava dell'ottava vittoria, mentre per il Canada era la prima medaglia olimpica dal 1968.\nQualificazioni al torneo olimpico.\n\"La Polonia si qualifica per il torneo olimpico\"\nTorneo olimpico maschile.\nGirone preliminare.\nGruppo A.\nClassifica\nGruppo B.\nClassifica\nPartite per i piazzamenti 9-12.\nprimo turno\nGara per l'11\u00ba posto\nGara per il 9\u00ba posto\nPartite per i piazzamenti 5-8.\nprimo turno\nGara per il 7\u00ba posto\nGara per il 5\u00ba posto"}
{"id": "290611", "revid": "149485", "url": "https://it.wikipedia.org/wiki?curid=290611", "title": "Tuffi ai Giochi della XXVII Olimpiade", "text": "Le competizioni dei tuffi ai Giochi della XXVII Olimpiade si sono svolte dal 22 al 30 settembre 2000, presso il Sydney International Aquatic Centre di Sydney, in Australia. Hanno preso parte alla 157 tuffatori, provenienti da 42 distinte nazioni.\nFormato.\nSi sono svolti 8 eventi, 4 femminili e 4 maschili:"}
{"id": "290614", "revid": "648655", "url": "https://it.wikipedia.org/wiki?curid=290614", "title": "Punto d'ingrassaggio", "text": "Il punto d'ingrassaggio (\"grease nipple\" nel gergo meccanico inglese) \u00e8 un nottolino cavo a testa sferica al quale pu\u00f2 collegarsi l'ingrassatore per pompare grasso nel circuito di lubrificazione.\nLa luce di accesso \u00e8 di solito protetta da una sferetta sostenuta da una molla (valvola a sferetta di ritegno); la pressione esercitata dal grasso in ingresso spinto dall'ingrassatore vince la forza della molla e preme la sferetta verso l'interno scoprendo il foro e lasciando fluire il grasso nel circuito. Prima di procedere all'ingrassaggio, \u00e8 buona norma asportare l'eventuale sporco presente sul punto di ingrassaggio per evitare che venga spinto nel circuito dalla pressione. \nI pi\u00f9 vecchi formano corpo solidale con una scatoletta cilindrica nella quale si pone il grasso; avvitando il coperchio si riduce il volume della scatoletta e il grasso viene spinto nel circuito di lubrificazione. Esistono in varie forme e dimensioni. \nA volte anche il punto d'ingrassaggio viene chiamato \"ingrassatore\", come l'attrezzo usato per ingrassare."}
{"id": "290620", "revid": "1420604", "url": "https://it.wikipedia.org/wiki?curid=290620", "title": "Piramide di Ferrein", "text": "In anatomia, la piramide di Ferrein \u00e8 il nome con cui vengono indicate le sezioni separate dai raggi midollari che dipartono dal vertice della piramide del Malpighi e si addentrano nella zona paracorticale del rene. \n\u00c8 chiamata cos\u00ec in onore dell'anatomista francese Antoine Ferrein.\nComprende le parti terminali dei tubuli collettori e sezioni dei vasi terminali. Non ha di per s\u00e9 valore prognostico anatomo-patologico rilevante, per cui non viene prelevata nelle biopsie renali. La zona pi\u00f9 corticale \u00e8 quella pi\u00f9 soggetta a necrosi in caso di ischemia."}
{"id": "290623", "revid": "287204", "url": "https://it.wikipedia.org/wiki?curid=290623", "title": "Jan Brueghel il Vecchio", "text": "Membro di una numerosa famiglia di pittori, figlio di Pieter Bruegel il Vecchio, fratello minore di Pieter Bruegel il Giovane e padre di Jan Brueghel il Giovane, merit\u00f2 i soprannomi di \"Brueghel dei velluti\", \"dei fiori\" e \"del paradiso\" in ragione dei suoi soggetti preferiti (per gli ultimi due) e a causa dei toni vellutati dei suoi colori, o forse della sua predilezione per gli abiti in velluto (per il primo).\nAutore prolifico di nature morte (spesso costituite di fiori) e di paesaggi, si allontan\u00f2 dallo stile paterno pi\u00f9 di quanto non abbia fatto il fratello Pieter il Giovane. I suoi primi dipinti sono spesso paesaggi che ritraggono scene delle Sacre Scritture, in particolare le scene di foreste che rivelano l'influenza di Gillis van Coninxloo, vero maestro nella pittura dei paesaggi boschivi. Nelle opere pi\u00f9 tarde pass\u00f2 prima alla pittura di paesaggi puri e di ambientazioni urbane, quindi - verso il termine della sua vita - alle nature morte.\nMolte delle sue opere sono state realizzate in collaborazione con altri pittori; spesso le figure umane dipinte da altri artisti sono state integrate nei paesaggi dipinti da Jan Brueghel. Il pi\u00f9 famoso dei suoi collaboratori fu Pieter Paul Rubens, ad esempio per il \"Peccato originale\".\nJan Brueghel il Vecchio soggiorn\u00f2 a lungo in Italia (1592-1596) e in particolare a Milano, dove strinse rapporti con il cardinale Federico Borromeo che fu prima suo protettore e quindi del figlio Jan il Giovane, e raccolse diverse sue opere, considerandolo quasi un contraltare pi\u00f9 'decoroso' del naturalismo di Caravaggio, di cui possedeva la celebre \"Canestra di frutta\".\nRientrato in patria, Jan Brueghel nel 1625 mor\u00ec di colera ad Anversa, dove aveva il suo studio dal 1596."}
{"id": "290625", "revid": "4506", "url": "https://it.wikipedia.org/wiki?curid=290625", "title": "Laveno", "text": ""}
{"id": "290628", "revid": "219110", "url": "https://it.wikipedia.org/wiki?curid=290628", "title": "Cavo FTP", "text": "FTP, sigla di Foiled Twisted Pair, noto anche come ScFT o Screened UTP, \u00e8 un cavo elettrico foderato utilizzato comunemente per il collegamento nelle reti ethernet.\n\u00c8 composto da otto fili di rame intrecciati a coppie (\"pairs\"), inoltre ogni coppia \u00e8 intrecciata con le altre.\nL'intreccio dei fili ha lo scopo di ridurre le interferenze, i disturbi e limitare il crosstalk.\nLa lunghezza massima di un cavo FTP \u00e8 di 100 m.\nEsternamente alle 4 coppie vi \u00e8 uno foglio di materiale conduttivo che funge da schermo per le onde elettromagnetiche.\nI cavi FTP seguono le specifiche standardizzate TIA/EIA che li dividono in varie categorie in base ad esempio al numero di intrecci e alle capacit\u00e0 di trasportare segnali. Attualmente la categoria 5 e la 5e sono le pi\u00f9 utilizzate, esistono tuttavia anche la categoria 6 e 7, che permettono di raggiungere velocit\u00e0 superiori.\nUn cavo FTP termina con dei connettori di tipo RJ-45 (anch'essi schermati) che si innestano direttamente nell'interfaccia del dispositivo (scheda di rete, Hub, Switch, Router, ecc).\nSe si devono collegare due dispositivi simili (ad esempio PC-PC o SWITCH-HUB) si utilizza un cavo di tipo cross mentre se si devono connettere dispositivi diversi (ad esempio PC-SWITCH) uno diritto.\nI cavi diritti presentano gli 8 fili nello stesso ordine in entrambi i 2 connettori, mentre quelli cross presentano una sequenza diversa.\nNella costruzione del cavo, ovvero nel crimpare i connettori alle sue estremit\u00e0 si possono seguire due standard: TIA/EIA 568A e TIA/EIA 568B che presentano un ordine degli 8 fili (identificati da diversi colori) diverso."}
{"id": "290641", "revid": "322321", "url": "https://it.wikipedia.org/wiki?curid=290641", "title": "Castel Focognano", "text": "Castel Focognano \u00e8 un comune italiano sparso di abitanti in provincia di Arezzo in Toscana.\nHa come capoluogo la cittadina di Rassina (pronunciare \"R\u00e0ssina\"), ma il comune prende il nome di una frazione.\nStoria.\nI primi residenti della zona sono gli antichi Etruschi, la cui presenza \u00e8 testimoniata dai tanti monumenti presenti in zona. \u00c8 assodato storicamente che in lingua etrusca la parola \" etrusco\" si dicesse Rassna o Rassena.\nDurante la seconda guerra mondiale, che caus\u00f2 numerose vittime tra la popolazione civile, Rassina diventa un importante centro di rifugio per i partigiani e per i soldati americani in ritirata dai combattimenti sulle colline casentinesi.\nNel 1946, con l'avvento della Repubblica, lo sviluppo economico del comune riprende; negli anni del boom economico, Rassina \u00e8 al centro di grandi investimenti volti a dar vita ad una delle pi\u00f9 importanti industrie per l'estrazione e la lavorazione del calcio in Europa.\nIl cementificio, costruito negli anni '60/'70, diventa il motore economico di tutta la zona dando cos\u00ec vita ad una sempre pi\u00f9 fiorente attivit\u00e0 economica.\nNel 1992 Rassina viene afflitta da un'inondazione di grosse proporzioni dell'Arno, che causa gravi danni alle strutture, ma nessun ferito.\nOggi Rassina \u00e8 in continuo sviluppo con grandi progetti per il futuro, ma alle prese con una popolazione in rapido invecchiamento.\nSocana.\nSocana, nel comune di Castel Focognano, conta 2.600 anni di storia. Qui si leggono tre civilt\u00e0: l'etrusca, la romana e la cristiana. Nel corso dei lavori di restauro eseguiti negli anni 1966-72 sono venuti alla luce il tempio etrusco lungo 40 metri e largo 18,40, i dodici scalini del tempio, davanti al tempio l'ara etrusca. Il tempio \u00e8 orientato ad est ed era dedicato a Tinia e Minerva. L'ara \u00e8 a pianta rettangolare ed \u00e8 lunga 4,99 per 3,75 metri. Presenta al centro una cavit\u00e0 rotondeggiante ed \u00e8 costruita a tre piani con pietre legate tra loro da grappe di piombo. Nell'ara si sacrificavano capretti, agnelli e cinghiali: di questi animali si sono trovati ossa e denti. Nello scavo sono venute alla luce anche venti antefisse, alcune con bella policromia risalenti al V-IV secolo a.C., altre a testa di Minerva, risalenti al II secolo a.C. A lato del tempio sono state recuperate tre ruote circolari in pietra fetida: la piccola con la scritta \"arut creine\", le due grandi con molte parole etrusche. Davanti all'ara si trovano alcune stanze di epoca romana e la torre cilindrica che risale al I secolo a.C.: era una torre di segnalazione e verso Arezzo se ne trovano altre cinque. Di giorno si segnalava con gli specchi, di notte con il fuoco (fiaccole luminose). Sopra il tempio etrusco i cristiani hanno costruito tre chiese nel V, VII e X secolo. Il sito \u00e8 una chiara testimonianza di religiosit\u00e0 etrusca, strettamente legata ad altri luoghi di culto della valle come quello del Monte Falterona e la sua stipe votiva, in alto Casentino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 343 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nIl comune di Castel Focognano \u00e8 suddiviso ufficialmente in cinque frazioni:\nAltre localit\u00e0 del territorio.\nTra le altre localit\u00e0 rilevanti del territorio comunale si ricordano: Calleta, Campaccio, Casa Le Bizze, Casalecchio, Montanina, Ornina, San Martino, Santa Maria in Carda, Tulliano, Zenna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune di Castel Focognano \u00e8 gemellato con:"}
{"id": "290642", "revid": "287204", "url": "https://it.wikipedia.org/wiki?curid=290642", "title": "Giri al minuto", "text": "I giri al minuto\",\" indicati con giri/min o RPM (dall'inglese \"revolutions per minute\" o dall'italiano \"rotazioni per minuto\"), sono un'unit\u00e0 di misura della velocit\u00e0 di rotazione, pari al numero di giri o cicli compiuti in un minuto da un oggetto o dagli organi rotanti di una macchina. Questa unit\u00e0 di misura, pi\u00f9 intuitiva di quella espressa in radianti al secondo, non appartiene per\u00f2 al Sistema internazionale.\nUnit\u00e0 di misura e conversioni.\nSimboli usati.\nSono diffusi nella pratica vari simboli che cambiano anche a seconda della lingua pur indicano la stessa grandezza. Se ne riportano qui i pi\u00f9 usati:\nSistema internazionale di unit\u00e0 di misura.\nIn accordo con il Sistema internazionale di misura (S.I.), giri/min non \u00e8 un'unit\u00e0, poich\u00e9 la parola \"giri\" \u00e8 un'annotazione semantica piuttosto che un'unit\u00e0. Le annotazione vanno invece fatte come pedici dei simboli delle formule se necessario. Per far capire il significato della grandezza fisica misurata sarebbe consigliabile usare \"f\" per la frequenza e \u03c9 per la velocit\u00e0 angolare.\nConversioni.\nLe corrispondenti unit\u00e0 S.I. sono s\u22121 o Hz per la frequenza e i rad/s per la velocit\u00e0 angolare, le conversioni sono:\nSebbene la velocit\u00e0 angolare e la frequenza abbiano le stesse dimensioni di s\u22121 o hertz, la prima non \u00e8 espressa in hertz, ma in unit\u00e0 angolari rad/s. Quindi un disco che ruota a 60 rpm si dice che ruota sia a 2\u03c0 rad/s sia a 1\u00a0Hz, dove nel primo caso si indica la velocit\u00e0 angolare e nel secondo il numero di rotazioni nell'unit\u00e0 di tempo (la frequenza appunto). La conversione tra frequenza \"f\" in hertz, la velocit\u00e0 angolare \"\u03c9\" in radianti al secondo e il numero di rotazioni al minuto \"N\" \u00e8: formula_2.\nUso.\nNel campo della meccanica \u00e8 utilizzata per indicare la velocit\u00e0 di rotazione di macchine sia motrici che operatrici dotate di un asse di rotazione. Particolarmente evidente \u00e8 il contagiri delle autovetture che riporta il numero di giri dell'asse del motore a combustione interna in migliaia o centinaia di giri/min, tale indicazione pu\u00f2 essere d'aiuto per effettuare un cambio di marcia ottimale. Nel campo dell'elettronica e informatica \u00e8 usato stesso per indicare la velocit\u00e0 di rotazione della ventola di raffreddamento della CPU o anche la velocit\u00e0 di rotazione del disco rigido, che fornisce indicazioni sul tempo di accesso ai dati, pi\u00f9 \u00e8 alta minore sar\u00e0 il tempo di attesa. Ancora nel campo dell'ingegneria elettrica \u00e8 usata per indicare la velocit\u00e0 di rotazione di motori e generatori di corrente elettrica (ad esempio gli alternatori).\nNumero di giri di un motore elettrico.\nIl numero di giri \"N\" di un motore elettrico sincrono e quello in condizioni di sincronismo di un motore asincrono \u00e8 spesso espresso in numero di giri al minuto e pu\u00f2 calcolarsi nel seguente modo:\ndove \"f\" \u00e8 la frequenza della corrente elettrica (in Europa 50\u00a0Hz in USA 60\u00a0Hz) e \"p\" \u00e8 il numero di coppie polari del motore. Frequentemente sono disponibili motori a 2, 4, 6, 8 poli (1, 2, 3, 4 coppie polari) di conseguenza le velocit\u00e0 di rotazione tipiche a 50\u00a0Hz sono: 3000 rpm, 1500 rpm, 750 rpm."}
{"id": "290643", "revid": "1544245", "url": "https://it.wikipedia.org/wiki?curid=290643", "title": "BioWare", "text": "BioWare \u00e8 una software house canadese, divisione della statunitense Electronic Arts, specializzata nel creare videogiochi per computer e console ed \u00e8 divenuta famosa per videogiochi di ruolo di successo come \"Baldur's Gate\", \"Neverwinter Nights\", \"\" e per le serie \"Mass Effect\" e \"Dragon Age\".\nStoria.\nAnni 90: nascita di Bioware e successo con Baldur's Gate.\n\"BioWare\" nasce ad Edmonton, in Canada, nel febbraio 1995 da Ray Muzyka e Greg Zeschuk, due studenti che si erano laureati assieme in medicina alla \"University of Alberta\". Entrambi possedevano la passione per il software e, grazie alla strumentazione della facolt\u00e0, avevano appreso molte delle nozioni base di programmazione e sorse spontanea l'idea di entrare nel mondo dei videogiochi.\nLa software house fu fondata con 100.000 dollari, messi in comune, frutto del loro successo come medici. Il primo videogioco sviluppato fu Shattered Steel, un titolo a tema tanscientifico con i mecha ispirato da \"MechWarrior\", rilasciato nel 1996 e pubblicato da Interplay Entertainment. Seppur non molto originale, il titolo, seppe colpire per un utilizzo del motore fisico piuttosto buono e fu un discreto successo. Non era per\u00f2 questo il tipo di gioco con cui BioWare sarebbe arrivata al successo: durante una partita al gioco di ruolo da tavolo \"Dungeons &amp; Dragons\", Ray Muzyka, ebbe l'idea di creare un videogioco basato sulle regole di quest'ultimo e Interplay decise di finanziare in parte i lavori per lo sviluppo del motore grafico che avrebbe retto il gioco, l'Infinity Engine, costruito in modo da essere fedele alle rigide regole matematiche del gioco da tavolo.\nL'ambientazione scelta furono i \"Forgotten Realms\" e lo sviluppo del gioco fu portato avanti per quasi 3 anni, durante i quali, tuttavia, il progetto non fu esente da scetticismo riguardo al suo successo, data la sua vicinanza a videogiochi di ruolo quali \"Fallout\" e soprattutto \"Diablo\" di Blizzard Entertainment. Il 21 dicembre 1998, venne pubblicato \"Baldur's Gate\" che fu un incredibile successo di pubblico e critica, grazie all'accessibilit\u00e0 ludica e profondit\u00e0 narrativa, arrivando a vendere oltre 2 milioni di copie e decretandosi come il primo vero successo di BioWare. Il trionfo di Baldur's Gate non fu solo fine a s\u00e9 stesso: il gioco divenne un temuto rivale di Diablo e lInfinity Engine\" divenne motore grafico standard per i futuri \"Icewind Dale\" e ' di Black Isle Studios.\nAnni 2000: \"Neverwinter Nights\", \"Star Wars\", \"Jade Empire\", \"Mass Effect\", \"Dragon Age\" ed acquisizione da parte di EA.\nMentre una parte del team pi\u00f9 piccola era gi\u00e0 al lavoro sul seguito di Baldur's Gate, un'altra pi\u00f9 grande parte di BioWare fu scelta da Interplay per sviluppare il seguito di \"MDK\" di Shiny Entertainment, ovvero \"MDK2\". Nonostante le difficolt\u00e0, e la prima esperienza con uno sviluppo su console, il Sega Dreamcast, il lavoro di BioWare fu pubblicato nel maggio 2000 e venne ben accolto da critica e pubblico; riconfermando l'abilit\u00e0 della software house.\nIl 24 settembre 2000, meno di 2 anni dopo il primo capitolo, venne pubblicato \"\". Il videogioco di ruolo, sempre ambientato nei Forgotten Realms e sorretto dall'ormai robusto \"Infinity Engine\", biss\u00f2 il successo del precedente capitolo, ricevendo un'accoglienza entusiasmante da parte del fandom e della critica; vendendo oltre 2 milioni di copie. Ancora una volta, inoltre, per l'impatto che il gioco gener\u00f2, riusc\u00ec a diventare l'agguerrito rivale di \"Diablo II\".\nNei successivi anni, Muzyka e Zeschuk, decisero di tornare nei Forgotten Realms, ma con un nuovo titolo, un nuovo motore grafico e il nuovo set di regole di Dungeons &amp; Dragons 3\u00aa edizione. Dati i guai finanziari in cui si ritrov\u00f2 Interplay Entertainment, questa volta l'Aurora Engine, il nuovo motore grafico, venne finanziato da Atari. Le idee per lo sviluppo di questo nuovo videogioco di ruolo affondavano le loro radici nel 1997, parallelamente a Baldur's Gate, ma solo ora BioWare decise che era il momento di metterle in atto. \"Neverwinter Nights\" venne pubblicato il 16 giugno 2002 e fu un ennesimo successo di critica e pubblico per la software house, che mosse il primo passo nell'universo degli MMORPG, ma aveva anche rinnovato il genere, offrendo ai giocatori gli strumenti necessari per rendere l'esperienza praticamente infinita. Verr\u00e0 anche sviluppato e pubblicato un seguito di questo capitolo, Neverwinter Nights 2 nel 2006, ma concepito da Obsidian Entertainment con solo la supervisione di BioWare.\nDato il successo che le console stavano ottenendo negli anni 2000, soprattutto grazie a PlayStation 2, BioWare inizi\u00f2 a nutrire sempre pi\u00f9 il desiderio di tornare a sviluppare un titolo che non fosse, quantomeno, solo per PC. In questo senso, rispetto al passato, la software house cambi\u00f2 completamente strada spostandosi dal fantasy alla fantascienza e dai giochi da tavolo al cinema; concependo lo sviluppo di un videogioco di ruolo basato su \"Guerre stellari\". Anche in questo caso, le radici del progetto, affondavano a molti anni prima, nel 1999, quando LucasArts offr\u00ec a BioWare questa opportunit\u00e0; il cui sviluppo fu tenuto in seconda fase mentre la maggior parte del team era concentrato su Neverwinter Nights.\nGrazie ad una ambientazione spostata nel tempo, di 4000 anni prima rispetto alla \"trilogia prequel\", gli scrittori del gioco poterono creare un titolo ben strutturato e coerente, supportato dal nuovo motore grafico Odyssey Engine. \"\" venne rilasciato nel 2003, prima per la console Microsoft Xbox e poi su PC; si tratt\u00f2 ancora una volta di un grande trionfo per BioWare, il gioco riusc\u00ec nella difficile impresa di soddisdare grandemente il pubblico, la critica ma soprattutto l'agguerrito fandom di Guerre stellari. Inoltre fu particolarmente importante per Xbox, in quanto si dimostr\u00f2 un titolo trainante e riusc\u00ec a piazzare 250.000 copie in soli 4 giorni.\nTale fu il successo di \"Knights of the Old Republic\", soprattutto su Xbox, che BioWare decise di stringere un sodalizio con Microsoft per la creazione di un nuovo videogioco di ruolo; sodalizio ambiguo per il pubblico, tanto che si arriv\u00f2, erroneamente, a pensare che BioWare fosse sul punto di essere acquisita dall'azienda di Bill Gates. Questo nuovo titolo, pi\u00f9 un action RPG che un videogioco di ruolo, avrebbe avuto un'ambientazione nell'Estremo Oriente, e sarebbe stato basato sulla mitologia cinese e il wuxia. Dopo 2 anni di lavoro, \"Jade Empire\" venne pubblicato il 12 aprile 2005, in esclusiva su Xbox, e per quanto si trattasse di un titolo atipico e originale non manco di ricevere ottimi apprezzamenti; e sarebbe arrivato a vendere 700.000 copie.\nNel novembre 2005 Bioware e Pandemic Studios decisero di unirsi, pur mantenendo i loro nomi singolarmente, e creare una super-software house. In questo periodo BioWare era ancora una volta gi\u00e0 al lavoro su un nuovo titolo, destinato alla nuova console Microsoft Xbox 360, e che avrebbe utilizzato come motore grafico il ben noto Unreal Engine di Epic Games. Il titolo in questione sarebbe stato di nuovo un action RPG, con un ritorno al tema fantascientifico, e una preponderante profondit\u00e0 tipica di BioWare, che per\u00f2 non fece a meno di generare scetticismo tra i \"fantasy-fan\" della software house.\nIl 16 novembre 2007 venne pubblicato, in esclusiva Xbox 360, \"Mass Effect\". Il gioco divenne subito una killer application, e ricevette un'accoglienza entusiasmante, generando un nuovo tipo di fandom, grazie alle scelte morali, alla narrazione intricata e alla complessit\u00e0 gestionale. Il successo commerciale non tardo ad arrivare, con oltre 1 milione di copie vendute in 3 settimane soltanto.\nPoco tempo prima, ad ottobre, si era verificato un evento che cambi\u00f2 per sempre la software house: BioWare e Pandemic Studios furono acquisite da Electronic Arts per un valore di 860 milioni di dollari, divenendo di fatto sua propriet\u00e0, con Muzyka e Zeschuk relegati a game directors. Dopo una parentesi con \" sviluppato da BioWare per Nintendo DS, la software house torn\u00f2 sui propri passi, con lo sviluppo di un nuovo videogioco di ruolo fantasy.\nIl nuovo titolo, che come al solito affondava le proprie radici di sviluppo molto prima, nel 2004, e venne annunciato come il successore spirituale di Neverwinter Nights. Dunque, il 3 novembre 2009, venne pubblicato \", che riusc\u00ec anche in questo caso, al pari di Mass Effect, a costruire un nuovo fandom e ricevette un caloroso apprezzamento anche dai fan dei vecchi Baldur's Gate. Inoltre, data la pubblicazione su Xbox 360, PlayStation 3 e PC, in pochi mesi le vendite del gioco superarono le 3 milioni di copie.\nAnni 2010: dipartita di Muzyka e Zeschuk, congelamento di Mass Effect, Anthem.\nContemporaneamente a Dragon Age, BioWare inizi\u00f2 a rilasciare informazioni su \"Mass Effect 2\", seguito del primo capitolo. Il titolo, preceduto da molto entusiasmo, venne pubblicato il 26 gennaio 2010 su Xbox 360 e PC, raccogliendo consensi straordinari dal fandom e dalla critica, vincendo il titolo di \"Miglior Gioco\" ai British Academy Video Games Awards del 2011. Il gioco si dimostr\u00f2 anche un successo commerciale e totalizz\u00f2, nel giro di 3 giorni, ben 2 milioni di copie vendute.\nDal 2011 inizier\u00e0 per BioWare un periodo piuttosto ambiguo: in quell'anno fu pubblicato infatti \"Dragon Age II\", che per\u00f2 venne accolto in maniera piuttosto critica da parte del fandom, rimproverando BioWare per l'implementazione dei combattimenti a ondate e la mancanza di narrazione di qualit\u00e0 e importanza della scelta; per tutta risposta la software house ammise di essere ben conscia degli indiscutibili errori commessi e che ne avrebbe preso atto per migliorare i progetti futuri. Data la delusione dei fan, e il fallimento nell'avvicinare anche i casual gamers, Dragon Age II vendette anche piuttosto poco, arrivando a mala pena ad 1 milione di copie. Sulla scia del vecchio , BioWare rilasci\u00f2, alla fine del 2011, \"\", il suo primo vero MMORPG che riscosse un certo successo con 1.7 milioni di giocatori in pochi mesi.\nL'anno seguente, tuttavia, BioWare si ritrov\u00f2 di nuovo al centro di vicende controverse: con il rilascio dell'atteso \"Mass Effect 3\", il 6 marzo 2012, ancora una volta il fandom si rivolt\u00f2 furioso contro la software house, accusandola di non aver inserito nel gioco una degna conclusione alla trilogia, con buchi di sceneggiatura, e mancate spiegazioni. Il malcontento fu tale che BioWare non pot\u00e9 ignorarlo e fu costretta a rilasciare, pochi mesi dopo, un DLC gratuito che modificasse il gioco originale, concedendo delle spiegazioni quantomeno esaustive.\nLe pressioni sulla software house, in quell'anno, crebbero molto, tanto \u00e8 che il 18 settembre Ray Muzyka e Greg Zeschuk annunciarono di aver preso la decisione di lasciare BioWare. Non solo loro: negli anni successivi lasciarono l'azienda anche altre figure di spicco tra cui Casey Hudson, game director di Mass Effect, Cameron Harris, Chris Wynn e i due sceneggiatori David Gaider e Drew Karpyshyn (quest'ultimo sarebbe tornato nel team 3 anni dopo).\nLa questione sfugg\u00ec di mano ad Electronic Arts che, come gi\u00e0 accaduto in passato, fu accusata dal fandom di acquisire le software house per poi peggiorarne la qualit\u00e0 artistica con inutili pressioni lavorative, fino a sgretolarle lentamente e assorbirle del tutto. Contemporaneamente a tutta la vicenda BioWare dovette per\u00f2 continuare il proprio operato e il 18 novembre 2014, venne pubblicato \", che riusc\u00ec a risollevare la situazione critica del fandom, seppure non riusc\u00ec a convincere tutti; uno dei designer di CD Projekt RED, i creatori di The Witcher, ammise che si trattava di un buon gioco, seppur con chiari difetti. Il titolo fu anche un buon successo di vendite, con oltre 1.14 milioni di copie piazzate nella prima settimana, di cui circa 560.000 solo in America del Nord.\nNello stesso periodo venne annunciato anche \", nuovo capitolo della serie, distaccato dagli eventi della trilogia originale, in sviluppo presso una BioWare, che di componenti ne perse e ne avrebbe persi ancora nel tempo. Pubblicato nel marzo 2017 anche \"Andromeda\" per\u00f2 si ritrov\u00f2 al centro dell'ennesima tempesta mediatica che ormai affligge i titoli BioWare \u2013 di proporzioni uguali, se non superiori, a quella del terzo capitolo; a cominciare dalle pesanti critiche rivolte ancora prima che il videogioco venisse pubblicato fino alla tiepida accoglienza riservata dalla stampa specializzata e dal fandom, con contorno di vendite inferiori (ma comunque sufficienti a renderlo un successo commerciale) rispetto ai precedenti capitoli. Date le circostanze Electronic Arts ha ufficialmente congelato l'intera serie di Mass Effect, ridimensionando gli uffici di BioWare in Montr\u00e9al e trasformandoli da team di sviluppo principale a semplice di team di supporto. Successivamente il team \u00e8 stato fuso con Motive Studios, lo studio di Jade Raymond.\nDurante la conferenza stampa Electronic Arts pre-Electronic Entertainment Expo, il 10 giugno 2017, BioWare ha rivelato \"Anthem\", nuovo action RPG, sviluppato con il contributo dello storico sceneggiatore della software house, Drew Karpyshyn \u2013 noto per il suo lavoro su Mass Effect e Mass Effect 2."}
{"id": "290647", "revid": "106456", "url": "https://it.wikipedia.org/wiki?curid=290647", "title": "Witterswil", "text": "Witterswil (toponimo tedesco) \u00e8 un comune svizzero di 1\u00a0494 abitanti del Canton Soletta, nel distretto di Dorneck.\n\u00c8 uno dei comuni della valle di Leimental."}
{"id": "290652", "revid": "108492518", "url": "https://it.wikipedia.org/wiki?curid=290652", "title": "Arcumeggia", "text": " \nArcumeggia (\"Arc\u00fcm\u00e9gia\" in dialetto varesotto) \u00e8 l'unica frazione del comune di Casalzuigno in provincia di Varese.\nLa localit\u00e0 \u00e8 nota perch\u00e9 nel 1956 l'Ente Provinciale per il Turismo decise di trasformarla in un \"borgo dipinto\". Dopo tale decisione, giunsero in paese artisti come Ferruccio Ferrazzi, Aldo Carpi, Sante Monachesi, Aligi Sassu, Ernesto Treccani, Achille Funi, Giuseppe Migneco, Gianni Dova, Gianfilippo Usellini, Innocente Salvini, Giovanni Brancaccio, Bruno Saetti, Enzo Morelli, Remo Brindisi, Fiorenzo Tomea, Eugenio Tomiolo, Francesco Menzio, Ilario Rossi, \nGiuseppe Montanari, Cristoforo De Amicis, Luigi Montanarini, Umberto Faini, Antonio Pedretti, Albino Reggiori e Massimo Antime Parietti.\nI dipinti, eseguiti con la tecnica dell'affresco, sono sparsi sulle mura esterne delle case del borgo:\nAccanto alla chiesa, vi \u00e8 una \"Via Crucis\", con le stazioni affrescate da 11 artisti diversi:\nNotevole \u00e8 pure la Casa del Pittore che conserva i bozzetti e le prove degli affreschi e ospita corsi estivi di pittura organizzati dall'Accademia di belle arti di Brera.\nArcumeggia \u00e8 il paese natale dello scultore Giuseppe Vittorio Cerini (1862\u20131935), di cui si conservano numerose opere in Italia (Torino, Bra, Ceva, San Benigno Canavese, Virle e nel Varesotto) e all'estero (Svizzera e Argentina). Si possono ammirare una piccola gipsoteca nel cortile della casa natale e due opere in marmo nel cimitero locale.\nPresso il borgo affrescato \u00e8 presente, in vicolo Malcotti al civico n\u00b0 1, la sede espositiva denominata \"Sangalleria\", ove si organizzano eventi artistico - culturali di prestigio.\nStoria.\nL'insediamento dei Liguri in Valcuvia ha dato origine alla cosiddetta civit\u00e0 dell'Uomo della Valcuvia testimoniata dal ritrovamento di un'ascia preistorica proprio nella frazione di Arcumeggia.\nL'origine di Arcumeggia \u00e8 stata individuata in una fortificazione di epoca romana definita \"arx-media\", fortezza di mezzo, o \"arcu-media\", a met\u00e0 dell'arco naturale formato dalla valle tra la Valcuvia e la Valtravaglia, che poi diede il nome al paese di Arcumeggia, in latino \"Arcumedia\"\".\" \nRegistrato agli atti del 1751 come un borgo di 168 abitanti, nel 1786 Arcumeggia entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 195 abitanti. Nel 1809 il municipio fu soppresso su risultanza di un regio decreto di Napoleone che lo annesse a Vergobbio, per poi passare sotto Cuvio nel 1812. Il Comune di Arcumeggia fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 271 anime, salite a 303 nel 1871. Il processo si invert\u00ec per\u00f2 alla fine del XIX secolo a causa della mancata industrializzazione della montagna, tanto che nel 1921 si registrarono 245 residenti. Fu cos\u00ec che nel 1927 il fascismo decise la definitiva soppressione del comune, unendolo a Casalzuigno."}
{"id": "290653", "revid": "1632387", "url": "https://it.wikipedia.org/wiki?curid=290653", "title": "Crema (Italia)", "text": "Crema (IPA: , \"Cr\u00e8ma\" in dialetto cremasco) \u00e8 un comune italiano di abitanti della provincia di Cremona in Lombardia, posto nell'area geografica del Cremasco.\nGeografia fisica.\nTerritorio.\nSituata nella bassa Pianura Padana, poco oltre la linea delle risorgive presso la sponda destra del fiume Serio, \u00e8 il centro principale della provincia dopo il capoluogo Cremona e d\u00e0 il proprio nome a tutta la parte settentrionale del territorio provinciale: il Cremasco. Il comune appartiene alla regione agraria n\u00ba 2 (pianura di Crema) ed \u00e8 inserito nel contesto del Parco del Serio, a 79 metri sul livello del mare, dista da Cremona 40\u00a0km.\nCorografia.\nLa formazione geologica di questa area territoriale pu\u00f2 essere distinta in diverse fasi: una prima fase in cui il territorio era interamente sommerso dalle acque dei fiumi Adda, Serio e Oglio; una fase successiva, in cui questi ultimi si sono scomposti creando una zona circondata da paludi; ed un'ultima caratterizzata da un'opera di bonifica che ha permesso la trasformazione dell'area paludosa e lacustre in una pianura coltivabile. Mentre la parte pi\u00f9 alta della pianura risulta essere composta da terreno alluvionale o di trasporto pi\u00f9 asciutto, quella meridionale \u00e8 pi\u00f9 acquitrinosa. Il suolo presenta una natura molto varia; si passa infatti da terreni molto sciolti ad altri molto compatti, oppure da terreni a piccolo strato a terreni di profondo strato di cultura. Nonostante questo, il terreno di media composizione (a profondo strato di coltura e fertile) rimane il predominante.\nIdrografia.\nIl sistema idrografico dell'area territoriale di Crema ha per dorsale il fiume Serio, il quale discendendo verso Nord-sud si congiunge al fiume Adda a livello del Comune di Montodine. Con riferimento alla rete idrica minore, costituita da un centinaio di corsi d'acqua che si intersecano su tutto il territorio, degno di nota \u00e8 il canale artificiale Vacchelli (dal nome del senatore Pietro Vacchelli che ne promosse la costruzione nel 1888). Lungo 34 km, il canale si dirama dall'Adda per poi suddividersi ed irrigare le terre della bassa cremonese. \nLa notevole ricchezza d'acqua del territorio Cremasco, costituita prima dall'ormai prosciugato lago Gerundo e poi dalle successive zone paludose, ha avuto conseguenze sul clima e sulla salubrit\u00e0 ambientale. Nonostante vi siano stati anche gravi condizionamenti (ad esempio l'abolizione nel 1656 della coltivazione di riso per evitare l'aggravamento delle condizioni sanitarie), con il progredire del tempo l'habitat ha assunto caratteristiche sempre migliori. \nStoria.\nL'antichit\u00e0.\nLe origini di Crema sono legate all'invasione longobarda del VI secolo d.C.; il nome deriva probabilmente dal termine longobardo \"Crem\" che significa \"altura\". Secondo la tradizione, la fondazione della citt\u00e0 risalirebbe al 15 agosto 570 quando, di fronte alla minaccia rappresentata dall'invasione longobarda, gli abitanti della zona trovarono rifugio nella parte pi\u00f9 elevata dell'\"isola della Mosa\", approntandola a difesa sotto la guida prima di Cremete, conte di Palazzo, e poi di Fulcherio. Da questi due personaggi deriverebbero perci\u00f2 i toponimi Crema e Insula Fulcheria. &lt;br&gt;Secondo altre fonti la sua fondazione risale invece al IV secolo, quando Milano era capitale dell'Impero romano d'Occidente. &lt;br&gt;Un'altra versione invece parla di un pi\u00f9 antico insediamento celtico o etrusco.\nIl Medioevo.\nLa prima occorrenza di Crema nei documenti storici risale all'XI secolo come possedimento dei conti di Camisano. \n&lt;br&gt;In seguito venne governata da Bonifacio marchese di Toscana e sua figlia Matilde che, nel 1098, la don\u00f2 al vescovo di Cremona. Durante questo periodo l'agricoltura prosper\u00f2 e l'Ordine degli Umiliati introdusse la lavorazione della lana, che costitu\u00ec una delle principali risorse economiche fino al XIX secolo.\nNel 1159, dopo aver stretto un'alleanza con Milano contro la ghibellina Cremona, Crema venne assediata, conquistata e distrutta dall'imperatore Federico Barbarossa. &lt;br&gt;L'assedio di Crema fu caratterizzato da molti episodi di brutalit\u00e0: i teutoni appesero alcuni prigionieri cremaschi alle loro macchine belliche sperando che i difensori non colpissero gli ostaggi. Tuttavia questo espediente non funzion\u00f2 e si trasform\u00f2 in una carneficina: questo episodio \u00e8 uno dei pi\u00f9 famosi della storia cremasca ed \u00e8 celebrato da un quadro presente nella sala del Consiglio Comunale, detta appunto \"sala degli Ostaggi Cremaschi\", a cui \u00e8 dedicata anche una via.\nCon la pace di Costanza (1185) arriv\u00f2 il permesso di ricostruire la citt\u00e0 come \"castrum\". Ne segu\u00ec una fase di libero comune in cui comunque si verificarono lotte faziose, tipiche dei comuni del Nord Italia in quell'epoca. In ogni caso, la citt\u00e0 venne fortificata con nuove mura, fossati e porte (1199), e successivamente una rete di canali valorizz\u00f2 l'agricoltura. \nNel XIII secolo Crema venne anche arricchita della costruzione della Cattedrale e del Palazzo Pretorio.\nL'autonomia del comune ebbe termine nel 1335, quando la citt\u00e0 si arrese ad Azzone Visconti, la cui famiglia possedette la citt\u00e0 fino alla fine del secolo. \n&lt;br&gt;Nel 1361 Crema fu interessata dalla peste bubbonica. Segu\u00ec un breve periodo di regno della famiglia guelfa Benzoni (Bartolomeo e Paolo dal 1403 al 1405, successivamente il loro nipote Giorgio fino al 1423). La signoria pass\u00f2 di nuovo ai Visconti e, dal 1449 in poi, alla Repubblica di Venezia.\nLa sudditanza alla Serenissima.\nIn qualit\u00e0 di provincia veneziana dell'entroterra, Crema ottenne numerosi privilegi e fu al riparo dal declino economico del vicino Ducato di Milano sotto il dominio spagnolo. Mantenne una sostanziale autonomia che permise la progettazione di nuove costruzioni. Esse includevano la nuova cinta muraria, la ricostruzione del Palazzo Comunale (1525-1533), il Palazzo della Notaria, ora Palazzo Vescovile. Nel 1580 Crema divenne sede vescovile e fu costruito il santuario di Santa Maria della Croce (1490).\nSecondo i documenti custoditi negli archivi della diocesi, Crema fu anche la citt\u00e0 d'origine dei Mastai Ferretti, la famiglia senigalliese di papa Pio IX. Secondo una ricerca operata dal parroco del paese d'origine dei Visconti, anche il famoso Innominato, descritto da Manzoni ne \"I promessi sposi\", aveva origine cremasca da parte di madre. Vissuto ai tempi in cui Crema era sotto il dominio della Serenissima, aveva appezzamenti agricoli dalle parti di Bagnolo, pur essendo nato e vissuto nel Palazzo Visconti a Brignano Gera d'Adda, un gioiello di architettura e di fasto vicino a Crema. Brignano era sotto il dominio del Ducato di Milano, perci\u00f2 a Francesco Bernardino Visconti (l'Innominato) capit\u00f2 di rifugiarsi nel palazzo Martini, che allora era sotto il dominio della Repubblica di Venezia e che apparteneva alla famiglia di sua madre Paola Benzoni. In tal modo Francesco Bernardino sfuggiva alla giustizia milanese e anche trovava asilo in una piccola citt\u00e0 dove nella Parrocchia della Cattedrale di Crema, un Benzoni, Leonardo Benzoni figlio di Soccino Benzoni, si laure\u00f2 alla Sorbona a Parigi e, successivamente, divenne vescovo (non a Crema); era stato quindi un esponente religioso importante (su un capitello del Palazzo esiste tuttora lo stemma di Leonardo Benzoni, un cappello vescovile che sovrasta un cane, simbolo dei Benzoni. Per queste circostanze il nipote di Leonardo Benzoni, Francesco Bernardino Visconti (l'Innominato), poteva sperare di ricevere un maggior riguardo a Crema rispetto a quello che gli sarebbe toccato nel Ducato di Milano, oltre all'inopinabile vantaggio di cambiare velocemente Stato e confini politici in caso di necessit\u00e0 (dal Ducato di Milano alla Repubblica di Venezia) e, quindi, uscire in breve tempo dalla giurisdizione milanese.\nL'et\u00e0 contemporanea.\nNel XVII secolo ebbe inizio la decadenza della citt\u00e0, causata dal fallimento delle sue attivit\u00e0 industriali, anche se l'agricoltura continu\u00f2 a essere fiorente. Nel 1796 venne fondata l'Accademia dell'Agricoltura. \nAlla caduta della Serenissima nel 1797, l'esercito francese depose l'ultimo podest\u00e0 e cre\u00f2 la cosiddetta \"Repubblica Cremasca\", annessa dopo pochi mesi alla Repubblica Cisalpina. Crema divenne capoluogo (insieme con Lodi)\ndell'effimero Dipartimento dell'Adda, e in seguito fu annessa al Dipartimento dell'Alto Po, con capoluogo Cremona.\n&lt;br&gt;Dal 1810 al 1816 furono annessi alla citt\u00e0 di Crema i comuni suburbani di Castelnuovo, Ombriano, Porta Ombriano, San Bernardino con Vergonzana, San Michele, Santa Maria della Croce e Vairano.\nNel 1815, l'impero napoleonico si dissolse e Crema divenne parte del Regno Lombardo-Veneto, dipendente dall'Impero austriaco. In questo periodo la citt\u00e0 riprese lo \"status\" di capoluogo, questa volta della provincia di Lodi e Crema.\nCittadini cremaschi che ebbero un ruolo di rilievo nelle vicende risorgimentali furono Enrico Martini, Vincenzo Toffetti e Pietro Donati.\nDopo l'Unit\u00e0 d'Italia.\nCrema fu annessa al Regno di Sardegna, con tutta la Lombardia tranne Mantova e parte della sua provincia, nel 1859, degradata a capoluogo dell'omonimo circondario nella provincia di Cremona. Dal 1861 fece parte del Regno d'Italia.\nNel 1862 fu toccata dalla ferrovia Treviglio - Cremona, e nel 1880 dalla tranvia interurbana a vapore Lodi - Crema - Soncino (eliminata poi nel 1931). Inizi\u00f2 un importante sviluppo industriale e demografico.\nNel 1875 al comune di Crema vennero aggregate la frazione Molini di Porta Nuova, gi\u00e0 appartenente allo smembrato comune di Vairano Cremasco, e la frazione San Bernardino, staccata dal comune di San Bernardino.\nNel 1928 furono aggregati alla citt\u00e0 di Crema i comuni di Ombriano, San Bernardino e Santa Maria della Croce.\nMonumenti e luoghi d'interesse.\nAree naturali.\nCrema \u00e8 inserita nel Parco del Serio.\nInoltre sono presenti le seguenti aree verdi attrezzate:\nSociet\u00e0.\nEtnie e minoranze straniere.\nSecondo i dati Istat al 31 dicembre 2020 i cittadini stranieri residenti a Crema sono . Le comunit\u00e0 nazionali numericamente significative sono:\nLingue e dialetti.\nDialetto cremasco.\nOltre all'italiano, a Crema si parla il dialetto cremasco, che foneticamente appartiene all'area dei dialetti gallo-latini della Lombardia orientale. Ha affinit\u00e0 linguistica con i dialetti bergamasco e bresciano, tutti e tre di origine cen\u00f2mane.\nIl pi\u00f9 noto poeta dialettale fu Federico Pesadori (Vergonzana, 3 settembre 1849 - Bolzano, 8 aprile 1923).\nCultura.\nIstruzione.\nBiblioteche.\nLa biblioteca comunale, intitolata alla studiosa etnoantropologa Clara Gallini, \u00e8 ubicata in pieno centro storico nell'ex palazzo Benzoni-Frecavalli in via Civerchi.\nLa biblioteca diocesana \u00e8 ospitata nell'ex palazzo Bonzi, in via Giacomo Matteotti e consente la consultazione di testi ecclesiali con la collaborazione dell\u2019Istituto Superiore di Scienze Religiose.\nScuole.\nI cicli prescolastici e i primi due cicli dell'istruzione pubblica si svolgono in plessi collocati all'interno di un'organizzazione su tre istituti comprensivi.\nA Crema sono presenti:\nUniversit\u00e0.\nL'Universit\u00e0 degli Studi di Milano organizza a Crema un corso di laurea triennale in \"Infermieristica\".\nMusei.\nIl Museo civico, istituito nel 1960, si trova nel convento rinascimentale di Sant'Agostino.\nMedia.\nStampa.\nIl quotidiano \"La Provincia\" ha una redazione locale.\nVengono pubblicati i tre settimanali \"Il Nuovo Torrazzo\" (primo numero nel 1926), \"in Primapagina\" (fondato nel 1986) e \"(in) Cremasco Week\".\nRadio.\n\"Radio Antenna 5\", fondata nel 1977 anche sulla spinta del vescovo Carlo Manziana.\nTelevisione.\n\"Lodi Crema TV\", marchio del gruppo Sol Regina Po di Soresina.\nCucina.\nIl piatto pi\u00f9 caratteristico \u00e8 costituito dai tortelli cremaschi (\"i turt\u00e8i\"), dalla particolare pizzicatura della pasta e con un ripieno dolce, composto da grana, amaretti, uva sultanina, cedro candito, spezie e un biscotto speziato tipico, il mostaccino.\nVa ricordato inoltre il salva, formaggio DOP tipico della zona di Crema, consumato tradizionalmente con le \"tighe \"(peperone verde lombardo), confezionate sott'aceto.\nPiatto povero tipicamente invernale, in accompagnamento al cotechino o ai lessi, \u00e8 il pip\u00e8to (sformato di verze, burro, aglio, parmigiano, noce moscata).\nDolci della citt\u00e0 sono: la treccia d'oro e la torta Bertolina (\"Bertulina\"), una popolare torta autunnale a base di uva fragola, a cui \u00e8 dedicata anche una festa di piazza; e la pi\u00f9 nobile Spongarda, consumata tutto l'anno.\nIn tempo di Carnevale si preparano i chisul\u00ec, palline ripiene di un impasto preparato con scorza di limone, lievito di birra, uva sultanina, mela e strutto.\nEventi.\nMercati.\nA giorni feriali alterni (ogni marted\u00ec, gioved\u00ec e sabato) si svolge il mercato coperto cittadino lungo via Giuseppe Verdi. Viene ripetuto anche durante alcune festivit\u00e0 (ad esempio: il 25 aprile o il 2 giugno).\nGeografia antropica.\nUrbanistica.\nIl territorio comunale, come si presenta nella sua attuale estensione, \u00e8 il frutto di un accorpamento avvenuto in due fasi dello stesso con i territori dei Comuni all'epoca confinanti con Crema.\nLa prima espansione del territorio della citt\u00e0 si \u00e8 avuta nel 1875 con la soppressione del Comune di Vairano Cremasco il cui territorio venne ripartito con il Comune di Santa Maria della Croce. A Crema fu assegnata la frazione di Santa Maria dei Mosi; mentre a Santa Maria della Croce fu assegnato il capoluogo Vairano. La stessa sorte la ebbe anche il Comune di San Michele Cremasco il cui territorio venne anch'esso ripartito tra Crema e il Comune di Ripalta Nuova (ora Ripalta Cremasca); a Crema fu assegnata la frazione San Bartolomeo ai Morti e a Ripalta Nuova invece fu assegnata San Michele. La seconda e ultima espansione avvenne nel 1928 quando furono definitivamente aggregati alla citt\u00e0 i Comuni di San Bernardino Cremasco (con le rispettive frazioni di Castelnuovo e Vergonzana), Santa Maria della Croce (con la rispettiva frazione di Vairano e altre localit\u00e0), e infine il Comune di Ombriano.\nLa maggior parte di questi comuni soppressi sono divenuti contigui per espansione edilizia alla citt\u00e0 e sono divenuti, di fatto, dei quartieri suburbani (o sobborghi) per via della sussistenza di alcune fasce verdi e di altre barriere come la ferrovia, il canale Vacchelli e il fiume Serio che li tengono separati seppur di poco dalla citt\u00e0.\nEconomia.\nL'economia era caratterizzata nel secolo scorso dall'agricoltura, con produzione di foraggi, cereali (degna di nota quella del grano), pioppi, e dall'allevamento nel contesto dell'economia provinciale. Dagli anni settanta, sono presenti aziende casearie e importanti aziende alimentari in generale, oltre a industrie metallurgiche, meccaniche, elettroniche e tessili.\nUn aspetto notevole dell'artigianato \u00e8 costituito dalle fabbriche di organi musicali; tale settore venne portato a livelli di eccellenza da Pacifico Inzoli nel 1867 e da Giovanni Tamburini nel 1893. I due maggiori organi italiani esistenti (16.000 canne) del duomo di Milano e di Messina, tra i pi\u00f9 grandi d'Europa, sono opera degli organari cremaschi.\nNel XX secolo, dalla fine degli anni sessanta sino al 1992 l'Olivetti ha avuto un importante polo produttivo nella citt\u00e0 lombarda, che arriv\u00f2 a toccare quota 3 150 addetti nel 1971 e che all'atto della chiusura nel 1992 contava ancora 700 dipendenti. L'Olivetti arriv\u00f2 in citt\u00e0 alla fine degli anni sessanta acquisendo l'area industriale di via Mulini, dove si trovava la Serio-Everest, un'azienda fondata nel 1929 da sette fuoriusciti dalla Said di Milano, Societ\u00e0 anonima italiana dattilografia. La Serio-Everest \u00e8 stata la prima azienda al mondo a produrre una macchina per scrivere con tastiera a quattro file di tasti invece che tre. Arriv\u00f2 a contare 1 600 addetti e fu inglobata dall'Olivetti a partire dal 1967.\nAttorno all'azienda a Crema si form\u00f2 poi un'area, abitazioni, centro ricreativo e aziende. Dopo la fine della storia dell'Olivetti l'area di via Bramante \u00e8 stata recuperata grazie all'insediamento, fino al 2020, del Dipartimento di Informatica dell'Universit\u00e0 degli Studi di Milano e di diverse aziende tecnologiche che hanno recuperato l'area. La storia di Serio-Everest e Olivetti a Crema \u00e8 stata raccontata nel 2002 dalla pubblicazione \"Dalla Everest all'Olivetti\" edita dal Centro di ricerche Alfredo Galmozzi.\nUltimamente c'\u00e8 stata una forte crescita delle aziende cosmetiche (\u00e8 stato istituito anche un'associazione apposita, il \"Polo Della Cosmesi\"). All'ultima fiera internazionale Cosmoprof 2017 di Bologna si sono presentate ben 41 aziende del territorio cremasco.\nInfrastrutture e trasporti.\nStrade.\nLe principali direttrici stradali che interessano Crema sono la strada provinciale ex SS 235 (di Orzinuovi), la strada provinciale ex SS 415 (Paullese) e la strada provinciale ex SS 591 (Cremasca).\nFerrovie e tranvie.\nLa stazione di Crema, ubicata nel centro cittadino, si trova sulla ferrovia Treviglio-Cremona ed \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1880 e il 1931 la citt\u00e0 era servita dalla tranvia Lodi-Crema-Soncino. Con il suo andamento Est-Ovest, il tracciato di questa tranvia rappresentava una soluzione ottimale per la comunicazione tra i Comuni centro-meridionali del Cremasco ed i due importanti poli esterni (Lodi e Soncino). La soppressione di questa linea tranviaria, in quanto considerata non pi\u00f9 adeguata dal punto di vista tecnico, \u00e8 stata seguita dalla istituzione di una significativa rete di linee di autotrasporti che collega le grandi citt\u00e0 di Milano e Cremona con tutti i centri della zona, compresi anche i pi\u00f9 piccoli. \nSport.\nCalcio.\nLa pi\u00f9 antica squadra calcistica della citt\u00e0 \u00e8 il Crema: fondato nel 1908, nel secondo dopoguerra (capitanato dal campione del mondo Renato Olmi) gioc\u00f2 per tre stagioni in Serie B. Scioltosi nel 1994, \u00e8 stato rifondato nel 1995 ripartendo dalle categorie regionali lombarde, che ha risalito fino ad accedere alla Serie D. I colori sociali sono il bianco e il nero.\nAltra societ\u00e0 cittadina \u00e8 la Pergolettese, espressione del quartiere di Pergoletto (per il calcolo della tradizione sportiva, la principale squadra della citt\u00e0). Fondata nel 1932, ha mutato pi\u00f9 volte fisionomia sociale: venne infatti ridenominata \"Pergocrema\" nel 1974, \"Cremapergo\" nel 1994 e ancora \"Pergocrema\" nel 2002. Successivamente fallita, \u00e8 stata rifondata nell'estate 2012 su iniziativa del Pizzighettone, che ha trasferito la propria sede sociale a Crema e riadottato l'originaria denominazione \"Pergolettese\", ereditandone la tradizione sportiva. Il \"Pergo\" annovera quale maggior risultato della sua storia nove partecipazioni al campionato nazionale di terza serie. I colori sociali sono il giallo e il blu.\nEntrambe le squadre giocano le loro gare interne presso lo stadio Giuseppe Voltini, costruito nel 1920.\nLa citt\u00e0 ospita nel mese di giugno la fase finale del \"Trofeo Dossena\", competizione calcistica internazionale riservata alla categoria Primavera.\nCalcio a 5.\nLa principale squadra di calcio a 5 \u00e8 il GSD Videoton 1990 C5 (Serie B) che dal 1996 prende parte all'attivit\u00e0 di calcio a 5 organizzata dalla Federazione Italiana Giuoco Calcio.\nPallacanestro.\nLa principale squadra di pallacanestro femminile \u00e8 il Basket Team Crema che milita nella Serie A2, vincitrice di quattro coppe Italia A2 consecutive dal 2018 al 2021.\nNel basket maschile si distingue la Pallacanestro Crema (militante in Serie B).\nPallavolo.\nLa principale squadra di pallavolo maschile cittadina \u00e8 la Reima Crema che fino al 2009/2010 gareggiava nella serie A2 e nel campionato 2005/2006 \u00e8 stata promossa alla serie A1, rinunciando poi a disputarla. Dopo stagioni alterne in serie B, oggi la Reima Crema svolge solo attivit\u00e0 giovanile.\nLa principale squadra di pallavolo femminile cittadina \u00e8 il Volley 2.0 Crema, che milita in Serie B1.\nTennis.\nCrema \u00e8 sede del \"Tennis Club Crema\", circolo tennistico tre volte campione d'Italia negli anni ottanta e attualmente militante nel campionato di serie A1.\nImpianti sportivi.\nI principali impianti sportivi di Crema sono:\nTra le altre strutture si segnalano tre campi sportivi per la pratica del calcio, un campo da rugby, due palestre di pugilato, il palazzetto dello sport \"Paolo Bertoni\", il \"PalaCremonesi\" di Ombriano e 14 palestre, talora in uso promiscuo con le istituzioni scolastiche."}
{"id": "290654", "revid": "106456", "url": "https://it.wikipedia.org/wiki?curid=290654", "title": "B\u00e4ttwil", "text": "B\u00e4ttwil (toponimo tedesco) \u00e8 un comune svizzero di 1\u00a0195 abitanti del Canton Soletta, nel distretto di Dorneck.\n\u00c8 uno dei comuni della valle di Leimental."}
{"id": "290655", "revid": "121342460", "url": "https://it.wikipedia.org/wiki?curid=290655", "title": "New Year's Revolution", "text": "New Year's Revolution \u00e8 stato un evento in pay-per-view di wrestling organizzato annualmente dalla World Wrestling Entertainment tra il 2005 e il 2007."}
{"id": "290660", "revid": "104458", "url": "https://it.wikipedia.org/wiki?curid=290660", "title": "Neuwiller (disambigua)", "text": ""}
{"id": "290661", "revid": "486946", "url": "https://it.wikipedia.org/wiki?curid=290661", "title": "The Polar Express", "text": ""}
{"id": "290662", "revid": "125958424", "url": "https://it.wikipedia.org/wiki?curid=290662", "title": "Casa Mil\u00e0", "text": "Casa Mil\u00e0 fu costruita tra il 1906 e il 1913 da Antoni Gaud\u00ed a Barcellona, in Spagna, al numero 65 del Passeig de Gr\u00e0cia, nella zona d'espansione dell'Eixample, su incarico di Roser Segimon e Pere Mil\u00e0.\nStoria.\nLa casa Mil\u00e0 si colloca nel cuore dell'Eixample, quartiere sorto nella seconda met\u00e0 del XIX secolo su progetto di Ildefons Cerd\u00e0 i Sunyer, il quale aveva risolto le drammatiche emergenze abitative del \"barrio\" storico con la costruzione di una fitta rete di larghe strade perpendicolari e uniformi e di complessi edilizi ampi, arieggiati e luminosi. Gli appartamenti dell'Eixample divennero immediatamente appannaggio dell'abbiente borghesia catalana, che inizi\u00f2 a gravitare soprattutto intorno all'asse costituito dal Passeig de Gr\u00e0cia, strada alberata e vibrante dove i migliori architetti di Barcellona avevano lasciato la loro impronta. Fra questi va certamente segnalato Antoni Gaud\u00ed, che qui era intervenuto con la costruzione della celebre casa Batll\u00f3, inaugurata nel 1906.\nIn questo contesto Gaud\u00ed fu incaricato di costruire una casa padronale per conto di Pere Mil\u00e0 i Camps, un ricco uomo d'affari proprietario di varie industrie tessili e marito di Roser Segimon i Artells, anch'essa borghese dal solido portato economico, vedova di Jos\u00e9 Guardiola Grau, emigrante spagnolo che aveva fatto fortuna in America con le piantagioni di caff\u00e8. Entrambi i coniugi, dunque, godevano di una situazione economica e sociale assai privilegiata, che volevano sfoggiare trasformando la propria dimora in un palazzo elegante, innovativo e ricco di dettagli lussuosi. Fu per questo motivo che, nel 1905, i Mil\u00e0 acquistarono il lotto sul Passeig de Gr\u00e0cia e commissionarono il progetto ad Antoni Gaud\u00ed, architetto di prestigio che si era gi\u00e0 segnalato con progetti come il parco G\u00fcell (1900-1914) e la casa Batll\u00f3 (1904-1906).\nCome di consueto in Gaud\u00ed la costruzione del complesso sub\u00ec molti ritardi e rallentamenti. Furono molte, infatti, le obiezioni sollevate dall'amministrazione comunale, che non esit\u00f2 a segnalare come molte delle caratteristiche della casa Mil\u00e0 non rispettassero le normative vigenti: una colonna della facciata, infatti, non concordava con l'allineamento delle facciate essendo aggettante di un metro sul marciapiede, e la mansarda superava in altezza i termini massimi consentiti dalla legge. Gaud\u00ed, noncurante delle contestazioni mosse dal genio civile, replic\u00f2 con il suo consueto sarcasmo, rivolgendo alle autorit\u00e0 le seguenti parole:\nGrazie alla sapiente escogitazione di Gaud\u00ed alla fine la colonna non fu mutilata. Anche la seconda controversia, quella relativa alla mansarda, fu risolta quando fu osservato che la casa Mil\u00e0, essendo un edificio monumentale, non era tenuta a rispettare rigorosamente le ordinanze comunali (in questo modo Gaud\u00ed riusc\u00ec a preservare l'altezza del tetto, nonch\u00e9 a evitare una salata multa di 100 000 pesetas). Vi fu, tuttavia, un terzo incidente, che Gaud\u00ed non riusc\u00ec a comporre e che, anzi, lo persuase ad abbandonare la costruzione dell'edificio: per fortuna al completamento mancavano solo dei lavori di finitura, allorch\u00e9 - nonostante Gaud\u00ed abbia sempre considerato la casa Mil\u00e0 un'opera \u00abincompleta\u00bb (ne parlava nei termini di \u00abun gigante senza testa\u00bb) - le sue qualit\u00e0 architettoniche, al momento dell'abbandono, erano gi\u00e0 compiutamente definite. Gaud\u00ed, infatti, aveva caricato la casa Mil\u00e0 di una precisa simbologia religiosa, concependola come un santuario per la Vergine del Rosario, che intendeva onorare pubblicamente con una serie di riferimenti iconografici (a partire da un enorme gruppo scultoreo in bronzo dorato da collocarsi sul fastigio). Alla deflagrazione della cosiddetta \u00abSettimana Tragica\u00bb, tuttavia, Barcellona fu insanguinata da violenti moti anticlericali che sollecitarono Mil\u00e0 a rinunciare a questo monumento mariano, ritenendo prudente arginare la furia iconoclasta dei rivoltosi, i quali in tal modo avrebbero potuto scambiare l'intera costruzione - gi\u00e0 sensazionale di per s\u00e9 - per un convento. Gaud\u00ed, alla fine, fu costretto a cedere alla richiesta di Mil\u00e0: ne sorse un'aspra disputa che, alla fine, non fu mai composta, e che persuase Gaud\u00ed per l'appunto ad abbandonare la costruzione dell'opera, che restava incompleta solo per la decorazione interna ed esterna, e ad affidarla ai suoi collaboratori Juj\u00f3o e Clap\u00e9s. Dichiarata monumento storico-artistico nazionale nel 1969, dal 1984 la Casa \u00e8 entrata a far parte del patrimonio mondiale dell'UNESCO, all'interno del sito \u00abOpere di Antoni Gaud\u00ed\u00bb.\nDescrizione.\nL'edificio, insediato su un lotto di 1 620 m2, si sviluppa su sei piani articolati intorno a due cortili interni - di cui uno di forma circolare e uno ovale - pi\u00f9 un seminterrato, un loft e il tetto, il quale - in piena sintonia con la poetica gaudiana - possiede una dignit\u00e0 architettonica autonoma. La struttura portante \u00e8 costituita da colonne di mattoni e pietra: le pareti divisorie interne, infatti, non hanno alcuna funzione strutturale e le loro conformazioni variano da un piano all'altro.\nFacciata.\nIl fabbricato \u00e8 dotato di tre facciate distinte, di cui una prospettante su Passeig de Gr\u00e0cia, una su Carrer de Provenza e una di raccordo fra le due precedenti che si inarca seguendo il profilo delle due strade perimetrali: le tre facciate, tuttavia, presentano un'importante continuit\u00e0 formale e stilistica, allorch\u00e9 sembrano fondersi dinamicamente in un unico corpo compatto e ininterrotto che colpisce immediatamente lo spettatore per le sue qualit\u00e0 plastiche e scultoree.\nGaud\u00ed, infatti, con la casa Mil\u00e0 - che, si ricorda, \u00e8 l'ultima sua importante costruzione civile - d\u00e0 libero sfogo alla sua poetica visionaria e, facendo ricorso a una pietra grezza, battuta, martellata, crea una facciata rocciosa, ondulata, scabra, che d\u00e0 l'idea di un'emersione rocciosa plasmata, nel corso di eventi geologici arcani, dalla forza erosiva del mare e degli agenti atmosferici: l'intera costruzione, non per ragioni fortuite, \u00e8 anche nota con il nomignolo di \u00abLa Pedrera\u00bb [la cava di pietra], complici anche le varie finestre, del tutto simili a grotte e aperture naturali (molti, non a caso, hanno colto in questa struttura pietrificata un ancestrale quanto devoto omaggio ai massicci rocciosi della Catalogna, terra alla quale Gaud\u00ed si sentiva intimamente legato). Questo discorso plastico cos\u00ec libero e vitale, pur non raggiungendo la concitata esuberanza della casa Batll\u00f3, d\u00e0 vita a una successione ritmica e fluttuante di ondulazioni, sporgenze, nicchie, dove si assiste alla pi\u00f9 completa e totale negazione della linea retta, in favore di corposit\u00e0 serpeggianti \u00abche segnano inquietanti percorsi [...] di un mondo fossile che sembra pulsare di vita propria\u00bb (Luca Quattrocchi). Di seguito si prosegue il commento del Quattrocchi:\nCome di consueto in Gaud\u00ed questa forza rappresentativa non si abbandona affatto all'irrazionalit\u00e0 e all'arbitrariet\u00e0, rispondendo piuttosto a una prassi costruttiva altamente razionale e valevole. Per rendere staticamente affidabile una struttura cos\u00ec dinamica e inusitata come la casa Mil\u00e0, infatti, Gaud\u00ed prevede un solido telaio interno in ferro rinforzato da una sorta di \u00ablaterizio armato\u00bb; analogamente i balconi sono spesso consolidati da aste metalliche orizzontali, nonch\u00e9 muniti di vetri per garantire un'illuminazione ottimale dei piani sottostanti (barre di metallo sono state inserite anche a livello dei pilastri e delle sezioni di muratura). Persino il profilo ondoso delle linee crestate orizzontali della facciata segue in realt\u00e0 la rigorosa geometria dell'arco parabolico e iperbolico, a dimostrazione di come Gaud\u00ed sia in grado di coniugare la propria ribollente fantasia con leggi geometriche ben precise e affidabili. Notevole, infine, anche la lavorazione delle superfici esterne della facciata, modellate artigianalmente in modo tale da simulare quella porosit\u00e0 e scabrosit\u00e0 tipica della roccia.\nInterni.\nGli spazi interni di casa Mil\u00e0 sono stati progettati secondo criteri funzionali in grado di garantire una comunicazione fluida e agevole tra le varie parti dell'edificio. Di particolare pregio la soluzione distributiva adottata da Gaud\u00ed, che ha ricavato all'interno del costruito due cortili interni (uno di forma circolare e uno di forma ovale) funzionali non solo alla distribuzione, ma anche all'illuminazione e all'aerazione di tutti e cinque i piani del complesso edilizio.\nLo sperimentalismo geometrico della facciata si estende anche negli interni, i quali pure sono svolti secondo geometrie curvilinee che eludono completamente le linee e gli angoli retti: si ottiene cos\u00ec un'\u00abaggregazione alveolare che configura spazi irregolari e molteplici; una libera e spontanea gemmazione [di] spazi misteriosi e inafferrabili, geometricamente ambigui come dettagli di origine naturale dilatati a scala architettonica e percorribili secondo un occulto tracciato spaziale\u00bb (Quattrocchi). Questa estrema libert\u00e0 in pianta \u00e8 resa possibile dall'adozione di una griglia irregolare di travi metalliche e pilastri di materiali e dimensioni variabili, all'interno della quale si trovano le tradizionali volte catalane in laterizio, le quali rendono superflue le tradizionali murature portanti: in questo modo Gaud\u00ed ha potuto costruire gli interni in completa libert\u00e0, disponendo le pareti a piacimento, secondo un approccio progettuale che anticipa le future intuizioni strutturali di Le Corbusier (espliciti i rimandi al \"plan libre\") e Hermann Finsterlin.\nTetto.\nAltra peculiarit\u00e0 del complesso edilizio, oltre la facciata clastica ed il libero svolgimento degli spazi interni, \u00e8 costituita dal tetto. In maniera ancora pi\u00f9 spiccata che in casa Batll\u00f3, infatti, Gaud\u00ed non concepisce il tetto come un mero aggregato di tegole atto ad offrire coperture agli spazi interni superiori, bens\u00ec d\u00e0 vita a uno spazio sensato non solo dal punto di vista funzionale ma anche sotto quello estetico.\nIl surreale percorso predisposto da Gaud\u00ed viene infatti valorizzato dalla presenza di trenta camini, di due giri di ventilazione e di sei sbocchi delle fluide scale di servizio, tutti elementi che - malgrado la loro natura funzionalistica - sono concepiti come vere e proprie opere d'arte: ognuno di questi, infatti, \u00e8 risolto in forme diverse che, in modo pi\u00f9 o meno marcato, rispondono ciascuna ad una sfaccettatura particolare dell'enigmatico universo simbolico gaudiano. Sono presenti, infatti, ciminiere isolate e disposte in gruppo, ciminiere elicoidali e ciminiere coronate da quello che sembra essere il casco di un guerriero: interessante, in particolare, la ciminiera che presenta un cuore inciso nel lato verso Reus, citt\u00e0 natale di Gaud\u00ed, e una lacrima in quello rivolto verso la Sagrada Familia, forse a testimoniare il dispiacere dell'architetto di vedere la propria opera magna incompleta. I toni cromatici prevalenti dei caminetti sono cremosi, anche se spesso non mancano accensioni di colori pi\u00f9 intensi e variopinti.\nSi viene cos\u00ec a generare uno spazio esuberante, unico, originale e inaspettatamente complesso, che non ha mancato di colpire la fantasia di scrittori, storici e critici d'arte (per George Collins si tratta di un \"wonderland\", paese delle meraviglie, mentre il poeta Pere Gimferrer afferm\u00f2 di trovarsi davanti a un \u00abgiardino dei guerrieri\u00bb). La copertura-terrazza, infatti, \u00e8 percorribile e si snoda su sezioni variamente dimensionate collocate a quote diverse e raccordate da \u00abscale che salgono e scendono come in un sogno\u00bb (Collins). La terrazza \u00e8 stata interessata persino da delle massicce interpretazioni simboliche, che vi hanno visto rinvii a \"La vita \u00e8 sogno\" di Pedro Calder\u00f3n de la Barca, all\"'Amleto\" di Shakespeare, alle \"Metamorfosi\" di Ovidio, o persino a figure mitiche e cristiane."}
{"id": "290664", "revid": "106456", "url": "https://it.wikipedia.org/wiki?curid=290664", "title": "Biel-Benken", "text": "Biel-Benken (toponimo tedesco) \u00e8 un comune svizzero di 3\u00a0408 abitanti del Canton Basilea Campagna, nel distretto di Arlesheim.\nGeografia fisica.\n\u00c8 uno dei comuni della valle di Leimental; il territorio comunale \u00e8 bagnato dal fiume Birsig.\nStoria.\nIl comune di Biel-Benken \u00e8 stato istituito 1972 con la fusione dei comuni soppressi di Benken e Biel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "290668", "revid": "106456", "url": "https://it.wikipedia.org/wiki?curid=290668", "title": "Ettingen", "text": "Ettingen (toponimo tedesco) \u00e8 un comune svizzero di 5\u00a0041 abitanti del Canton Basilea Campagna, nel distretto di Arlesheim.\nGeografia fisica.\n\u00c8 uno dei comuni della valle di Leimental. Si trova a 331\u00a0m\u00a0s.l.m. e presente un'estensione di 6,35 km\u00b2; .\nStoria.\nSimboli.\nLo stemma \u00e8 costituito da uno scudo diviso in 4 parti, due di colore blu e due di colore bianco. Nel rettangolo bianco in alto a sinistra \u00e8 raffigurata una croce rossa.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "290669", "revid": "2225", "url": "https://it.wikipedia.org/wiki?curid=290669", "title": "La Pedrera", "text": ""}
{"id": "290672", "revid": "287204", "url": "https://it.wikipedia.org/wiki?curid=290672", "title": "Ilias Picta", "text": "LIliade ambrosiana \u00e8 quel che resta di un manoscritto che conteneva tutta l'Iliade, risalente all'anno 500 circa e unanimemente ritenuto oggi fatto ad Alessandria d'Egitto, dopo che attribuzioni erano state sostenute da autorevoli studiosi. Nel XII secolo le miniature vennero ritagliate ed incollate su un codice cartaceo di provenienza calabro-sicula contenente materiale del corpus omerico. Nel 1609, con l'acquisto da parte di Gian Vincenzo Pinelli, i ritagli entrarono nel patrimonio della Biblioteca Ambrosiana, presso la quale sono oggi conservati con la segnatura F. 205 Inf. furono acquistate dalla Biblioteca Ambrosiana di Milano. \nNel 1811 Angelo Mai, bibliotecario dell'Ambrosiana, ritenendo che il manoscritto fosse del III secolo, quindi che fosse importantissimo per il testo (che poi si rivel\u00f2 invece una versione di poco valore del poema), per far risaltare meglio la scrittura al fine di una sua decifrazione, sottopose i fogli a reagenti chimici, con la conseguenza che gran parte del colore delle miniature cadde, riducendole sciaguratamente allo stato miserabile che vediamo oggi. Restano 58 miniature del codice originale. \nNel 1819, lo stesso Mai pubblic\u00f2 i frammenti: \"Iliadis fragmenta antiquissima cum picturis item scholia vetera ad Odysseam.\" Lo studio pi\u00f9 completo \u00e8 quello di Ranuccio Bianchi Bandinelli (la cui pubblicazione fu per anni osteggiata dalla Biblioteca, dato che il noto archeologo faceva parte del PCI), dove per\u00f2 propose Costantinopoli come luogo di esecuzione e non Alessandria (per poi ricredersi anni dopo di fronte agli studi paleografici di Guglielmo Cavallo e a quelli sulle illustrazioni di Kurt Weitzmann): \"Hellenistic-Byzantine Miniatures of the Iliad (Ilias Ambrosiana)\", Olten 1955."}
{"id": "290678", "revid": "125150294", "url": "https://it.wikipedia.org/wiki?curid=290678", "title": "Valvola a sfera", "text": "La valvola a sfera (in inglese \"ball valve\") \u00e8 il tipo pi\u00f9 comune ed utilizzato di dispositivo di intercettazione di un flusso in condotte idrauliche. Il suo funzionamento si basa sulla rotazione di 90\u00b0 di un otturatore sferico dotato di una cavit\u00e0 cilindrica coassiale al flusso. La valvola consente la chiusura, l'apertura e la riduzione del flusso.\nValvola di intercettazione a sfera.\nCon riferimento alla figura, la valvola a sfera \u00e8 composta da corpo 1, tenute, o sede, 2, otturatore (la sfera vera e propria) 3, leva di azionamento 4 e stelo 5. Il corpo \u00e8 in genere monoblocco nelle versioni economiche, diviso in tre parti avvitate l'una nell'altra o tra loro flangiate nelle versioni pi\u00f9 costose; per pressioni medio-basse s'impiega ottone lavorato per stampaggio, per pressioni pi\u00f9 alte si preferisce l'acciaio al carbonio o l'acciaio inossidabile; per le loro caratteristiche le valvole a sfera si prestano bene alla produzione mediante forgiatura, e quindi possono essere prodotte in pratica in qualsiasi materiale metallico. Sono anche molto utilizzate, per applicazioni su fluidi corrosivi non troppo caldi, valvole a sfera in materiale sintetico, soprattutto PVC, ma anche PP e PVDF. L'otturatore \u00e8 solitamente nello stesso materiale del corpo (si usa spesso l'acciaio inossidabile con corpi in metalli meno nobili) ed ha finitura superficiale molto curata per consentire un buon contatto con la sede di tenuta. Questa \u00e8 costituita da due anelli sagomati, quasi sempre in PTFE (Teflon); lo stelo \u00e8 nello stesso materiale della sfera o del corpo, ed ha anch'esso una tenuta mediante anelli di PTFE opportunamente sagomati. La leva di manovra \u00e8 solitamente in fusione o stampato di alluminio nelle valvole di dimensione minore, e di acciaio protetto contro la corrosione nelle valvole pi\u00f9 grandi. Oltre il DN 100 si usa inserire un riduttore a vite senza fine per ridurre lo sforzo di chiusura e di apertura.\nCome si comprende dalla figura, in posizione aperta la valvola diventa praticamente una sezione di tubo - spesso si usa un diametro di passaggio inferiore, ma nulla ostacola ad usare un diametro interno della sfera uguale a quello del tubo - mentre in posizione chiusa il foro interno alla sfera \u00e8 isolato grazie alle sedi di tenuta. L'azionamento \u00e8 molto rapido (si deve fare solo un quarto di giro), e quindi consente una chiusura ed apertura rapida: questo \u00e8 sia un pregio che un difetto, in quanto brusche aperture e chiusure possono causare colpi di ariete che potrebbero danneggiare apparecchiature limitrofe. Inoltre, la corsa limitata, se consente un facile azionamento, non permette la regolazione del flusso se non in modo molto approssimativo.\nUna valvola a sfera \"a passaggio pieno\", ossia una valvola il cui diametro di passaggio sia uguale al diametro interno del tubo a monte ed a valle, presenta una perdita di carico piuttosto bassa, e uguale a quella del tubo - naturalmente se la valvola \u00e8 completamente aperta. Come contropartita, la valvola a sfera (se non in modelli speciali) non \u00e8 drenabile, in quanto le sedi di tenuta trattengono all'interno della sfera una parte del fluido; quindi prodotti deperibili, come gli alimentari, possono deteriorarsi e altri possono solidificare. In pratica, non \u00e8 possibile, senza accorgimenti piuttosto complessi - pulire internamente la valvola a sfera senza smontarla.\nParticolarit\u00e0 costruttive.\nL'isolamento, quando la valvola \u00e8 in posizione di chiusura, \u00e8 consentito grazie al contatto tra la sfera e la guarnizione. In tale contesto \u00e8 possibile classificare due generi di valvole a sfera: quelle a sfera flottante e quelle a sfera guidata. Nel primo caso la sfera \u00e8 dotata di un lieve margine di movimento all'interno della sua cavit\u00e0 ospitante. In condizione di chiusura, la pressione a monte della sfera spinge questa contro la guarnizione del lato a valle assicurandone la giusta aderenza. La sfera flottante \u00e8 di solito usata per dimensioni che non eccedono i 100\u00a0mm (4\") di diametro della condotta. La sfera di tipo guidato \u00e8 fissata tramite un contralbero, detto \"trunnion\", opposto allo stelo mostrato in figura e che ha solamente funzione di guida. In questo genere di valvole sono le guarnizioni a muoversi con la pressione e garantire il necessario isolamento. La tendenza odierna, anche grazie alle migliorate lavorazioni meccaniche, \u00e8 di usare sfere flottanti anche su diametri nominali eccedenti il DN 50.\nValvola a sfera di regolazione indipendente dalla pressione (PICCV).\nLa valvola a sfera di regolazione indipendente dalla pressione PICCV (Pressure Indipendent Characterised Control Valve) combina in un unico corpo una valvola di bilanciamento, una di intercettazione ed una a sfera di regolazione comandata in modo proporzionale.\nIn un circuito la pressione diminuisce all'aumentare della distanza dalla pompa principale;\nper ovviare a questo inconveniente normalmente vengono installate valvole di bilanciamento in aggiunta alle valvole di regolazione.\nCon la valvola di regolazione indipendente dalla pressione PICCV, invece, il bilanciamento idraulico non \u00e8 pi\u00f9 necessario, poich\u00e9 la valvola integrata di riduzione della pressione si chiude automaticamente all'aumentare della pressione differenziale, assicurandone una costante sulla valvola di regolazione e creando i presupposti per il mantenimento di una portata costante (\u00b15% con un \u0394p di 30\u2026350\u00a0kPa). Equipaggiare un impianto con questo tipo di valvola diventa pi\u00f9 semplice ed \u00e8 necessaria una sola valvola per ogni utenza. Inoltre, eliminando le valvole di bilanciamento e la regolazione della messa in servizio \u00e8 possibile ridurre i costi e allo stesso tempo migliorare l'efficienza dell'impianto.\nLe valvole di regolazione indipendenti dalla pressione PICCV sono un prodotto brevettato BELIMO, disponibili dal DN15 al DN50, con un valore di portata che varia da 0,09 a 5,05\u00a0l/s. Per valori di portata superiori sono invece disponibili le valvole indipendenti dalla pressione EPIV con controllo elettronico della portata.\nValvole a controllo caratterizzato (CCV).\nLe valvole a controllo caratterizzato (CCV: \"Characterized Control Valve\") sono presenti sul mercato da oltre 20 anni ed hanno iniziato la loro diffusione a partire dal continente americano dove oggi ricoprono oltre l'80% della regolazione dei terminali.\nQueste valvole sono costituite da un corpo in fusione che ospita al suo interno un organo di intercettazione del flusso (la sfera) che ruota sul proprio asse con una corsa costante di 90\u00b0.\nCome avviene per le valvole ad otturatore, il comportamento equipercentuale viene ottenuto sagomando il foro di passaggio del fluido in maniera opportuna tramite un \"disco di regolazione\" apposito.\nLe valvole CCV si distinguono dalla tradizionali valvole a sfera di intercettazione per il comportamento equipercentuale (grazie al disco di regolazione), per i materiali utilizzati (sfera e stelo in acciaio inox), per le guarnizioni antigrippaggio (EPDM, PTFE e Teflon caricato) e per le tolleranze di lavorazione (10 volte pi\u00f9 precise delle valvole tradizionali).\nVantaggi di una valvola CCV.\nQuesto tipo di soluzione presenta i seguenti vantaggi:\nrisparmio sulle valvole di intercettazione, la valvola CCV raggruppa in s\u00e9 sia le funzioni di regolazione che di intercettazione. Grazie alla leva manuale \u00e8 possibile, anche a motore alimentato o senza motore, posizionare manualmente la valvola nella posizione desiderata.\nQuantificazione del risparmio energetico conseguito all'uso di valvole CCV\nPer poter valutare in modo adeguato i risvolti energetici conseguiti con l'uso delle valvole CCV \u00e8 opportuno analizzare attentamente la prima delle problematiche risolte.\nIl trafilamento.\nLa caratteristica di trafilamento di una valvola, non sempre indicata nelle schede tecniche dei costruttori, varia generalmente tra il 0,02 ed il 0,1% del Kvs della valvola stessa.\nA prima vista questi valori possono apparire insignificanti nel bilancio energetico dell'impianto tuttavia bisogna osservare che:\nTutto ci\u00f2 premesso il valore reale del trafilamento, rapportato alla portata di fluido prevista della valvole, pu\u00f2 facilmente arrivare al 2\u20143%.\nAd esempio per uno scambiatore di potenza 10\u00a0kW con \u0394t pari a 10\u00a0\u00b0C sono necessari 0,83\u00a0m\u00b3/h di acqua con prevalenza di 10\u00a0kPa. Scegliendo una valvola adeguata \u00e8 frequente l'impiego di un dispositivo con Kvs pari a 4\u00a0m\u00b3/h.\nPrevedendo un trafilamento nominale pari al 0,05% del Kvs ed uno sporcamento normale della valvola il valore assoluto e reale del trafilamento \u00e8 pari a 2,5% della portata nominale prevista.\nQuesta \"portata non desiderata\" scambia tuttavia una potenza termica pari a circa il 5\u20147% di quella nominale per via della curva caratteristica dello scambiatore.\nRisparmio energetico all'impianto termico.\nCome visto in precedenza il fenomeno del trafilamento pu\u00f2 facilmente generare una \"portata non desiderata\" (o \"parassita\") che genera una \"potenza termica parassita\" pari a circa il 5-7% di quella nominale.\nNe consegue che in un impianto a 4 tubi (come ad esempio fancoil, VAV con post riscaldamento o scambiatori caldo/freddo di una AHU) per mantenere le condizioni di comfort desiderato \u00e8 necessario compensare la \"potenza termica parassita\" con una potenza uguale e contraria.\nE frequenti infatti riscontrare che in estate (o nelle stagioni intermedie) la batteria del caldo del fancoil sia \"tiepida\", ne consegue che la potenza richiesta alla batteria fredda sar\u00e0 maggiore.\nTutto questo si traduce in un raddoppio della potenza termica richiesta totale (tra circuito freddo e caldo) che pu\u00f2 arrivare a valori del 10\u201415% della potenza nominale dell'impianto.\nE come un'automobile i cui freni non sono completamente disinseribili riducendo la potenza all'asse del 5%, oltre al maggiore consumo necessario per mantenere costante la velocit\u00e0, avr\u00e0 un consumo prematuro dei freni stessi.\nRisparmio energetico agli ausiliari.\nNei sempre pi\u00f9 diffusi impianti a portata variabile con valvole a 2 vie la \"portata parassita\" (compresa tra l'1% ed il 3%) sar\u00e0 richiesta sia nel circuito freddo che quello caldo.\nNe consegue che approssimativamente la maggiore potenza elettrica necessaria alle pompe \u00e8 pari a circa il 3-6%.\nAnche l'assorbimento elettrico degli attuatori delle valvole CCV \u00e8 molto pi\u00f9 basso rispetto a quelle ad otturatore. Il motore infatti non deve contrastare alcune pressione del fluido ma vincere esclusivamente gli attriti delle tenute e guarnizioni. Ne consegue una potenza assorbita inferiore del 50% (per le valvole pi\u00f9 piccole) che pu\u00f2 arrivare all'80% per i modelli medio grandi.\nIn termini assoluti questo risparmio \u00e8 difficilmente quantificabile senza esaminare il numero di valvole previsto, tuttavia in impianti funzionanti 24h/24h (ospedali, edifici pubblici..) a bassa prevalenza ma con numerosi terminali (fancoil, VAV con post-riscaldamento..) il risparmio conseguito pu\u00f2 essere pari al 30% di quello ottenuto alle pompe.\nLe valvole CCV, rispetto alle tradizionali valvole modulanti ad otturatore o a globo garantiscono:\nValvola di regolazione a sfera a 6 vie.\nProgettata per l'utilizzo su travi fredde o calde o su fan coils, la valvola di regolazione a sfera a 6 vie unisce la funzionalit\u00e0 di 4 valvole a 2 vie di regolazione e di 4 valvole di intercettazione in caso di portata variabile, andando a sostituire ben 8 valvole e consentendo inoltre di usare un'unica batteria di scambio per caldo e freddo. Grazie al design della sfera i due circuiti di riscaldamento e raffreddamento sono divisi idraulicamente, ma possono essere controllati singolarmente e con precisione tramite un unico movimento rotativo (una valvola, un motore). La valvola di regolazione a sfera a 6 vie \u00e8 un brevetto BELIMO.\nQuantificazione del risparmio energetico conseguito all'uso di valvole a 6-vie\nPer poter valutare in modo adeguato i risvolti energetici conseguiti con l'uso delle valvole a 6 vie \u00e8 opportuno analizzare attentamente la caratteristica di trafilamento.\nLa caratteristica di trafilamento di una valvola, non sempre indicata nelle schede tecniche dei costruttori, varia generalmente tra il 0,02 ed il 0,1 % del Kvs della valvola stessa.\nA prima vista questi valori possono apparire insignificanti nel bilancio energetico dell'impianto tuttavia bisogna osservare che:\nTutto ci\u00f2 premesso il valore reale del trafilamento, rapportato alla portata di fluido prevista della valvole, pu\u00f2 facilmente arrivare al 2\u00a0\u2013 3%.\nAd esempio per uno scambiatore di potenza 10\u00a0kW con \u0394t pari a 10\u00a0\u00b0C sono necessari 0,83\u00a0m3/h di acqua con prevalenza di 10 kPa. Scegliendo una valvola adeguata \u00e8 frequente l'impiego di un dispositivo con Kvs pari a 4\u00a0m3/h.\nPrevedendo un trafilamento nominale pari al 0,05% del Kvs ed uno sporcamento normale della valvola il valore assoluto e reale del trafilamento \u00e8 pari a 2,5 % della portata nominale prevista.\nQuesta \"portata non desiderata\" scambia tuttavia una potenza termica pari a circa il 5-7% di quella nominale per via della curva caratteristica dello scambiatore.\nRisparmio energetico all'impianto termico.\nCome visto in precedenza il fenomeno del trafilamento pu\u00f2 facilmente generare una \"portata non desiderata\" (o \"parassita\") che genera una \"potenza termica parassita\" pari a circa il 5-7% di quella nominale.\nNe consegue che in un impianto a 4 tubi (come ad esempio fancoil, VAV con post riscaldamento o scambiatori caldo/freddo di una AHU) per mantenere le condizioni di comfort desiderato \u00e8 necessario compensare la \"potenza termica parassita\" con una potenza uguale e contraria.\n\u00c8 frequente infatti riscontrare che in estate (o nelle stagioni intermedie) la batteria del caldo del fancoil sia \"tiepida\", ne consegue che la potenza richiesta alla batteria fredda sar\u00e0 maggiore.\nTutto questo si traduce in un raddoppio della potenza termica richiesta totale (tra circuito freddo e caldo) che pu\u00f2 arrivare a valori del 10-15% della potenza nominale dell'impianto.\nE come un'automobile i cui freni non sono completamente disinseribili riducendo la potenza all'asse del 5%, oltre al maggiore consumo necessario per mantenere costante la velocit\u00e0, avr\u00e0 un consumo prematuro dei freni stessi.\nLe valvole a 6 vie, rispetto alle tradizionali valvole modulanti ad otturatore o a globo garantiscono:\nValvola a sfera a tre vie.\nPer le sue caratteristiche, la valvola a sfera si presta bene al funzionamento \"a tre vie\". Con riferimento alla figura si vede che la sfera, invece di avere un passaggio rettilineo semplice, lo ha a \"L\" (a destra) o a \"T\" (a sinistra). In ambedue i casi la valvola connette tre aperture, che possono essere messe in comunicazione o meno a seconda della posizione della valvola.\nIn questo caso, si usano a volte valvole a \"mezzo giro\", o pi\u00f9 precisamente \"a due quarti di giro\"; queste per\u00f2 sono soggette a frequenti errori di manovra.\nCome si vede, la valvola con sfera a \"T\" consente tutte le combinazioni (nell'ordine, doppia uscita, uscita sinistra, uscita destra, chiusa), mentre la sfera a \"L\" consente solo uscita destra o sinistra, o la posizione chiusa.\nEsistono anche valvole a quattro vie (la quarta via ortogonale al piano delle prime tre), ma sono una rarit\u00e0 e sono utilizzate solo come sistemi di deviazione del flusso e non come regolazione delle portate o delle pressioni.\nNormalmente le valvole a sfera a quattro vie (con tutte e quattro le vie complanari, quindi 2 ingressi e 2 uscite) sono utilizzate negli impianti di riscaldamento/condizionamento centralizzati per la regolazione, tramite apposito attuatore e centralina di controllo, della temperatura dei fluidi termoconduttori (gas, acqua, soluzioni acquose o olio diatermico) effettuando una apposita miscelazione dei fluido di ritorno con il fluido in mandata per permettere una regolazione delle temperatura del fluido vettore. Sono vagamente equiparabili a due valvole a sfera di tipo a \"L\" e di solito vengono chiamate valvole miscelatrici.\nValvola di ritegno a sfera.\n\u00c8 assai diversa dalla valvola a sfera vera e propria sopra descritta, e viene spesso chiamata \"a palla\" invece che a sfera. La sfera occlude una luce di passaggio grazie alla forza esercitata da una molla; la molla spinge la sfera contro il bordo interno dell'ugello di diametro inferiore e lo ostruisce sin quando la pressione del fluido in ingresso diviene tale da vincere la spinta della molla e far arretrare la sfera che libera cos\u00ec la luce e permette l'ingresso del fluido.\nHa di solito dimensioni modeste - qualche millimetro - ed \u00e8 molto usata per i punti d'ingrassaggio e di oliatura."}
{"id": "290682", "revid": "117676875", "url": "https://it.wikipedia.org/wiki?curid=290682", "title": "Farmaco antalgico", "text": "Un farmaco antalgico o farmaco analgesico (o semplicemente antidolorifico) \u00e8 medicamente utilizzato per lenire il dolore riducendolo, senza per\u00f2 intervenire sulle cause che l'hanno provocato.\nClassificazione.\nQuesta classe di farmaci comprende molecole molto diverse tra loro e principalmente:\nLa terapia del dolore classifica abitualmente le diverse classi di farmaci analgesici disponibili secondo tre livelli crescenti: i dolori non pi\u00f9 trattabili, possono essere gestiti \"scalando\" verso l'alto il tipo di farmaco usato. Al modificarsi dei livelli si modificano per\u00f2 le controindicazioni e gli effetti collaterali. \u00c8 sempre necessaria una stretta supervisione medica sull'uso dei farmaci antalgici stessi, per evitare seri rischi sanitari.\nPrimo livello: paracetamolo e FANS.\nI farmaci appartenenti a questa classe possono essere classificati in base alla loro attivit\u00e0: antinfiammatoria, antipiretica, analgesica.&lt;br&gt;\nIl loro meccanismo d'azione si basa probabilmente su un blocco della produzione di mediatori flogistici, quali le prostaglandine.\nLa loro azione antipiretica si ha a livello del centro ipotalamico, che regola la temperatura corporea mantenendola pressoch\u00e9 costante. Questi farmaci, quindi, combattono la febbre.\nUn farmaco antalgico non oppioide di questa classe comunemente usato \u00e8 il paracetamolo (principio attivo di \"Tachipirina\" ed \"Efferalgan\"), pur non essendo uno dei pi\u00f9 efficaci farmaci analgesici. La concentrazione plasmatica terapeutica si raggiunge dopo 90 minuti dalla somministrazione orale; la durata d'azione \u00e8 di 4 ore. La posologia abituale \u00e8 fino ai tre grammi al giorno. A differenza dei FANS non \u00e8 dotato di tossicit\u00e0 gastrica e renale, bens\u00ec di tossicit\u00e0 epatica.\nGli antinfiammatori non steroidei (FANS) agiscono soprattutto a livello periferico, principalmente per inibizione della sintesi delle prostaglandine. Ci\u00f2 avviene grazie al blocco di due enzimi coinvolti nella conversione dell'acido arachidonico in prostaglandine: gli enzimi \"COX1\" (costitutivo) e \"COX2\" (costitutivo in determinati compartimenti organici ed inducibile in determinati processi fisio-patologici).\nUna recente meta-analisi che ha considerato i risultati di 639 trial clinici per un totale di 300.000 persone coinvolte, ha determinato che l'uso prolungato di alcuni antidolorifici della famiglia dei FANS \u00e8 associato ad un aumento del rischio di eventi vascolari quali infarto, ictus e morte per eventi cardiovascolari. Pertanto, viene suggerito che la scelta di una terapia di lunga durata con FANS debba essere fatta in modo ragionato, scegliendo l'antidolorifico giusto (soprattutto se \u00e8 presente rischio cardiovascolare), e informando adeguatamente il paziente circa i potenziali rischi legati a questi farmaci.\nSecondo livello: Oppioidi deboli.\nIn questa classe di oppioidi vengono normalmente classificati farmaci quali:\nL'effetto indesiderabile di questi medicamenti sono la nausea, la sonnolenza e la costipazione.\nTerzo livello: gli Oppioidi forti (di tipo narcotico).\nEsempio tipico, la morfina.\nVengono utilizzati per la gestione dei dolori di elevata intensit\u00e0, acuti o cronici, non adeguatamente gestibili con i farmaci di livello inferiore. Pur essendo decisamente pi\u00f9 potenti della classe degli oppiacei deboli, e relativamente maneggevoli, sono utilizzabili sotto stretta supervisione medica.\nPer ridurre gli effetti collaterali degli oppiacei (depressione respiratoria, tolleranza, dipendenza, euforia o alterazioni dello stato di coscienza, stipsi), senza impattare sul potere analgesico e sulla possibilit\u00e0 di utilizzo anche ad alte dosi e a lungo termine, esistono in commercio farmaci che associano un oppiaceo ad un anti-oppiaceo (in genere entrambi fuori brevetto) in un unico nuovo farmaco, in una opportuna combinazione, tale che la concentrazione di anti-oppiode \u00e8 bassa al punto da non impattare sul potere analgesico del farmaco:\nI farmaci che associano questi due principi attivi non vanno confusi con gli oppiacei con tecnologia anti-abuso, in cui il principio attivo \u00e8 solo l'oppiaceo, mentre l'antioppiaceo non ha effetto clinico e serve solo a impedire un impiego non appropriato e non medico.\nTecnologie anti-abuso di oppiacei.\nA causa del fenomeno dei furti di antidolorifici presso le farmacie degli ospedali e private, e di un utilizzo degli oppiacei per via orale come droghe a basso costo da usare insieme a droghe vere e proprie, si tende a sostituirli con queste combinazioni, in cui l'antioppiode blocca gli effetti di euforia, rendendolo meno appetibile per chi ne vuole fare un uso non appropriato.\nIl problema del dolore \u00e8 molto sentito negli Stati Uniti e togliere i farmaci dal commercio a persone che devono vivere con dolori cronici, perch\u00e9 una parte della popolazione li usa per drogarsi, \u00e8 una scelta attualmente troppo forte; considerando anche che le tecnologie anti-abuso sono sicuramente agli albori e che quindi per ora non offrono soluzioni veramente solide. \nL'oppioide pu\u00f2 essere usato come droga se iniettato per endovena o nel muscolo, non per via orale. Le pastiglie di oppiacei vengono quindi spezzettate e poi iniettate. Alcune associazioni oppioide-antioppioide in commercio hanno uno scopo meramente anti-abuso. L'anti-oppioide pu\u00f2 ridurre gli effetti collaterali dell'analgesico quando \u00e8 contenuto in uno strato all'interno della pastiglia. Risulta invece non tossico, ma nemmeno metabolizzabile se assunto per via orale. In tal caso, l'antioppioide \u00e8 espulso per via fecale senza bisogno di interventi esterni. Se, invece, il farmaco viene masticato oppure frantumato o disciolto in alcool, in modo da rendere immediatamente disponibile tutta la dose di oppioide, \u00e8 necessario mescolare l'antioppiode che ne neutralizza l'effetto.\nLa terapia del dolore ha un ampio e lucroso mercato potenziale. Pur con i vantaggi del caso, le tecnologie anti-abuso (che si potrebbero ottenere anche con preparati galenici) cos\u00ec come le associazioni di farmaci, sono un modo per sottoporre nuovamente a brevetto dei farmaci che, in realt\u00e0, sarebbero liberamente disponibili se presi singolarmente."}
{"id": "290685", "revid": "1305772", "url": "https://it.wikipedia.org/wiki?curid=290685", "title": "Corpuscolo", "text": ""}
{"id": "290687", "revid": "838137", "url": "https://it.wikipedia.org/wiki?curid=290687", "title": "Chiusura (informatica)", "text": "Nei linguaggi di programmazione, una chiusura \u00e8 una astrazione che combina una funzione con le variabili libere presenti nell'ambiente in cui \u00e8 definita secondo le regole di scope del linguaggio. Le variabili libere dell'ambiente rimangono accessibili per tutta la durata di vita (extent) della chiusura e pertanto persistono nel corso di invocazioni successive della chiusura. Di conseguenza, le variabili della chiusura possono essere usate per mantenere uno stato ed emulare costrutti della programmazione a oggetti.\nLe chiusure si rivelano utili quando una funzione ha bisogno di \"ricordare\" informazioni: ad esempio un parametro specifico per un'operazione di confronto, oppure il riferimento ad un widget in un callback di un'interfaccia grafica.\nTeoria e implementazione.\nLe chiusure, tipicamente, sono implementate con una speciale struttura dati che contiene un puntatore al codice della funzione ed una rappresentazione dell'ambiente lessicale della stessa al momento della sua creazione (per esempio l'insieme delle variabili disponibili e dei relativi valori).\nL'implementazione delle variabili libere legate in una chiusura richiede un trattamento diverso dalle normali variabili che molti linguaggi mantengono su uno stack lineare.\nInfatti lo stack viene liberato quando si ritorna da una invocazione, mentre le variabili libere di una chiusura devono sopravvivere. Pertanto tali variabili devono essere allocate diversamente in modo da persistere finch\u00e9 non siano pi\u00f9 utilizzabili.\nDi solito quindi le variabili della chiusura sono allocate nello heap e si fa ricorso alla garbage collection per deallocare la chiusura. Questo spiega perch\u00e9 le chiusure sono tipicamente presenti in linguaggi dotati di garbage collector.\nIl concetto di chiusura pu\u00f2 essere collegato a quello di \"attori\" del \"modello ad attori\" nella computazione concorrente, dove i valori delle variabili nell'ambiente lessicale della funzione sono chiamati \"conoscenti\" dell\"'attore\". Un'importante questione sulle chiusure nei linguaggi a paradigma concorrente \u00e8 se le variabili di una chiusura possono essere aggiornate e, in tal caso, come possono essere sincronizzati questi cambiamenti. Gli \"attori\" sono una soluzione a questo problema.\nChiusure e funzioni.\nLe chiusure sono presenti in quei linguaggi che trattano le funzioni come \"oggetti di prima classe\" (\"first-class object\"), cio\u00e8 consentono di passarle come parametri ad altre funzioni, restituirle come valori da altre funzioni, assegnarle a variabili, ecc., come si fa con i tipi pi\u00f9 semplici, quali stringhe, interi, ecc..\nIn ML, il seguente codice definisce una funzione codice_1 che restituisce il parametro passatogli pi\u00f9 1:\nfun f(x) = x + 1;\nSe una funzione utilizza variabili libere, ossia non locali, al momento della sua definizione si crea una chiusura che \"cattura\" tali variabili. Per esempio, in questo frammento di codice:\nval y = 1;\nfun f(x) = x + y;\nla struttura dati chiusura che rappresenta codice_1 contiene un riferimento alla variabile codice_3 presente nell'ambiente di definizione, in cui \u00e8 legata al valore 1.\nPoich\u00e9 in ML il valore di codice_3 non pu\u00f2 cambiare il comportamento di codice_1 non cambia.\nInvece se si usa una variabile assegnabile, codice_1 restituisce il valore del suo parametro sommato al valore di codice_3 al momento in cui viene chiamata.\nAd esempio:\nval y = ref 1;\nlet f(x) = x + !y;\nf(3);\ny := 5;\nf(3);\nLa prima chiamata di codice_8 restituisce 4, la seconda invece 8.\nPer chiarire il ruolo dell'ambiente lessicale, si consideri il seguente frammento in ML:\nlet\n val y = 1;\n fun f(x) = x + y;\nin\n let\n val y = 2;\n in\n f(3)\n end\nend\nin questo esempio esistono due diverse variabili con lo stesso nome codice_3, quella del codice_10 pi\u00f9 esterno, in cui vale 1, e quella del codice_10 pi\u00f9 interno, in cui vale 2.\nLa chiusura codice_1 viene creata nell'ambiente pi\u00f9 esterno, e fa quindi riferimento alla codice_3 con valore 1 e per questo, il risultato che si ottiene \u00e8 4, non 5.\nUtilizzi delle chiusure.\nLe chiusure hanno molti utilizzi:\nNota: a volte vengono definite \"chiusure\" anche le strutture dati che combinano un ambiente lessicale con entit\u00e0 che non sono funzioni, ma comunque il termine solitamente si riferisce specificamente alle funzioni.\nLinguaggi di programmazione con le chiusure.\nScheme \u00e8 stato il primo linguaggio di programmazione ad avere delle chiusure pienamente generali e con scoping lessicale. Virtualmente, tutti i linguaggi di programmazione funzionali e tutti i linguaggi di programmazione orientati agli oggetti derivati dallo Smalltalk supportano qualche forma di chiusura. Alcuni tra i maggiori linguaggi di programmazione a supportare le chiusure sono:\nSimulare le chiusure.\nIn C \u00e8 possibile usare la parola chiave \"static\" prima della dichiarazione di una variabile locale. Una variabile static conserva il suo valore attraverso le varie chiamate alla funzione.\nQuesto vale anche per il C++.\nint Function(int arg)\n static int numDiChiamate = 0;\n static struct Stato infoSulloStato;\n return ++numDiChiamate;\nAlcuni linguaggi orientati agli oggetti permettono al programmatore di usare oggetti che simulano alcune caratteristiche delle chiusure. Per esempio:\npublic interface Function&lt;Da,A&gt;\n A apply(Da unParametro);\n// altro...\npublic final Function&lt;Integer,Integer&gt; creaSommatore(final int x)\n return new Function&lt;Integer,Integer&gt;()\n public Integer apply(Integer unParametro)\n return x + unParametro;\n };\n// altro..."}
{"id": "290689", "revid": "124612302", "url": "https://it.wikipedia.org/wiki?curid=290689", "title": "Joe Jordan", "text": "Caratteristiche tecniche.\nGiocava da centravanti, molto forte nel gioco aereo, fu soprannominato \"lo Squalo\" per l'aspetto che gli dava l'uso di togliere gli incisivi finti quando scendeva in campo restando cos\u00ec con i soli canini in vista.\nCarriera.\nGiocatore.\nClub.\nEsord\u00ec con la maglia della squadra scozzese del , prima di venire ingaggiato nel 1970 dal per 15\u00a0000 sterline. Arrivato da sconosciuto dovette fare parecchia gavetta prima di potersi conquistare un posto da titolare nell'affiatata coppia d'attacco, che era composto da Mick Jones e da Allan Clarke. Cominci\u00f2 comunque a mettersi in luce nella stagione 1972-1973, mettendo a segno 9 reti in campionato e disputando anche la finale della Coppa delle Coppe, vinta per\u00f2 dal . Fu ancor pi\u00f9 utilizzato l'anno seguente, quando il Leeds torn\u00f2 a conquistare il titolo grazie anche a una striscia di ben 29 gare senza sconfitte. Successivamente la squadra arriv\u00f2 anche a disputare la finale della Coppa dei Campioni 1974-1975, pur venendo sconfitta dai campioni in carica del . Nel 1978 fu poi ceduto al per 350.000 sterline; rimase in questo club per tre anni mettendo complessivamente a segno 37 reti in campionato.\nNel 1981 Jordan venne quindi ingaggiato dal neopromosso , che in realt\u00e0 avrebbe voluto acquistare Zico o Jan Ceulemans. Lo scozzese segn\u00f2 il primo gol in campionato all'ottava giornata contro il (1-1), seguito da un altro nell'ultima giornata contro il : pur vincendo l'incontro per 3-2 i rossoneri, in lotta per non retrocedere, furono condannati alla Serie B da altri risultati a loro sfavorevoli. Jordan disput\u00f2 comunque anche il successivo campionato cadetto, che fu vinto proprio dalla squadra milanese; qui risult\u00f2 ben pi\u00f9 decisivo, realizzando 10 reti giocando prevalentemente in coppia col giovane Aldo Serena. Conquistata la promozione lasci\u00f2 Milano, ma entr\u00f2 nel cuore dei tifosi al punto che in occasione del 110\u00ba anniversario del club venne inserito nella lista dei 110 giocatori pi\u00f9 importanti della storia rossonera. \nLo scozzese ebbe quindi una parentesi di un anno col , e nel 1984 torn\u00f2 nella massima divisione inglese indossando la maglia del . Dopo tre anni scese nelle divisioni inferiori, terminando la carriera nel 1989 tra le fila del col doppio ruolo di giocatore-allenatore.\nNazionale.\nDisput\u00f2 la prima gara con la il 19 maggio 1973, e in seguito fu tra i convocati per : qui gioc\u00f2 le tre gare del primo turno, segnando contro (2-0) e (1-1). Pur finendo da imbattuta la Scozia non riusc\u00ec tuttavia ad andare avanti a causa della differenza reti sfavorevole nei confronti di e Jugoslavia. Durante le qualificazione per Jordan fu protagonista di un episodio nella decisiva gara contro il : tocc\u00f2 infatti la palla con la mano nell'area avversaria, ma l'arbitro concesse il calcio di rigore credendo che il colpevole fosse un giocatore gallese. La Scozia riusc\u00ec quindi a qualificarsi, ma anche nel Paese sudamericano non super\u00f2 la fase a gruppi; Jordan ad ogni modo fu in campo in tutti e tre gli incontri e mise anche a segno una rete nella prima gara col . Venne convocato anche per scendendo per\u00f2 in campo solo nel terzo incontro, il 2-2 contro l' che elimin\u00f2 la compagine britannica; Jordan fu comunque autore di un'altra rete, e divent\u00f2 cos\u00ec l'unico giocatore scozzese capace di segnare in tre differenti edizioni dei campionati del mondo. Tuttavia si infortun\u00f2 nella stessa partita (la cinquantaduesima presenza internazionale), e in seguito non disput\u00f2 altre partite. Con quattro reti risulta essere il miglior marcatore della nazionale scozzese alle fasi finali del mondiale.\nAllenatore.\nSuccessivamente intraprese la carriera di allenatore alla guida di alcuni club inglesi e scozzesi, mentre dal 1998 ha ricoperto il ruolo di vice per varie squadre. Il 15 febbraio 2011, quando \u00e8 il secondo di Harry Redknapp al , torna a San Siro proprio contro il Milan in occasione dell'andata degli ottavi della Champions League, venendo colpito da Gennaro Gattuso con una manata al termine della partita."}
{"id": "290691", "revid": "124552706", "url": "https://it.wikipedia.org/wiki?curid=290691", "title": "Strumenti dell'astronomia", "text": "Le scienze astronomiche sono supportate da strumenti in grado di aiutare l'uomo nella misura e nella rilevazione di dati. Il primo strumento usato \u00e8 senza dubbio l'occhio umano e le intuizioni ad occhio nudo. Tuttavia ad oggi la tecnologia astronomica consente un ampio uso di strumentazione.\nStoria.\nI primi strumenti dell'astronomia.\nAgli albori dell'astronomia l'unico \"strumento\" che l'uomo aveva a disposizione era l'occhio nudo, affiancato ad esso venivano usati strumenti semplici atti a misurare la posizione degli astri. Gli egizi usavano il merkhet, costituito da due fili a piombo retti da due osservatori: il merkhet serviva per individuare la posizione degli astri.\nNell'isola di Giava per individuare la data della semina, si puntava una mano piena di riso alla sera in direzione della cintura di Orione, se cadevano alcuni chicchi era il momento giusto. La trib\u00f9 dei Daiacchi nel Borneo invece, usava con lo stesso metodo una canna di bamb\u00f9 piena d'acqua, appena il quantitativo scendeva sotto un certo livello, era giunto il momento per seminare.\nUn altro strumento usato nell'antichit\u00e0 era l'asta di Archimede, consistente in un'asta di legno sopra un'estremit\u00e0 nella quale l'osservatore osservando il sole tra le nubi pu\u00f2 determinare la distanza angolare del disco solare.\nIpparco usava due armille che rappresentavano i circoli fondamentali della sfera celeste; ciascuna armilla consisteva in un anello di bronzo puntato l'uno sul piano dell'equatore celeste e l'altro verso i poli dell'eclittica; tramite altri cerchi interni movibili era possibile puntare un astro e determinare cos\u00ec le coordinate celesti.\nLa macchina di Anticitera.\nLa macchina di Anticitera, \u00e8 uno strumento astronomico che, mosso da ruote dentate, calcola il moto degli oggetti celesti: il sorgere del sole, le fasi lunari, i movimenti dei 5 pianeti conosciuti, gli equinozi, i mesi e i giorni della settimana; esso \u00e8 databile attorno al 100 - 150 a.C. Questa scoperta conferma il fatto che gi\u00e0 in epoca greca le conoscenze erano abbastanza avanzate in ambito astronomico; a Siracusa gi\u00e0 dal 213 a.C. Marco Tullio Cicerone cita la presenza di una macchina circolare costruita da Archimede con la quale si rappresentavano i movimenti del Sole, dei pianeti e della Luna, nonch\u00e9 delle sue fasi e delle eclissi.\nGli strumenti di Tolomeo.\nTolomeo introdusse il quadrante, uno strumento successivamente perfezionato che constava di un quarto di cerchio finemente graduato e di due aste fisse perpendicolari unenti le estremit\u00e0 del cerchio al suo centro; una terza asta mobile incardinata al centro determinava la distanza zenitale dell'astro, lo strumento ovviamente era munito di un filo a piombo per regolarlo. Per eliminare errori di misura Tolomeo introdusse successivamente il triquetrum o \"regolo di Tolomeo\". Si trattava di un palo verticale e di due regoli incardinati sul palo stesso, il regolo superiore poteva scorrere su quello inferiore che era graduato, e dato che essi formavano un triangolo isoscele, era facile determinare la distanza zenitale. L'ultimo strumento introdotto da Tolomeo era l'astrolabio (probabilmente scoperto da Ipparco e sviluppato poi dagli arabi), esso diverr\u00e0 un vero gioiello tecnico-matematico. Esso era costituito da un'armilla e da un regolo con due traguardi, ma nei modelli pi\u00f9 complessi esso diventava persino un piccolo planisfero celeste. Alcuni modelli avevano diverse funzioni, dalla determinazione delle altezze, sino alla possibilit\u00e0 di prevedere la posizione degli astri in base all'orario. L'astrolabio infatti riportava in piano tutte le coordinate celesti, divenendo ben presto uno strumento fondamentale per lo sviluppo dell'astronomia, paragonabile solo al futuro telescopio.\nAltro strumento osservativo antico era l'ottante, di forma simile al sestante e al quadrante, formato da un arco graduato di \u215b di cerchio, impiegato per misure angolari.\nLa nascita degli strumenti ottici.\nIl primo passo verso l'astronomia ottica si \u00e8 avuto grazie alle ricerche di Ruggero Bacone, il quale studi\u00f2 le propriet\u00e0 delle lenti piano convesse ottenute sezionando una sfera di vetro con un piano. \nBacone not\u00f2 che l'ingrandimento ottenibile era determinato dalla rifrazione dell'immagine, esso dipendeva dalla lunghezza focale della lente e dalla distanza su cui si poneva l'occhio; difatti di l\u00ec a poco le lenti si diffusero assieme ai primi modelli di occhiali da vista. Tuttavia per un uso astronomico si dovr\u00e0 attendere il 1608, quando gli olandesi costruiranno un modello semplice di telescopio rifrattore, strumento che l'anno successivo fu perfezionato da Galileo Galilei. Le scoperte di Galileo sono ben note, cos\u00ec come \u00e8 ben nota la rivoluzione introdotta: l'astronomia ottica era avviata.\nCon l'avvento dell'ottica le tecniche di lavorazione delle lenti migliorarono; il modello galileiano soffriva di difetti insiti nelle propriet\u00e0 delle lenti. Le lenti infatti non concentrano i fasci luminosi in un unico punto ma lo dividono in fasci che vanno dal rosso al violetto; per questo motivo le immagini soffrono della cosiddetta aberrazione cromatica, per la quale l'immagine ha difficolt\u00e0 ad essere messa a fuoco perfettamente. Per risolvere questo difetto, conveniva costruire lenti di piccola curvatura e di grande distanza focale. Cos\u00ec Hevelius nel 1647 costru\u00ec uno strumento a focale di 3,5 m, ma successivamente, questo valore aument\u00f2 giungendo a 7,5 m o ai 50 m dello strumento di Huygens, applicando la cosiddetta montatura aerea, soluzione che comportava l'applicazione di un filo teso su cui centrare l'oculare con la lente primaria.\nNel 1663 James Gregory cre\u00f2 uno strumento che raccoglieva luce in uno specchio paraboloidico il quale rifletteva la luce su un secondario che la rifletteva al primario attraversandolo tramite un foro centrale. L'idea era buona ma vi erano ancora enormi problemi pratici. \nNel 1666 Newton facendo passare un fascio di luce solare attraverso un prisma di vetro ottenne uno spettro di colori che egli concep\u00ec come costituenti naturali della luce bianca. Concluse anche che l'aberrazione sferica era causa della rifrazione dei colori. Sicch\u00e9 nel 1668 costru\u00ec il modello newtoniano, con un primario sferico modificato e un secondario inclinato a 45\u00ba. Successivamente Cassegrain costru\u00ec il suo celebre modello, modificando quello proposto da Gregory, applicando come secondario un convesso al posto di un concavo.\nL'evoluzione dell'ottica.\nJohn Dollond possedeva uno dei pi\u00f9 famosi laboratori strumentali d'Europa. Egli tent\u00f2 di realizzare un sistema ottico sulla base degli studi di Newton, ma con risultati insoddisfacenti. Nel 1754 quando Samuel Klingenstierna pubblic\u00f2 una memoria nella quale, con un'analisi rigorosa, dimostrava l'inconsistenza degli esperimenti di Newton rispetto alle sue ricerche sul cromatismo e ne proponeva di nuovi; Dollond ne ricevette una forte impressione. Decise di far buon uso dei suggerimenti, e intraprese subito nuovi esperimenti. I risultati di queste prove, eseguite con diverse combinazioni di vetri a bassa e alta dispersione, che contraddicevano le esperienze di Newton, lo portarono a realizzare obiettivi acromatici composti da una lente convergente in \"crown\" e da una divergente in \"flint\".\nNel 1758 Dollond mise in vendita i primi telescopi acromatici di 1,5 metri di fuoco e nel 1765 suo figlio Peter, che gli era succeduto alla guida del laboratorio, propose un obiettivo a tre lenti, due concave di \"crown\" e una convessa di \"flint\". Questa soluzione consent\u00ec di ridurre anche l'aberrazione sferica e di produrre obiettivi che a parit\u00e0 di focale avevano dimensioni maggiori.\nNella prima met\u00e0 dell'800, Fraunhofer sviluppa ulteriormente le lenti acromatiche, lenti che eliminano l'aberrazione cromatica nelle immagini interponendo altre lenti di correzione; in questo modo i telescopi rifrattori cominciano a diffondersi molto pi\u00f9 del passato. \nUlteriori passi sono stati compiuti tramite altre configurazioni a riflessione, l'ultima delle quali ad opera di Bernhard Schmidt che invent\u00f2 l'omonima combinazione ottica nei primi del Novecento. Egli ebbe l'idea di correggere l'aberrazione sferica degli specchi con una lente posta al centro di curvatura, riuscendo in tal modo ad ottenere un campo corretto di oltre 5 o 6 gradi; inoltre, rispetto ai comuni riflettori, lo Schmidt consentiva un grande campo e una notevole luminosit\u00e0, tanto da ottenere delle foto con tempi bassi. Successive configurazioni hanno permesso la creazione di modelli misti come lo Schmidt-Cassegrain o il Maksutov-Cassegrain, strumenti adatti alle varie esigenze degli osservatori e degli astrofili.\nAltri strumenti.\nIl planetario \u00e8 uno strumento ottico-meccanico utilizzato per finalit\u00e0 divulgative, riproduce in modo realistico la sfera celeste. Esso \u00e8 sostanzialmente formato da un particolare tipo di proiettore che utilizza come schermo una cupola semisferica con dimensioni che possono andare dai 3 ai 25 metri di diametro. Il planetario nacque tra il 1919 e il 1923 presso l'azienda tedesca Zeiss, da allora lo sviluppo \u00e8 stato sempre maggiore in tutto il mondo.\nIl coronografo \u00e8 uno strumento astronomico utilizzato per osservare la corona solare, esso fu introdotto nel 1930 consentendo lo sviluppo di studi dedicati al sole."}
{"id": "290692", "revid": "14691", "url": "https://it.wikipedia.org/wiki?curid=290692", "title": "Agile software development", "text": ""}
{"id": "290695", "revid": "125393029", "url": "https://it.wikipedia.org/wiki?curid=290695", "title": "Michela Figini", "text": "Atleta polivalente, \u00e8 stata una delle atlete di punta della nazionale svizzera negli anni 1980 ed \u00e8 stata portabandiera della Svizzera durante la cerimonia di apertura dei XV Giochi olimpici invernali di . Nel suo palmar\u00e8s vanta, tra l'altro, un oro olimpico, uno iridato, due Coppe del Mondo generali e cinque di specialit\u00e0.\nAssieme a Doris De Agostini \u00e8 stata una delle prime sciatrici ticinesi a imporsi ai vertici della disciplina; \u00e8 stata sposata con l'italiano Ivano Camozzi, a sua volta sciatore alpino di alto livello dal quale ha avuto due figli. Michela Figini \u00e8 ora sposata con Ivano Edalini anch'esso un ex-sciatore italiano.\nBiografia.\nStagioni 1983-1984.\nLa Figini ha ottenuto il suo primo piazzamento internazionale di rilievo in occasione della combinata di Coppa del Mondo disputata a Schruns il 21 gennaio 1983, nella quale chiuse al 10\u00ba posto. Ai Mondiali juniores di Sestriere di quella stagione vinse due medaglie di bronzo, nello slalom gigante e nella combinata, e il 5 marzo dello stesso anno ottenne a Mont-Tremblant il suo primo podio in Coppa del Mondo, piazzandosi 3\u00aa in discesa libera.\nIl 28 gennaio 1984 a Meg\u00e8ve vinse la sua prima gara in Coppa del Mondo, una discesa libera; in seguito prese parte ai suoi primi Giochi olimpici invernali, , dove ad appena diciott'anni, (ancora da compiere) vinse la medaglia d'oro nella discesa libera davanti a Maria Walliser e Olga Charvatov\u00e1; si classific\u00f2 inoltre 12\u00aa nello slalom gigante. In quella stagione in Coppa del Mondo ottenne complessivamente quattro podi, con due vittorie, e chiuse al 5\u00ba posto nella classifica generale.\nStagioni 1985-1987.\nNel 1985 ai Mondiali di Bormio, sua prima presenza iridata, conquist\u00f2 la medaglia d'oro nella discesa libera e fu 15\u00aa nello slalom gigante, mentre in Coppa del Mondo domin\u00f2 il circuito: ottenne dodici podi con otto vittorie e vinse sia la coppa di cristallo generale, che quelle di discesa libera e di slalom gigante; fu anche 2\u00aa nella classifica di combinata.\nNella Coppa del Mondo 1985-1986 non riusc\u00ec a replicare i successi dell'annata precedente - con tre podi (una vittoria) fu 6\u00aa nella classifica generale - mentre nel 1986-1987 si aggiudic\u00f2 la sua seconda Coppa del Mondo di discesa libera e, dopo aver conquistato cinque podi con tre vittorie, chiuse al 5\u00ba posto nella classifica generale. Nella stessa stagione disput\u00f2 i Mondiali di Crans-Montana, dove vinse la medaglia d'argento sia nella discesa libera, sia nel supergigante; si piazz\u00f2 inoltre 4\u00aa nello slalom gigante e 6\u00aa nella combinata.\nStagioni 1988-1990.\nNella stagione 1987-1988 si aggiudic\u00f2 nuovamente tre coppe di cristallo vincendo la classifica generale, quella di discesa libera e quella di supergigante; i suoi podi quell'anno furono nove, con cinque vittorie. Ai XV Giochi olimpici invernali di , sua ultima partecipazione olimpica, dopo esser stata portabandiera della Svizzera durante la cerimonia di apertura vinse la medaglia d'argento nel supergigante, giungendo dietro a Sigrid Wolf, si classific\u00f2 9\u00aa nella discesa libera e non complet\u00f2 lo slalom gigante.\nNella stagione 1988-1989 vinse la sua ultima coppa di cristallo, ancora nella discesa libera; i suoi podi in Coppa del Mondo quell'anno furono nove, con sei vittorie, e in classifica generale fu 3\u00aa. Ai Mondiali di Vail 1989, sua ultima presenza iridata, fu 8\u00aa nella discesa libera e 5\u00aa nel supergigante. Durante la sua ultima stagione agonistica, 1989-1990, sal\u00ec ancora tre volte sul podio in Coppa del Mondo - ottenne la sua ultima vittoria il 27 gennaio a Santa Caterina Valfurva in discesa libera e l'ultimo podio il 3 febbraio a Veysonnaz nella medesima specialit\u00e0 (3\u00aa) -, fu 8\u00aa nella classifica generale e 3\u00aa in quella di discesa libera. A causa dei disaccordi con Jan Tischhauser, allenatore capo della nazionale svizzera, si ritir\u00f2 dall'attivit\u00e0 agonistica al termine di quella stessa stagione, a soli ventiquattro anni; il suo ultimo piazzamento in carriera fu il 13\u00ba posto ottenuto nel supergigante di Coppa del Mondo disputato a M\u00e9ribel l'11 febbraio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nKB = combinata"}
{"id": "290697", "revid": "287204", "url": "https://it.wikipedia.org/wiki?curid=290697", "title": "Armonia vocalica", "text": "Larmonia vocalica o armonia velare \u00e8 un fenomeno fonologico per cui alcune vocali variabili di una parola o di una frase cambiano a seconda del tipo di vocali fisse presenti nel resto della parola o della frase, per un processo di assimilazione.\nL'armonia vocalica \u00e8 simile al fenomeno della metafonesi, ma se ne distingue perch\u00e9 in quest'ultima sono le vocali postoniche a influenzare le vocali toniche, nell'armonia vocalica invece sono le vocali toniche a influenzare le vocali postoniche.\nL'armonia vocalica presuppone la suddivisione delle vocali in due o pi\u00f9 gruppi, secondo criteri fonologici precisi. All'interno di una sequenza fonologica sono accettate solo vocali dello stesso gruppo. Vi sono perci\u00f2 vocali che risultano essere \"incompatibili\". \u00c8 un fenomeno tipico delle lingue agglutinanti: \u00e8 presente nel turco, nelle lingue ugro-finniche (ungherese, finlandese, estone) e nello swahili. In area romanza si registrano variet\u00e0 con fenomeni di armonia vocalica in alcuni dialetti italo-romanzi della Svizzera italiana e in numerosi dialetti catalani meridionali.\nEsempi nella lingua turca.\nPer esempio, nella lingua turca le vocali sono divise sia in palatali e velari, sia in labiali e non labiali, come mostra lo schema:\nNella formazione del plurale, vengono presi in considerazione soltanto i due gruppi principali (palatali/velari) e si hanno perci\u00f2 due suffissi allomorfi: -ler per le vocali anteriori e -lar per le posteriori:\nNella coniugazione dei verbi, invece, si tiene conto anche dei sottogruppi: "}
{"id": "290702", "revid": "228587", "url": "https://it.wikipedia.org/wiki?curid=290702", "title": "Fucile d'assalto", "text": "Un fucile d'assalto \u00e8 un fucile automatico a fuoco selettivo, che camera munizioni di potenza intermedia.\nStoria.\nOrigini.\nLa genesi del fucile d'assalto \u00e8 lunga e complessa, mescolandosi con quella della nascita delle armi semi-automatiche per la fanteria. All'inizio del Novecento si inizi\u00f2 a pensare a una nuova generazione di armi da fuoco individuali, destinate a sostituire i fucili ad azione manuale e munizioni infumi entrati in produzione negli anni ottanta del XIX secolo. In particolare alcuni Generali-progettisti (come l'Italiano Rigotti) pensavano che fosse indispensabile dotare le fanterie di un fucile semiautomatico, dotato di capacit\u00e0 selettiva (il prototipo Cei-Rigotti, presentato nel 1900 e modificato varie volte fino al 1911, non funzion\u00f2 mai adeguatamente), mentre altri si occupavano di costruire delle mitragliatrici che potessero essere impiegate come un fucile (in particolare si pensi a Louis Chauchat, che defin\u00ec la sua creazione, non \"mitragliatrice leggera\", bens\u00ec \"fucile mitragliatore\").\nDurante questo processo fu notato che le normali cartucce in uso in Europa erano troppo potenti e che le armi automatiche che riuscivano a impiegarle erano molto pesanti; in particolare lo erano i calibri \"standard\" come l'8 \u00d7 50 mm R Mannlicher austro-ungarico, il 7,62 \u00d7 54 mm R russo, il 7,92 \u00d7 57 mm Mauser tedesco, il 7,5 \u00d7 54 mm MAS francese e il 7,7 \u00d7 56 mm R britannico. Meglio andavano le cose per le meno potenti tra le munizioni \"potenti\", in particolare per il 6,5 \u00d7 50 mm Arisaka giapponese; questa cartuccia, soprattutto nella versione depotenziata per le mitragliatrici leggere, era grossomodo analoga per potenza alle munizioni \"intermedie\", che diventeranno standard per i \"veri\" fucili d'assalto.\nLa Russia, anche sfruttando il grande quantitativo di munizioni 6,5\u00a0mm giapponesi catturate dalla cavalleria russa nel 1905 (guerra russo-giapponese), arriv\u00f2 a concepire un'arma che, pur non definibile a tutti gli effetti come vero primo fucile d'assalto, ne incorporava buona parte delle caratteristiche, dal fuoco selettivo al grande caricatore amovibile (che non era presente nelle prime versioni del Cei-Rigotti); oltretutto con un principio, molto moderno, di corto rinculo a otturatore chiuso. Si trattava del Fedorov Avtomat (in russo: \u0410\u0432\u0442\u043e\u043c\u0430\u0442 \u0424\u0451\u0434\u043e\u0440\u043e\u0432\u0430), progettato nel corso del 1915 dall'ingegnere Vladimir Grigor'evic Fyodorov ed entrato in servizio in piccole serie nell'esercito imperiale russo dal 1916: esso, prodotto in piccola serie fino al 1924, concluse onorevolmente il proprio servizio nella seconda guerra mondiale, quando venne impiegato dalle unit\u00e0 d'\u00e8lite in Finlandia e presso Leningrado, fino all'esaurimento delle munizioni.\nI mitra.\nContemporaneamente gli ingegneri italiani (e presto anche ungheresi, cecoslovacchi e di altre nazionalit\u00e0) facevano un percorso inverso e cercavano di produrre una pistola mitragliatrice che, pur impiegando il normale munizionamento da 9\u00a0mm, avesse una gittata superiore a quella di una normale pistola mitragliatrice. Il risultato, derivato dalla mitragliatrice Villar Perosa (detta \"pernacchia\") furono la OVP e (con il contributo di Cei-Rigotti) il Beretta MAB 18, la prima pistola mitragliatrice (e anche una delle poche) dotata di selettore automatico. Anche se il Beretta MAB 18/30 e i suoi successori (come il Beretta MAB 38 della seconda guerra mondiale) sono definiti moschetti automatici, sono per\u00f2 da considerarsi delle pistole mitragliatrici particolarmente pesanti, chiamati comunemente mitra, e non degli antenati diretti del fucile d'assalto o dei fucili d'assalto primitivi. Un discorso molto simile vale anche per la pistola mitragliatrice/fucile mitragliatore Thompson Mod. 1919, armata con il potente calibro di pistola .45 ACP oppure con il 9 \u00d7 19 mm Parabellum e il 9 \u00d7 21 mm IMI; in alcune versioni essa aveva fino a 250 metri di gittata utile (ma in genere si fermava a 50\u00a0m), anche se solo in automatico.\nNessuna di queste armi conteneva tutte le innovazioni necessarie per definire un fucile come \"fucile d'assalto\", ma esse fecero accumulare una serie di idee, che avrebbero poi permesso la creazione dei \"veri\" fucili d'assalto. Anche se il Fedorov Avtomat era molto simile a quello che deve essere un \"vero\" fucile d'assalto, esso non riusc\u00ec a imporsi; fu prodotto, a seconda delle fonti, in 3 200 o 24 000 esemplari (in buona parte perduti durante la guerra civile russa), anche perch\u00e9 piuttosto costoso.\nNegli anni immediatamente successivi furono sperimentati dei fucili che, se giunti alla produzione, sarebbero stati definibili come \"veri\" fucili d'assalto. Anzitutto vi fu la Ribeyrolles Mle. 1918, una carabina automatica francese con un lungo caricatore, che impiegava una munizione sperimentale intermedia, l'8 \u00d7 35 mm, mai giunta in produzione; essa aveva una gittata di 400 metri, giudicata troppo modesta dai generali francesi, ma perfettamente in linea con ci\u00f2 che deve essere un vero fucile d'assalto. Pensato come una mitragliatrice leggera fu invece il Weibel M/1932 danese, che sarebbe entrato in servizio nel 1940 (ma l'occupazione tedesca ne imped\u00ec l'adozione); anche se quest'arma era molto pi\u00f9 simile a una mitragliatrice leggera, aveva capacit\u00e0 di selezione del tiro e un calibro intermedio, il 7 \u00d7 44 mm, dalla potenza paragonabile (e dalla balistica simile) al 7,92 \u00d7 33 mm Kurz tedesco di pochi anni dopo. Destino simile tocc\u00f2 alla modernissima ed ergonomicamente ben disegnata Pyrkal EPK, una \"pistola mitragliatrice\" greca, armata con un 7,92 \u00d7 39 corto; ne vennero costruiti solo 15 prototipi, prima che la fabbrica venisse raggiunta dalle truppe tedesco-bulgare, ed essa \u00e8 ben poco conosciuta, anche se potrebbe essere stata una delle migliori armi da fuoco della seconda guerra mondiale.\nInfine va ricordata la serie di carabine (M1, M2, M3) utilizzate massicciamente dall'esercito americano (soprattutto come arma per i soldati di seconda linea o per quelli dotati di armi pesanti, ma diffusa anche tra le truppe leggere e paracadutisti come M1A1); si trattava di carabine automatiche (dotate di capacit\u00e0 di selezione del fuoco solo dalla M2 in poi) e di un calibro non proprio intermedio, ma sicuramente non di piena potenza, il calibro .30 Carbine.\nNegli anni immediatamente precedenti la seconda guerra mondiale i tedeschi progettarono numerose armi da fuoco simili a un vero fucile d'assalto, ma tutte con munizioni non intermedie; tra esse ricordiamo lo sperimentale Maschinenkarabiner M35 e il potente FG 42 (Fallschirmj\u00e4gergewehr 42), pi\u00f9 una mitragliatrice particolarmente leggera che un fucile mitragliatore (in calibro 7,92 \u00d7 57\u00a0mm Mauser), destinato all'\u00e9lite dei paracadutisti tedeschi e molto dispendioso da produrre. Nel frattempo si sperimentavano nuovi calibri, come il 7,92 \u00d7 30 e, dal 1940, il pi\u00f9 affidabile 7,92 \u00d7 33\u00a0mm Kurz.\nI primi fucili d'assalto.\nDurante la seconda guerra mondiale, i tedeschi dopo la \"Maschinenpistole\" (pistola automatica) MP40, avevano sviluppato una nuova arma, l'MP-44 dalle caratteristiche inusuali. Infatti essa era pi\u00f9 simile a un fucile che non a una pistola e usava una munizione \"intermedia\" (meno potente dei calibri ordinari da fucile, ma pi\u00f9 potente dei calibri da pistola dell'epoca). I generali tedeschi si accorsero delle vere potenzialit\u00e0 dell'arma, ma incontrarono la forte opposizione di Adolf Hitler, ostile al concetto di munizione intermedia e contrario a dotare i suoi soldati di un'arma che percepiva come meno potente. Testata sul campo di battaglia, essa incontr\u00f2 un ampio favore tra le truppe. Rinominata \"SturmGewehr-44\" (dal tedesco \"Sturm\" = assalto e \"Gewehr\" = fucile), o \"StG-44\", Hitler la vide come un ottimo strumento di propaganda e approv\u00f2, finalmente, la produzione di massa.\nSta di fatto, dunque, che l'StG 44 \u00e8 stato il primo fucile d'assalto sviluppato e impiegato da un esercito regolare effettivamente come tale e in quantitativi notevoli; inoltre esso era un fucile d'assalto che incorporava tutte le caratteristiche dell'arma in maniera definitiva e non in via sperimentale. In particolare, era un'arma utilizzabile sia per il fuoco automatico sia per quello semiautomatico, con una munizione leggera e un peso contenuto, con una gittata inferiore a quella di un fucile \"tradizionale\", con dimensioni ridotte, ecc.\nDa allora, i tentativi di replicare la formidabile arma crebbero in numero e variet\u00e0; tra essi, primo e pi\u00f9 famoso, il Kalashnikov AK-47.\nInfatti negli stessi anni in cui i tedeschi stavano sviluppando i loro fucili d'assalto con la cartuccia intermedia, anche i sovietici si stavano ponendo il medesimo problema. Il loro fucile di fanteria era l'ottimo Mosin Nagat, in calibro 7,65x54; ma i tentativi di produrre carabine e moschetti automatici impiegando la medesima munizione, fatti durante gli anni '30 e '40, produssero una serie di armi poco efficaci, sia perch\u00e9 il rinculo era eccessivo, sia perch\u00e9 la meccanica era imperfetta (specie considerando che il Mosin Nagat era una delle armi a otturatore girevole pi\u00f9 affidabile mai prodotta, e quindi lo standard di riferimento sovietico sull'affidabilit\u00e0 era particolarmente elevato). Si trattava della AVS-36, dotato di caricatori anche di grande capacit\u00e0 e tiro selettivo (ma incontrollabile nel tiro automatico), e del STV 38 e soprattutto SVT-40, molto migliori ma difficili da produrre ed esigenti in termini di pulizia e manutenzione. I sovietici per\u00f2 non furono soddisfatti nemmeno da questo fucile (che comunque fu prodotto in gran numero, e risult\u00f2 superiore alla maggior parte dei fucili automatici della seconda guerra mondiale), soprattutto perch\u00e9 era un'arma di grosse dimensioni e pesante, questo fece comprendere che una cartuccia meno potente avrebbe permesso di costruire una carabina a elevate prestazioni come arma semiautomatica (ed eventualmente automatica). Inoltre volevano una mitragliatrice veramente controllabile nel tiro automatico, e veramente portatile dalle squadre d'assalto (la stessa richiesta che stava alla base del Weibel M1932 danese). Nacquero cos\u00ec, nell'ultimo anno della seconda guerra mondiale, la carabina Simonov SKS, e la mitragliatrice leggera di squadra RDP, che adottavano un calibro intermedio solo marginalmente ispirato al coevo calibro tedesco (il 7,62 \u00d7 39 mm).\nNel dopoguerra.\nLa carabina Simonov SKS non era ancora un vero fucile d'assalto, ma negli anni '50, soprattutto nelle versioni prodotte su licenza in Cina, si implementarono buona parte delle caratteristiche dei fucili d'assalto su questo progetto (fuoco selettivo, fuoco automatico, grande caricatore amovibile). Un geniere dell'esercito sovietico, di nome Kalasnikov, ancora in ospedale per le ferite ricevute in combattimento, trov\u00f2 che la munizione del SKS sarebbe stata sfruttata meglio in una nuova arma, e invent\u00f2 il pi\u00f9 prodotto e conosciuto fucile d'assalto al mondo, l'AK-47, che per\u00f2, nelle prime versioni, era ancora difficile da produrre in grande serie e piuttosto costoso. Aveva per\u00f2 un grande margine di miglioramento e una capacit\u00e0 di assorbire numerosissime modifiche costruttive, che lo hanno reso un'arma estremamente versatile.\nGli eserciti NATO adottarono fucili a fuoco selettivo come l'H&amp;K G3, l'M14, l'FN FAL o il FAL Beretta BM 59.\nNel tempo si prefer\u00ec sempre pi\u00f9 adottare munizioni di medio calibro (5,56 \u00d7 45\u00a0mm NATO) e armi che risultavano pi\u00f9 controllabili nel fuoco automatico.\nDa allora il fucile d'assalto \u00e8 diventata l'arma di elezione delle varie forze armate.\nEsempi di fucili d'assalto pi\u00f9 recenti sono l'M16 statunitense e la sua versione \"carabina\" l'M4, l'SA80 (conosciuto anche come L85), l'israeliano Tavor e l'italiano Beretta ARX 160.\nCaratteristiche.\nI fucili d'assalto offrono molti vantaggi rispetto a un tradizionale fucile, tra cui la possibilit\u00e0 di sparare efficacemente mentre si \u00e8 in movimento, il non dover pi\u00f9 provvedere al riarmo dell'arma dopo ogni colpo, e alcune tattiche, tra cui il fuoco di saturazione.\nCi sono alcune caratteristiche comuni nei fucili d'assalto:\nLe armi con caratteristiche simili ai fucili d'assalto ma cameranti cartucce a piena potenza (come il 7,62 \u00d7 51 mm NATO) si chiamano fucili da battaglia, come per l'FN FAL e l'M14.\nLe fasi del fuoco.\nI convenzionali fucili d'assalto hanno normalmente 8 passaggi nel ciclo di sparo:\nLa molla di rinculo \u00e8 compressa al massimo e comincia a distendersi reinserendo i meccanismi in sede e dando il via nuovamente alla sequenza.\nIl munizionamento.\nLe diverse tipologie di munizione nei fucili d'assalto sono quantomai numerose.\nLa genesi di queste munizioni intermedie possono essere grossolanamente ricondotte a due grandi famiglie: quelle derivate accorciando delle munizioni \"full-power\" dei fucili d'ordinanza (il 7,92 Kurz rientra in questa categoria) o creandone di totalmente nuove (il 5,56 NATO o i nuovi calibri iperveloci come il FN 5,7 \u00d7 28 mm della FN Five-seveN belga appartengono a questo tipo). Entrambi i calibri intermedi, rispetto alle munizioni da fucile classiche, hanno il vantaggio di rendere l'arma controllabile nella modalit\u00e0 di fuoco a raffica e permettono di portare molte pi\u00f9 munizioni in combattimento a parit\u00e0 di peso.\nCi sono vari tipi di munizioni, come ad esempio le semplici \"Full Metal Jacket\" (FMJ), quelle a Punta cava JHP (vietate dalla convenzione dell'Aja), quelle traccianti, quelle perforanti e altre ancora.\nLe munizioni FMJ hanno un nucleo di piombo incamiciato in un metallo pi\u00f9 duro (ottone o leghe di rame con altri metalli pi\u00f9 duri) che garantisce la resistenza della palla. Sono obbligatorie come standard minimo in ambito militare, per garantire ferite \"pulite\" ed evitare la deformazione del proiettile nell'impatto contro bersagli umani.\nLe munizioni a punta cava, sfruttando il principio dello shock idrodinamico si espandono o frammentano pi\u00f9 facilmente all'impatto causando danni maggiori a un corpo umano ma con minore effetto su eventuali protezioni come giubbotti antiproiettile.\nI proiettili traccianti hanno la base concava e riempita di una miscela luminosa a base di fosforo, che si incendia ed \u00e8 visibile gi\u00e0 dopo circa 40-50 metri. Queste ultime sono utili negli scontri notturni o in ambiente urbano per permettere al tiratore di individuare la precisa traiettoria dei proiettili sparati con tiro istintivo. Un altro uso prevede l'inserire uno di questi colpi al terzultimo posto del caricatore, in questo modo alla partenza del proiettile tracciante la persona che utilizza l'arma sa che il caricatore \u00e8 quasi terminato, e che \u00e8 presto necessaria la sostituzione di questo.\nTipologie.\nI fucili d'assalto oltre a differenze nel calibro offrono fondamentali differenze nel design, a seconda delle richieste specifiche del committente. Un esempio sono i fucili d'assalto cosiddetti \"compatti\", ottimi nel combattimento urbano, a causa del ridotto ingombro e della facilit\u00e0 di trasporto. Un'altra variante sono i moderni fucili dalla configurazione \"bullpup\", con il caricatore spostato indietro rispetto al grilletto, ottenendo un fucile pi\u00f9 corto a parit\u00e0 di lunghezza di canna ma, d'altra parte, l'impossibilit\u00e0 di cambiare spalla e impugnatura per il tiratore, cosa essenziale se si vuole sparare da un riparo che pu\u00f2 trovarsi dalla parte opposta di come si impugna abitualmente l'arma. Per esempio, un soldato mancino che utilizzi uno Steyr AUG (che presenta la finestra di espulsione sulla sinistra) potr\u00e0 sparare riparato se il riparo si trova alla sua destra, mentre esporr\u00e0 completamente il corpo se il riparo disponibile si trova a sinistra. Questo difetto che compromette anche la possibilit\u00e0 di utilizzo da parte di soldati con diversa mano dominante se non con difficoltose modifiche, \u00e8 stato risolto da alcuni fucili di ultima generazione come l'FN F2000 che fa uscire il bossolo dalla sommit\u00e0 della canna.\nAlcuni eserciti, come quelli di Austria, Irlanda, Australia e Gran Bretagna hanno dovuto variare le tattiche di fuoco e copertura per ovviare parzialmente a questo problema, posto dalle armi cosiddette \"bullpup\"."}
{"id": "290704", "revid": "287204", "url": "https://it.wikipedia.org/wiki?curid=290704", "title": "Giorgio Ascarelli", "text": "Biografia.\nNacque da Salomone Pacifico Ascarelli, ex vice sindaco di Napoli per la zona Mercato e titolare di una grande industria di tessuti fondata nel 1879 che portava il suo nome. Appassionato di calcio, fu tra i fondatori dell'Open Air Sporting Club, quindi, come scrisse l'anonimo giornalista del Mattino nel suo coccodrillo \u00abpassava a valorizzare l'Internazionale poi l'Internaples\u00bb, di cui nell'estate del 1925 rileva da Emilio Reale il ruolo di presidente, per diventare successivamente presidente e mecenate del Napoli. \nFu protagonista del \"rinascimento ebraico napoletano\" e mantenne relazioni col mondo culturale, anche come amante dell'arte e studioso autodidatta di pittura.\nAppassionato di sport, fu tra i fondatori del Real Circolo Canottieri Italia cui don\u00f2 la sede sulla Banchina Santa Lucia.\nAttivit\u00e0 di industriale.\nCome industriale si trov\u00f2 ad amministrare un fatturato considerevole, che increment\u00f2 ulteriormente grazie alle sue innate capacit\u00e0 imprenditoriali; la sua \"Manifattura di Villadosia\" aveva carattere di interesse nazionale estendendo la propria attivit\u00e0 anche in Lombardia nella zona di Busto Arsizio.\nLa presidenza del Calcio Napoli.\nNell'estate del 1926, a seguito dell'entrata in vigore della Carta di Viareggio con cui il CONI fascista consente alle squadre di Roma e Napoli di partecipare alla divisione nazionale con quelle del Nord, \u00e8 il promotore principale del cambio di denominazione sociale del Napoli Calcio, da Internaples F.B.C. ad A.C. Napoli, in modo da compiacere al regime che mal tollerava nomi e termini in lingua inglese.\nGrazie ai suoi sforzi economici ed alle sue idee di mercato, la nuova formazione divenne in breve tempo competitiva a livello nazionale. Al termine della stagione 1928/29 riusc\u00ec a convincere la FIGC ad allargare a diciotto partecipanti, anzich\u00e9 a sedici, il primo campionato a girone unico, facendovi rientrare anche la propria squadra e dimostrandosi influente dirigente sportivo anche a livello federale.\nIl decesso.\nAscarelli mor\u00ec nel 1930, a 36 anni, a causa di un attacco di peritonite.\nLa costruzione dello stadio negato dal fascismo.\nNel 1929 Ascarelli commission\u00f2, completamente a proprie spese, la costruzione di un nuovo campo sportivo, di propriet\u00e0 privata del club, al Rione Luzzatti, nei pressi della Ferrovia di Napoli. Lo stadio, inaugurato il 23 febbraio 1930 col nome di \"\"Vesuvio\" (dal nome dell'omonima via in cui esso sorgeva), gli sarebbe stato successivamente dedicato a furor di popolo, in conseguenza della sua scomparsa, avvenuta appena diciassette giorni dopo l'inaugurazione dell'impianto. In seguito (sotto regime fascista) lo stadio, a causa delle origini ebraiche di Ascarelli, fu ribattezzato \"Stadio Partenopeo\"\" in quanto si ritenne inopportuno intitolare a un ebreo quello che era il maggior impianto sportivo cittadino. Lo stadio ospit\u00f2 due partite dei mondiali del 1934 (tra cui la finale per il terzo posto), prima di finire distrutto dai bombardamenti abbattutisi sulla citt\u00e0 nel corso della II guerra mondiale. Il nome di Ascarelli sopravvive comunque e continua ad identificare quel rione di case presente nella zona in cui sorgeva lo stadio ed in seguito denominato \"Rione Luzzatti-Ascarelli\".\nNel 2011 l'impianto sportivo comunale di Ponticelli \u00e8 dedicato a Giorgio Ascarelli con l'apposizione di una targa in marmo che cos\u00ec recita: "}
{"id": "290705", "revid": "123252558", "url": "https://it.wikipedia.org/wiki?curid=290705", "title": "Chiaiano", "text": "Chiaiano \u00e8 un quartiere di Napoli, comune autonomo fino al 1926 con la denominazione di \"Chiaiano ed Uniti\". Il comune di Chiaiano ed Uniti raggruppava i vecchi casali di Chiaiano, Polvica e Santa Croce e Marianella, i quali oggigiorno, insieme ai quartieri di Piscinola e Scampia, costituiscono la VIII municipalit\u00e0 di Napoli.\nHa una superficie di 9,67\u00a0km\u00b2 con residenti e confina a Nord con i comuni di Marano di Napoli e Mugnano di Napoli, a Ovest con il quartiere Pianura (Via Vicinale Piscinelle ai Guantai), a sud con il quartiere Arenella (Cupa Camaldoli, Via Nazareth, Via dell'Eremo, Viale S.Ignazio di Loyola, Largo Cangiani, Via Domenico Montesano, Via Sergio Pansini) e a Est con i quartieri Piscinola (Via comunale Spinelli, Via Giovanni Ansaldo, Via Giovanni Antonio Campano, Via dei Ciliegi, Via Emilio Scaglione, Strada comunale cupa Toscanella, Strada comunale del Principe, Cupa Vecchia Napoli, Via Cupa del Principe, Via Gaetano Salvatore, Via Marco Rocco di Torrepadula) e San Carlo all'Arena (Via Tommaso De Amicis, Vallone Saliscendi). Sul territorio del quartiere insiste parte della zona ospedaliera con i complessi ospedalieri del Monaldi, del Cotugno nonch\u00e9 dell'azienda ospedaliera universitaria del Policlinico dell'Universit\u00e0 Federico II.\nOrigini del nome.\nIl nome costa di una radice, forse dal latino medioevale \"plagia\" \"pendio\", pi\u00f9 il suffisso di appartenenza e derivazione -anus. Esempi affini sono Marano deriva da \"Marius\" e -\"anus\" e Giuliano (poi Giugliano) da \"Iulius\" e \"anus.\" Si \u00e8 per questo ipotizzato una derivazione da \"Caius\" e -\"anus,\" anche se tale ipotesi \u00e8 improbabile visto la fonologia del napoletano e l'evoluzione del latino in Campania e in tutto il meridione.\nNei cedolari dei duchi di Durazzo e dei vicer\u00e9 spagnoli il luogo \u00e8 indicato coi nomi \"Plajanun\", \"Chiaianun\" e \"Chiaiana\". Nell'evoluzione dal latino al napoletano, infatti, il nesso consonante latino pl- palatalizza e diviene /kj/, come si nota ad esempio in \"plagia\" &gt; \"chiaia\" \"spiaggia\"\", plovere &gt; chiovere\" \"piovere\"\", plus &gt; chi\u00f9\" \"pi\u00f9\"\",\" ecc. Per questo motivo \u00e8 ipotizzabile un iniziale *Plaianus (la /g/ prima della vocale tonica cade molto spesso) e un successivo *Chiaianu(s).\nSecondo altre fonti, il nome deriverebbe da \"drago\" e \"-anus\".\nStoria.\nIl territorio (in cui sono state ritrovate tracce di insediamenti osci probabilmente risalenti all'VIII secolo a.C.), lontano dal mare e ricoperto da una fitta boscaglia nota come \"s\u00e9vera\" (\"selva\"), \u00e8 stato dominato dai Cumani e dai Sanniti, per poi passare, nel 326 a.C., ai Romani. Divenne in seguito un casale della diocesi di Napoli.\nDurante l'amministrazione francese di Giuseppe Bonaparte (1806-1808) e Gioacchino Murat (1808-1815), divenne un'entit\u00e0 amministrativa autonoma, status mantenuto anche dopo la restaurazione borbonica e dopo la proclamazione del Regno Delle Due Sicilie (1816); nel 1926, nell'ambito della riorganizzazione delle grandi citt\u00e0 voluta dal fascismo, fu aggregato al Comune di Napoli, diventandone una frazione (poi quartiere negli anni ottanta).\nHa conosciuto una profonda urbanizzazione soprattutto a seguito della legge 219/1981, per mezzo della quale furono realizzati agglomerati di edilizia residenziale pubblica per i terremotati del 1980. Nonostante la vicina influenza di quartieri problematici, Chiaiano sembra essere rimasto relativamente immune all'apporto negativo delle varie organizzazioni criminali, specie in confronto con zone di recente urbanizzazione come Scampia.\nIl nucleo abitativo pi\u00f9 antico del quartiere si poggia su un terreno carsico ricco di caverne e pozzi artesiani per captare le sorgenti di acqua.\nNel 2009 il quartiere si \u00e8 gemellato con l'isola di Manhattan, grazie ai residenti della Italian Harlem, locata nel quartiere di Little Italy, che attorno agli anni trenta la popolavano. Tra le famiglie che facevano frequentemente ritorno in Italia, una famiglia di Chiaiano (all'epoca ancora attorniata da campagne) inizi\u00f2 a comprare magliette a mezze maniche e a portarle ai parenti chiaianesi i quali la utilizzavano per lavorare nelle campagne. Chiaiano, quindi, \u00e8 il probabile fulcro di diffusione delle magliette nel meridione Italico.\nMonumenti e luoghi d'interesse.\nAree naturali.\nNel quartiere \u00e8 presente una zona a prevalente vocazione boschiva detta \"Selva di Chiaiano\": all'interno di essa sono presenti borghi contadini, boschi di castagne ed aree agricole; numerose le cave profonde circa 100 metri, un tempo sfruttate per l'estrazione del tufo, tra l'altro ben visibili nella percorrenza della tratta esterna della metropolitana collinare di Napoli che reca alla stazione di Chiaiano-Marianella e gi\u00e0 utilizzate in passato dalle varie famiglie camorristiche locali come discariche illecite per sostanze pericolose provenienti da tutta Italia.\nInfrastrutture e trasporti.\nGli assi viari principali di Chiaiano sono la via provinciale Santa Maria a Cubito e via Camillo Guerra. Inoltre da Via Giovanni Antonio Campano \u00e8 disponibile lo svincolo di accesso all'Asse Perimetrale di Melito-Scampia tramite il Raccordo Chiaiano-Via Toscanella, dalla quale \u00e8 poi possibile accedere alla circumvallazione esterna e all'Asse Mediano.\nIl quartiere \u00e8 servito dalle fermate \"Chiaiano/Marianella\" e \"Frullone/San Rocco\" della metropolitana di Napoli, nonch\u00e9 dalle autolinee ANM.\nFra il 1900 e il 1960 il collegamento con il centro era svolto mediante le cosiddette tranvie di Capodimonte, e fra il 1913 e il 1976 era altres\u00ec presente una stazione lungo la ferrovia Alifana.\nDiscarica.\nLa discarica di Chiaiano \u00e8 un sito di raccolta della frazione secca non riciclabile dei rifiuti solidi urbani in localit\u00e0 \u201ccava del Poligono - cupa del cane\u201d nel quartiere.\nIl sito fu interessato da proteste contro la realizzazione di una discarica all'interno di una delle cave di tufo. Nonostante ci\u00f2, il Governo Berlusconi IV ha deciso di aprire il sito con il decreto legge approvato durante il soggiorno del consiglio dei ministri. Durante le proteste ci sono stati arresti e feriti. L'area interessata alla guerriglia \u00e8 la zona del quartiere confinante con il comune di Marano di Napoli, nei pressi del presidio anti-discarica.\nLa discarica \u00e8 circondata da un bacino di popolazione di circa 250.000 abitanti tra il quartiere e le zone limitrofe, e distante in linea d'aria un centinaio di metri dalla Zona Ospedaliera.\nLa discarica prevista si trova interamente entro i confini del Parco Metropolitano delle Colline di Napoli, istituito nel 2002 da parte della Regione Campania che ha, allo stato attuale, iniziato alcuni progetti di riqualifica per alcune cave. Il Parco in questione ha una grande rilevanza perch\u00e9 costituisce l'ultima fetta di territorio comunale ancora ricoperta da un'area boschiva (la Selva di Chiaiano denominata la \"Severa\" sin dall'epoca romana), e sorge in una zona tradizionalmente a vocazione rurale: apicoltura, allevamento di ovini e coltivazione della ciliegia.\nRecentemente la Regione Campania ha messo a punto un piano per la realizzazione di un parco dei divertimenti nella cava.\nSport.\nLa squadra di calcio locale \u00e8 il Plajanum Chiaiano, che partecipa al campionato di Promozione, dopo aver vinto nel 2019 la finale play - off di Prima Categoria."}
{"id": "290713", "revid": "1323158", "url": "https://it.wikipedia.org/wiki?curid=290713", "title": "Razionalismo italiano", "text": "Il razionalismo italiano \u00e8 quella corrente architettonica che si \u00e8 sviluppata in Italia negli anni venti e anni trenta del XX secolo in collegamento con il Movimento Moderno internazionale, seguendo i principi del funzionalismo, proseguendo in vario modo in frange sino agli anni settanta.\nLe sue radici ideali si trovano nella Romanit\u00e0 del De Architectura di Vitruvio e nel Rinascimento, con le teorie di Leon Battista Alberti, ma anche nell'architettura di impronta Illuminista, con le opere di Gottfried Semper.\nIl Gruppo 7, il M.I.A.R. e il manifesto del Razionalismo italiano.\nNel 1926 un gruppo di architetti provenienti dal Politecnico di Milano Luigi Figini, Gino Pollini, Guido Frette, Sebastiano Larco Silva, Carlo Enrico Rava, Giuseppe Terragni e Ubaldo Castagnoli, sostituito l'anno dopo da Adalberto Libera, formarono il \"Gruppo 7\", che aderir\u00e0 al MIAR (Movimento italiano per l'architettura razionale) nel 1928.\nIl gruppo inizi\u00f2 a farsi conoscere con una serie di articoli apparsi sulla rivista \"Rassegna Italiana\" e proprio su quella rivista, nel dicembre del 1926, il \"Gruppo 7\" rese noti al pubblico i nuovi principi per l'architettura, che si rifanno a quel Movimento Moderno che ormai \u00e8 in crescita in tutta Europa. Il gruppo tuttavia mostrava molta attenzione al Deutscher Werkbund e ai costruttivisti russi, mentre prendeva le distanze dai futuristi. Su di loro inoltre esercit\u00f2 una grande influenza il libro di Le Corbusier del 1923 \"Vers une architecture\".\nLa giusta occasione per mettere in evidenza i loro primi risultati fu quella della \"Prima Esposizione italiana di Architettura Razionale\" che ebbe luogo a Roma nel 1928 su iniziativa del gruppo stesso. Ma gi\u00e0 nella III Biennale di Monza del 1927 Terragni aveva avuto modo di presentare le sue prime opere.\nTerragni diede un chiaro esempio delle sintesi elaborate in questo contesto nella casa del Fascio di Como del 1932-1936, dove la facciata \u00e8 disegnata secondo le proporzioni della sezione aurea e nel contempo forme e strutture moderne si fondono con un impianto volumetrico e un equilibrio dello spazio architettonico classici. Nel 1938 realizz\u00f2 la Casa del Fascio anche a Lissone, in Brianza, poi chiamata in suo onore palazzo Terragni. Ma soprattutto nella Casa del Fascio di Como si pu\u00f2, secondo Ignazio Gardella, riconoscere il carattere originale del movimento moderno italiano. \u00c8 quindi il momento della classicit\u00e0 che lo distingue dal movimento moderno internazionale che aveva fatto da madre per il Razionalismo italiano: \"il carattere della classicit\u00e0, intesa non come riferimento mimetico a un determinato periodo storico, rinascimentale o altro, ma una classicit\u00e0 in senso atemporale, come la volont\u00e0 di cercare un ordine, una misura, una modulazione che rendano le forme architettoniche chiaramente percettibili alla luce del sole e coerenti tra loro, cio\u00e8 parti di una stessa unit\u00e0.\"architettura razionalista\nNel 1930 fu la volta di Figini e Pollini, che alla IV Triennale di Milano presentarono la Casa elettrica. Altri giovani architetti - come Giovanni Michelucci e Giuseppe Pagano - aderirono al MIAR e ne furono sostenitori convinti; in breve vi furono quasi 50 adesioni di architetti provenienti da varie regioni italiane.\nAll'esposizione del 1931 a Roma l'impatto fu molto forte e apparve subito chiaro che le opere razionaliste mal si adattavano a un regime autoritario. Le polemiche che ne nacquero con i sostenitori della vecchia \"accademia\", che poi erano la maggioranza, generarono molte defezioni nel MIAR, tanto che nel dicembre del 1932 il suo segretario Libera fu costretto a sciogliere il movimento.\nDa quel momento gli architetti razionalisti lavorarono in un ambito pi\u00f9 ristretto, comunque riuscendo a portare avanti varie realizzazioni anche in ambito pubblico.\nNell'ambito milanese, grazie alla rivista \"Casabella - Costruzioni\" diretta negli anni quaranta da Giuseppe Pagano (architetto) e da Giancarlo Palanti venivano indicati, nel celebre articolo \"Intervallo ottimista\" di Raffaello Giolli, a testimonianza dell'importanza della scuola milanese, Gianni Albricci, Achille e Piergiacomo Castiglioni, Mario Tevarotto, Enea Manfredini, Anna Ferrieri, Luciano Canella, Mario Righini, Augusto Magnaghi, Mario Terzaghi, Vittorio Gandolfi, Marco Zanuso, Renato Radici quali giovani architetti razionalisti.\nOpere rappresentative del razionalismo italiano.\n \nLa Casa del Fascio a Como.\nLa Casa del Fascio a Como (1932) \u00e8 un'architettura di Giuseppe Terragni il cui primo progetto risale al 1928 \u00e8 una di queste opere pubbliche ed \u00e8 anche la maggiore dal punto di vista formale. Zevi la definisce il \"capolavoro del razionalismo Italiano\", per quel suo volume puro disegnato sulla sezione aurea, che possiede un solido impianto e consistenza quasi \"classica\". All'interno della Casa del Fascio un tempo si poteva osservare una decorazione astratta (ora perduta) realizzata da Mario Radice.\nPer traslazione i pittori del gruppo degli astrattisti comaschi Mario Radice, Manlio Rho, Aldo Galli sono anche detti \"razionalisti\", a testimonianza di una comune fucina culturale che accomunava pittura e architettura.\nPalazzo di Citt\u00e0 a Pescara.\nIl Palazzo di Citt\u00e0 di Pescara \u00e8 considerato uno degli esempi pi\u00f9 eloquenti dell'architettura razionalista di regime. Realizzato da Vincenzo Pilotti nel 1935, l'edificio interpreta una visione solenne del potere civile, fondato sui valori dell'uomo e della stirpe. Segue una pianta a forma di elle in cui \u00e8 collocata, nel punto di incontro dei due corpi, la torre campanaria. \nLo stabile \u00e8 interamente costruito in travertino e mattoni, i quali producono un contrasto tra colori, e si distingue per le sue relazioni formali e materiche. Si inserisce all'intero di piazza Italia, voluta dal regime per collocarvi i nuovi edifici istituzionali della citt\u00e0, elevata a capoluogo di provincia in quegli anni.\nLa stazione Santa Maria Novella a Firenze.\nLa stazione Santa Maria Novella a Firenze (1933) fu progettata da Giovanni Michelucci con un gruppo di giovanissimi architetti denominato Gruppo Toscano, risultati vincitori di un concorso indetto nel 1932.\nL'edificio, pur nella sua modernit\u00e0, si integra egregiamente nell'ambiente urbano, sia per il suo disegno sobrio ed equilibrato che per la scelta sapiente di materiali (la pietra forte), di elementi compositivi e di particolari architettonici. L'integrazione dell'edificio razionalista nell'ambiente costruito storico \u00e8 una dei principali pregi dell'intervento.\nL'Istituto di Fisica dell'Universit\u00e0 La Sapienza a Roma.\nNell'Istituto di Fisica della Citt\u00e0 universitaria di Roma di Giuseppe Pagano il tema razionale \u00e8 controllato e prevale l'aspetto \"funzionalista\". Nell'edificio \u00e8 bandita ogni forma di monumentalismo (a differenza degli altri edifici della Citt\u00e0 universitaria), ma anche di ricerca formale, come invece avvenne nella casa del Fascio di Terragni.\nPalazzo delle Poste di Piazza Bologna a Roma.\nNel 1932 il concorso per la realizzazione dell'opera, fu vinto dall'architetto Mario Ridolfi.\nIl Edificio postale di Roma Nomentano di piazza Bologna a Roma \u00e8 caratterizzato dalla sua doppia curvatura e rappresenta una delle opere pi\u00f9 interessanti dell'architettura razionalista italiana.\nTorviscosa (UD).\nIl centro storico di Torviscosa e il grande stabilimento industriale costituiscono una citt\u00e0 aziendale che la fanno rientrare tra le citt\u00e0 di fondazione nel periodo fascista: oltre allo stabilimento vi sono il Municipio, le scuole elementari, piazza del Popolo con gli edifici del teatro e del ristoro."}
{"id": "290721", "revid": "46291", "url": "https://it.wikipedia.org/wiki?curid=290721", "title": "Zantedeschia aethiopica", "text": "La calla (Zantedeschia aethiopica ) \u00e8 una pianta erbacea appartenente alla famiglia delle Aracee.\nEtimologia.\nL'epiteto specifico \"aethiopica\", \u00e8 un riferimento alla zona d'origine di questa specie ma non sta ad indicare l'attuale Etiopia; infatti nei secoli scorsi questo termine indicava, in modo generico, il Sud del mondo allora conosciuto, ovvero la zona a sud di Egitto e Libia.\nDescrizione.\n\u00c8 una pianta perenne sempreverde dotata di un rizoma oblungo, di grandi dimensioni, con foglie basali largamente sagittate e piccioli &lt; 9 dm, infiorescenze primaverili, solitarie, di colore bianco, composte da una lunga spata a forma d'imbuto, e da uno spadice biancastro eretto, fiori monoici.\nDistribuzione e habitat.\nQuesta pianta \u00e8 originaria di Sudafrica, Lesotho e Swaziland. \u00c8 molto tossica sia per umani sia per animali e cresce in altezza fino ad un metro. Predilige aree umide ed ombrose con abbondanza d'acqua. \"Z. aethiopica\" \u00e8 naturalizzata nell'Europa meridionale e nell'Europa occidentale e lungo la costa nord della California."}
{"id": "290723", "revid": "287204", "url": "https://it.wikipedia.org/wiki?curid=290723", "title": "Caricatore", "text": "Un caricatore \u00e8 un componente che caratterizza le armi da fuoco a ripetizione, che ha il compito di contenere le cartucce (formate da bossolo, che contiene propellente e innesco, e proiettile) in modo da semplificare la ricarica dell'arma.\n\u00c8 stato introdotto verso la fine del XIX secolo, poco dopo l'invenzione del fucile a cartuccia metallica.\nTipi.\nI caricatori sono di due tipi: caricatori fissi e caricatori removibili, a loro volta divisi in caricatori a serbatoio o \"a scatola\" (utilizzati dalla maggior parte dei fucili semiautomatici, dai fucili d'assalto e dalle pistole) e caricatori a nastro (utilizzati principalmente dalle mitragliatrici).\nI caricatori removibili sono pi\u00f9 diffusi di quelli fissi, e il tipo di caricatore \"a scatola\" \u00e8 costituito da un serbatoio di metallo, solitamente in lamiera di metallo stampato (generalmente acciaio o alluminio), contenente le cartucce (disposte su una o due file) insieme ad una molla che provvede a spingere i colpi nell'arma, in modo da ricaricarla ogni volta che un bossolo viene espulso e l'otturatore ritorna in avanti per azione manuale o automatica. I caricatori a scatola sono facilmente riutilizzabili e, rispetto agli altri tipi, sono veloci da inserire e da estrarre dall'arma. Possono contenere un numero di cartucce da 5 a 45 o pi\u00f9, di calibro di solito non molto elevato, anche se alcune eccezioni si verificano nei fucili anti-materiale e nei vecchi fucili anticarro, il cui calibro \u00e8 solitamente di 12,7 mm o 14,5 mm, come anche nell'XM-109, che usa un potente calibro 25\u00a0mm (il che metterebbe in dubbio la classificazione di questa arma come fucile, portandola pi\u00f9 nel campo delle artiglierie leggere).\nI nastri, invece, sono una serie di proiettili collegati insieme che vantano la possibilit\u00e0 di contenere grandi quantit\u00e0 di cartucce e che variano da qualche decina di colpi a pi\u00f9 di un migliaio, ma il loro inserimento nell'arma richiede pi\u00f9 tempo rispetto a quelli a serbatoio. I nastri sono utilizzati quasi esclusivamente dalle mitragliatrici e dalle armi automatiche di reparto e possono essere anche contenuti in appositi contenitori agganciabili a lato o sotto l'arma, per un trasporto pi\u00f9 facile. Queste scatole possono essere rettangolari o a cilindro (simili ai caricatori a tamburo, ma funzionanti a nastro, non a molla).\nCaricatore fisso.\nI caricatori fissi (detti anche serbatoi) sono stabilmente fissati all'arma (rimovibili solo con l'uso di attrezzi) e servono a contenere i colpi una volta caricati manualmente tramite apposite clip di proiettili; sul fondo del caricatore \u00e8 posta la molla che provvede a spingere le cartucce.\nI caricatori fissi possono avere tanto una forma di scatola, quanto una forma tubolare: un caricatore fisso a scatola pu\u00f2 essere messo inferiormente e perpendicolarmente alla camera di scoppio, nel caso dei fucili bolt-action, o lateralmente nel caso di mitragliatrici, mentre un caricatore tubulare corre parallelamente e sotto la canna.\nEsempi celebri di fucili utilizzanti caricatori fissi a scatola sono il Lee-Enfield britannico, il M1 Garand, il Kar98k, mentre i primi modelli di fucili a ripetizione manuale, sia bolt-action che a leva, e la maggior parte dei moderni fucili a canna liscia sia a pompa che semiautomatici sono provvisti di un caricatore tubulare. Il fattore che limita l'uso di questo caricatore \u00e8 dato dal fatto che le cartucce stanno con la cima di uno contro il fondello (e quindi la capsula a percussione) di un altro, quindi vi \u00e8 il rischio di autoinnesco se le pallottole sono a punta, ed in pi\u00f9 la ricarica \u00e8 lenta, in quanto ogni colpo deve essere inserito singolarmente.\nUn tipo leggermente diverso \u00e8 il caricatore a tramoggia o raccoglitore, che consiste in una feritoia sulla superficie superiore o laterale dell'arma che si apre, appunto, su una tramoggia di forma generalmente tronco-piramidale invertita. Questa tramoggia permette l'inserimento di cartucce in sequenza che poi entrano nell'arma per gravit\u00e0. Alcune armi che usano questo tipo sono la mitragliatrice ad azionamento manuale Agar, detta \"macinino da caff\u00e8\" a causa della forma del caricatore e del funzionamento a manovella e, in tempi pi\u00f9 recenti, la mitragliatrice leggera giapponese Type 11, con un caricatore a tramoggia laterale alimentato da sei stripper clip da cinque colpi, del tipo usato per il fucile d'ordinanza Type 38.\nQuesti tipi di serbatoio, oltre a produrre la spinta per il cameramento delle cartucce, non subiscono alcun movimento durante l'uso dell'arma. Perci\u00f2, in questa tipologia, non si inseriscono i tamburi delle rivoltelle, in quanto, nel loro caso, ogni camera \u00e8 una camera di scoppio diversa.\nTubolare.\nIl primo fucile a ripetizione efficiente prodotto in massa ad impiegare un serbatoio tubolare integrato nell'arma fu lo schioppo a vento Gilardoni, impiegato dall'esercito imperiale austriaco dal 1779 e dotato di un magazzino per 20 pallottole.\nIl fucile a leva Henry, sviluppato nel 1860 da Benjamin Tyler Henry quale versione migliorata dei precedenti fucili Volcanic, era azionato a leva a retrocarica, alimentato da cartucce metalliche contenute in un magazzino tubolare. L'arma fu adottata nei primi anni del 1860 e fu prodotto dalla U.S. Repeating Arms Company fino al 1866. Venne adottato in piccole quantit\u00e0 dall'Unione durante la guerra di secessione americana, favorito dalla grande potenza di fuoco rispetto ai fucili standard monocolpo. Molti di questi vennero in seguito impiegati nel West e divenne famoso sia per l'impiego nella battaglia del Little Bighorn che per essere stato la base per lo sviluppo dell'iconica carabina Winchester, tuttora in produzione. I fucili Henry e Winchester entrarono in servizio in parecchi eserciti, compreso quello turco. Anche la Svizzera e l'Italia adottarono design simili.\nIl secondo fucile con serbatoio tubolare ad ottenere un ampio successo fu lo Spencer, utilizzato durante la guerra civile americana. Il serbatoio era contenuto nel calcio invece che sotto la canna e impiegava una nuova cartuccia metallica rimfire. L'arma ebbe grande successo, ma la munizione rimfire poteva occasionalmente innescarsi nel serbatoio, causando la distruzione dello stesso e il ferimento dell'operatore.\nI nuovi fucili a otturatore girevole-scorrevole iniziarono a essere adottati dai militari negli anni ottanta dell'800 e spesso erano equipaggiati di serbatoi tubolari. Il Mauser Model 1871, originariamente monocolpo, in seguito venne modificato in Model 1884, con serbatoio tubolare. Il norvegese Jarmann M1884 venne adottato nel 1884 e impiegava questo tipo di serbatoio, come il francese Lebel Mod\u00e8le 1886 con caricatore da 8 colpi.\nIntegrale.\nL'evoluzione delle cartucce militari segu\u00ec di pari passo quello dei serbatoi dei fucili. Si pass\u00f2 dalle munizioni di grosso calibro (10 mm e pi\u00f9) a calibri inferiori e quindi a cartucce pi\u00f9 leggere, pallottole pi\u00f9 veloci e propellenti infumi. Il Lebel Mod\u00e8le 1886 francese fu il primo fucile progettato per l'uso di polveri infumi, con pallottole da 8 mm a punta wadcutter per meglio adattarsi al caricatore tubolare. Quando successivamente venne adottata una pallottola con punta aerodinamica, dovette essere modificata la percussione centrale della cartuccia per evitare che la punta spitzer innescasse la munizione immediatamente successiva nel serbatoio a causa del rinculo o semplicemente con il maneggio dell'arma. Questo rimane tuttora un problema dei fucili a leva.\nI primi due brevetti per serbatoi prismatici integrali furono quelli di Rollin White nel 1855 e William Harding nel 1859. Un serbatoio amovibile venne brevettato nel 1864 dall'americano Robert Wilson: a differenza delle evoluzioni successive, questo caricatore alimentava un serbatoio tubolare ed era posizionato nel calcio del fucile. Un altro serbatoio prismatico, pi\u00f9 simile agli attuali, venne brevettato in Gran Bretagna da Mowbray Walcker, George Henry Money e Francis Little nel 1867 (brevetto n. 483). James Paris Lee brevett\u00f2 un serbatoio prismatico che conteneva i colpi impilati verticalmente nel 1879 e 1882, che venne adottato dall'Austria sul fucile a otturatore scorrevole calibro 11 mm Mannlicher M1886, alimentato a clip di 5 colpi.\nIl fucile bolt-action Krag-J\u00f8rgensen, progettato in Norvegia nel 1886, utilizzava un serbatoio rotante integrato nel fusto del fucile. Come nel sistema Lee, il magazzino ospitava le cartucce una affiancata all'altra invece che in fila come nei tubolari, ma come in questi ultimi le cartucce venivano inserite attraverso la finestra di caricamento laterale una alla volta. Anche se affidabile, il serbatoio tipo Krag\u2013J\u00f8rgensen era costoso da produrre e lento da ricaricare e venne adottato solo da tre Paesi: Danimarca nel 1889, Stati Uniti nel 1892 e Norvegia nel 1894.\nSpeedloader.\nSpeedloader esterno.\nSono speedloader appositi per fucili con caricatore fisso tubulare o revolver, che velocizzano il caricamento e vengono rimossi prima dello sparo.\nPiastrine.\nIl caricatore a piastrine anche chiamato \"en-bloc clip\", oggi sono meno comuni che in passato. Si tratta di un \"pacchetto\" di proiettili che viene inserito direttamente nell'arma. Era diffuso nei fucili a otturatore girevole-scorrevole, come il Carcano Mod. 91 (6 colpi), lo Steyr-Mannlicher M1895 (5 colpi) o il Gewehr 1888 (5 colpi) e in alcuni fucili semiautomatici, come nell'M1 Garand (8 colpi). Un altro uso \u00e8 per il caricamento rapido di rivoltelle, dove dei caricatori semicircolari (a \"mezzaluna\") o circolari (a \"luna piena\") permettono di inserire rapidamente pi\u00f9 cartucce insieme, invece che doverle inserire uno alla volta, e rimangono nell'arma fino alla ricarica successiva.\nStripper clip.\nVariante della precedente \u00e8 la stripper clip, usata in pistole quale la Mauser C96 e in fucili come lo Springfield M1903, in cui i proiettili vengono spinti nell'arma, e la lastrina che li tiene insieme \u00e8 tolta. Il problema di questi caricatori \u00e8 la limitata capienza, da 3 a 10 colpi circa, quindi oggi \u00e8 poco usato, principalmente per riempire caricatori a scatola.\nRotatorio.\nIl caricatore rotatorio o a rocchetto \u00e8 composto da un rotore, o pignone, mosso da una molla a torsione. Pu\u00f2 essere fisso o staccabile. Le cartucce sono inserite tra i denti del pignone, e l'intero insieme \u00e8 messo su di un albero parallelo alla canna. Sono solitamente a bassa capienza, di solito dieci colpi o meno, a seconda della cartuccia. Fu inizialmente usato sui fucili Savage Model 1895 e 1899 della Savage Arms, ed \u00e8 ancora usato in alcune armi moderne, tra le quali la Ruger American, la Ruger 10/22 e la Steyr SSG 69.\nCaricatore removibile a scatola.\n\u00c8 il tipo pi\u00f9 diffuso di caricatore, che vanta largo impiego in ogni tipo di arma da fuoco leggera.\nMonofilare o bifilare.\nIl caricatore monofilare \u00e8 caratterizzato dalla scatola contenente le cartucce disposte su un'unica fila verticale e dalla molla posta sul fondo di esso che spinge in su i colpi. \u00c8 un caricatore ridotto che contiene un numero di colpi solitamente non eccedente i 10, ed \u00e8 usato da alcune pistole semiautomatiche per difesa personale, come la Beretta M34.\nIl caricatore bifilare \u00e8 il tipo pi\u00f9 usato di caricatore a scatola e pu\u00f2 contenere un maggior numero di proiettili (solitamente non supera i 30 colpi, anche se ci sono le dovute eccezioni come caricatori per FN P90 di 50 colpi. I colpi all'interno sono disposti a zig-zag su due file, mentre il serbatoio presenta un restringimento nella parte superiore in modo da permettere l'uscita di una sola cartuccia alla volta; nei caricatori in cui questo restringimento non esiste (come nella maggioranza dei caricatori per armi automatiche) le cartucce si presentano sfalsate sulle due file e quindi l'azione di trattenimento \u00e8 data da una maggiore piega delle labbra del caricatore contro cui la cartuccia preme, pressata dal fondello-elevatore. Una tipologia degna di nota \u00e8 il caricatore STANAG frutto della STANdardisation AGreement, cio\u00e8 una serie di caricatori di vario tipo (scatola bifiliare, quadrifiliare o a tamburo) e capienza (20, 30, 60, 100 colpi e altri) creati dopo l'introduzione della cartuccia 5,56 \u00d7 45 mm NATO nella NATO e sono usati in una vasta serie di fucili d'assalto di varie nazioni.\nQuadrifilare.\nSono stati prodotti anche caricatori quadrifilari, ad esempio per il mitra italiano SITES Spectre M4, da 30 o 50 colpi. Esistono anche caricatori STANAG quadrifiliari, pur essendo poco usati\nA tamburo.\nIl primo, tipico dei primi Thompson e del PP\u0160-41, un caricatore complesso ma dalla capacit\u00e0 fino a 71 proiettili, oggi usato quasi esclusivamente per le armi di supporto leggere per l'eccessivo peso e difficolt\u00e0 di caricamento e manutenzione (alcuni tipi dovevano essere caricati come un orologio, con il rischio di ferimento delle dita). Un tipo particolare sono i caricatori a sella, come il Beta C-Mag, che usano un doppio caricatore a tamburo su ambe i lati dell'arma che alimentano entrambi l'arma.\nA piatto.\nI caricatori a piatto sono simili a quelli a tamburo, ma invece che essere messi verticalmente sotto l'arma sono messi orizzontalmente sopra, e i proiettili, invece che puntati in avanti sono girati verso il centro del caricatore. Due utilizzatori famosi sono la Lewis e la Degtjar\u00ebv, e la capienza \u00e8 tra i 47 e i 97 colpi. A causa della sua tendenza ad incepparsi non \u00e8 pi\u00f9 usato.\nElicoidale.\nIl caricatore elicoidale \u00e8 raro, tiene i proiettili a spirale all'interno di un caricatore cilindrico, sopra o sotto la canna. Questo permette una ampia capienza, fino a 100 colpi da pistola, ma \u00e8 abbastanza fragile e di difficile manutenzione e ricarica, \u00e8 pi\u00f9 utile per la polizia che per i militari. Delle armi che le usano sono la PP-19 e le carabine Calico. \nOrizzontale.\n\u00c8 un caricatore a scatola bifilare da 50 colpi, usato solo nel Personal Defense Weapon FN P90, ed \u00e8 particolare in quanto \u00e8 posto sopra l'arma e parallelamente ad essa, cos\u00ec i colpi sono perpendicolari alla canna, con la punta verso sinistra. Quando arrivano alla parte posteriore dell'arma (la quale ha configurazione bullpup) vengono posti su una sola fila, ed arrivano ad una rampa di caricamento a spirale fissa nella quale vengono ruotati di 90\u00b0, quindi a punta in avanti, per il caricamento.\nCaricatore a nastro.\nI primi erano in tela, come nella M1919 Browning, ma oggi sono a maglie metalliche disgregabili, come la maglie M13 delle cartucce 7,62 \u00d7 51 mm NATO, nella FN MAG. I nastri sono solitamente da 100 o 250 colpi circa, ma possono essere uniti per formare nastri di lunghezza potenzialmente illimitata. Altro tipo era il caricatore a nastro metallico rigido, come nella Hotchkiss Mle 1914 o la Breda Mod. 37, di capienza relativamente ridotta, intorno ai 20 colpi (24 per la Hotchkiss) \u00e8 facilmente danneggiabile, e oggi \u00e8 poco usato.\nLa normativa nel mondo.\nItalia.\nLa legge 18 aprile 1975, n. 110 all'art. 19 considerava il caricatore parte di arma da fuoco e quindi (se di riserva o come caricatore supplementare, cio\u00e8 dal secondo caricatore in poi) doveva essere denunciato insieme all'arma sulla quale era adoperato.\nAi sensi del d.lgs. 26 ottobre 2010, n. 204, emanato in recepimento della direttiva dell'Unione Europea 2008/51/CE, non \u00e8 pi\u00f9 considerato parte di arma e pu\u00f2 quindi essere detenuto liberamente da chiunque (anche da chi sia privo di una qualunque licenza di detenzione di armi), purch\u00e9 non sia appartenente a una tipologia montata su armi da guerra, poich\u00e9 in sede di giudizio potrebbe essere considerato parte d'arma da guerra, il cui possesso ai sensi della legge del 1975 \u00e8 vietato ai privati.\nConseguentemente non sono pi\u00f9 soggetti a denuncia de (e se denunziati possono essere cancellati dalle successive denunzie), n\u00e9 giustificarne (per quelli in passato gi\u00e0 denunziati) il venir meno della disponibilit\u00e0 del proprietario (ad esempio caricatori rotti ed smaltiti senza particolari procedure burocratiche). Il porto di un caricatore privo di munizioni non \u00e8 pi\u00f9 vietato (anche senza giustificato motivo), non essendo pi\u00f9 considerato parte di arma. Per il trasporto dello stesso, non vige pi\u00f9 l'obbligo di avviso di trasporto.\nLe armi ammesse al commercio devono essere dotate contenente un certo numero di colpi, possono essere usati altri caricatori, purch\u00e9 appartenenti allo stesso tipo di omologazione (stessi colpi contenuti); la legge 17 aprile 2015, n. 43 ha introdotto l'obbligo di denuncia ed il divieto di cessione se i caricatori sono di capacit\u00e0 superiore ai 5 colpi per le armi comuni da sparo lunghe o 15 per quelle corte, ma \u00e8 sempre lecito montare caricatori con un numero di colpi inferiore a quelli stabiliti.\nIl successivo decreto legislativo 10 agosto 2018, n. 104 prevede che tutti i caricatori per armi corte contenenti pi\u00f9 di 20 colpi e quelli per armi lunghe contenenti pi\u00f9 di 10 colpi debbano essere denunciati (art.38 del TULPS). La norma non prescrive se anche i caricatori in dotazione alle armi ebbano essere denunciati, nel dubbio per\u00f2 tutti i caricatori di cui si \u00e8 in possesso che superino tali quantit\u00e0 vanno denunciati.\nPer quanto riguarda l'uso, nessuna norma vieta di usare i caricatori con pi\u00f9 di 10 colpi (per armi lunghe) e 20 (per armi corte) nei campi di tiro purch\u00e9 se ne sia lecitamente i possessori, cio\u00e8 siano stati regolarmente denunciati.\nL'obbligo di ridurre i caricatori gi\u00e0 posseduti all'entrata in vigore della Legge, a 10 o a 20 colpi (secondo il tipo) entra in essere solo per i caricatori per armi comuni o da caccia qualora si vogliano vendere, importare o produrre;\nEsclusi da ci\u00f2 sono i caricatori per armi sportive, \u00e8 per\u00f2 pratica consigliata la riduzione dei caricatori (comunemente ridotti a 29 colpi). \nI caricatori che superano il limite di 20 colpi, per le armi corte, e di 10 colpi, per le armi lunghe, necessitano la denuncia alle forze del ordine come detto dalla Legge 17 aprile 2015 N.43(Decreto Antiterrorismo)"}
{"id": "290725", "revid": "767487", "url": "https://it.wikipedia.org/wiki?curid=290725", "title": "Match Point", "text": "Match Point \u00e8 un film del 2005 scritto e diretto da Woody Allen, con protagonisti Jonathan Rhys Meyers e Scarlett Johansson. \u00c8 un film drammatico caratterizzato da situazioni tipiche del thriller. Tratta temi di moralit\u00e0, avidit\u00e0, lussuria, denaro e fortuna nella vita, portando molti a confrontarlo con il precedente \"Crimini e misfatti\".\nLe difficolt\u00e0 economiche di girare il film a New York costrinsero Allen a riscrivere parzialmente la sceneggiatura adattandola all'ambiente londinese e a scegliere cast e troupe interamente britannicI (eccezion fatta per la Johansson). Il film annovera tra i riconoscimenti una candidatura ai Premi Oscar 2006 nella categoria migliore sceneggiatura originale.\nTrama.\nIl giovane irlandese di origini modeste Chris Wilton, da poco ritiratosi dal tennis professionistico, viene assunto come istruttore in un club esclusivo di Londra. Appassionato di arte, letteratura e musica lirica, stringe amicizia con un suo allievo, il ricco Tom Hewett, che una sera lo invita a teatro con i genitori e la sorella Chloe.\nEssendo piaciuto alla famiglia, ed in particolare a Chloe, Chris viene invitato a una festa nella villa di famiglia: qui approfondisce la conoscenza di Chloe, con la quale programma un pranzo e la visita a una mostra. Subito dopo per\u00f2 Chris incontra anche Nola Rice, una giovane e bellissima attrice statunitense: i due si stuzzicano presso un tavolo da ping-pong, ma la seduzione reciproca \u00e8 interrotta dall'arrivo di Tom, il quale ad un turbato Chris presenta Nola come la propria fidanzata. Tom aggiunge che la propria madre, Eleanor, non sopporta molto Nola, per via del suo carattere capriccioso e delle sue velleit\u00e0 di attrice.\nTra Chris e Chloe nasce un legame affettivo, e Chris viene accolto di buon grado dagli Hewett, in particolare del padre Alec il quale, su proposta di Chloe, lo aiuta a trovare un posto da dirigente. Cos\u00ec Chris apparentemente accetta i progetti di vita alto borghese pianificati da Chloe, ma resta molto interessato a Nola. In un pranzo a quattro con Chloe, Tom e Nola, Chris ribadisce l'importanza, spesso sottovalutata, della fortuna nella vita.\nUn giorno Nola viene duramente attaccata da Eleanor per la sua impasse professionale e si allontana furiosa dalla villa sotto un temporale; Chris la segue e le confessa di essere enormemente attratto dalla sua persona. I due si baciano appassionatamente in un campo di grano, ma il giorno dopo Nola, sentendosi in colpa, considera l'accaduto un incidente, contrariamente a Chris, che con lei vorrebbe uno stabile rapporto clandestino.\nSuccessivamente, Chris e Chloe si sposano, mentre Tom chiude la sua relazione con Nola, essendosi innamorato di un'altra donna. Non appena appresa da Tom questa notizia, Chris va a cercare Nola a casa sua, ma scopre che lei se ne \u00e8 andata e cos\u00ec si immerge nuovamente nel suo amore tranquillo per Chloe, la quale \u00e8 frustrata per non riuscire a rimanere incinta. Ma il fragile equilibrio viene turbato, tempo dopo, da un nuovo incontro al Tate Modern con Nola, da poco rientrata a Londra; Chris non indugia a sedurla nuovamente e riesce nel suo intento.\nTra Chris e Nola si riapre una relazione ancora pi\u00f9 appassionata e tormentosa, frequentandosi sempre in gran segreto. Intanto lui tenta ancora invano di mettere incinta Chloe, ma a complicare le cose \u00e8 il fatto che ad essere incinta \u00e8 invece Nola. Un giorno la ragazza lo informa della situazione, di non aver intenzione di abortire e di voler crescere il figlio con il padre. Chris, in preda al panico per la richiesta di Nola di divorziare da Chloe, inizia a generare sospetti nella moglie e al tempo stesso a ingannare l'amante, raccontando di essere in viaggio.\nDopo un lungo tormento il protagonista sceglie: prende un fucile da caccia dalla villa del suocero, lo nasconde nella borsa da tennis e chiama Nola, facendole credere di avere una buona notizia per lei. Dopodich\u00e9 si reca nel condominio dell'amante e, inscenando una rapina finita male nell'appartamento adiacente a quello di Nola, uccide la signora Eastby (la vicina di Nola) trafugandone i gioielli e i medicinali per rendere pi\u00f9 credibile la messinscena, e poco dopo spara anche a Nola, vicino alla porta di casa.\nIl giorno seguente, leggendo il giornale a colazione, Chloe commenta il duplice omicidio con Chris e subito dopo lo informa di essere incinta.\nScotland Yard conclude che il duplice omicidio \u00e8 stato commesso da un tossicodipendente in cerca di denaro. Qualche tempo dopo, il detective Mike Banner invita Chris a parlare con lui in merito a Nola, di cui \u00e8 stato ritrovato un diario. Chris sulla strada verso il commissariato tenta di disfarsi dei gioielli della signora Eastby gettandoli nel Tamigi, ma un anello rimbalza sulla balaustra e, senza che lui se ne accorga, come in uno sfortunato colpo del tennis che sbatte sul nastro e torna indietro, ricade sul marciapiede. Alla polizia Chris conferma il rapporto clandestino, ma nega di aver a che fare con il delitto e chiede agli investigatori di non coinvolgerlo ulteriormente nelle indagini, per non compromettere la propria relazione matrimoniale.\nUna notte, Chris vede i fantasmi di Nola e della signora Eastby, che lo avvisano di stare pronto a sopportare le conseguenze delle sue orribili azioni; egli replica che \u00e8 stato in grado di sopprimere il senso di colpa e che il delitto \u00e8 stato \u00abnecessario\u00bb.\nNonostante il presentimento di Banner, che ricostruisce alla perfezione l'accaduto, le accuse dell'omicidio ricadono su uno spacciatore trovato morto per strada con l'anello della signora Eastby in tasca. Il rimbalzo dell'anello sulla balaustra, apparentemente sfavorevole a Chris, ne ha favorito di fatto l'impunit\u00e0. Le immagini rallentate, che vediamo nuovamente, sono la riproposizione della scena iniziale, con la pallina da tennis che colpisce il nastro della rete e non si sa dove ricadr\u00e0, se nella propria met\u00e0 campo oppure oltre, simbolo della fortuna tanto cara al protagonista.\nLa vita di Chris, salvata dalla sorte, torna a scorrere \"normalmente\" assieme a Chloe, che d\u00e0 alla luce il suo primo figlio, Terrence.\nProduzione.\nL'intenzione del regista era quella di collocare le vicende della sceneggiatura negli Hamptons, ricca zona di New York, ma il cambio di set si verific\u00f2 non appena giunse un finanziamento della BBC Films, che chiese di girare il film a Londra con attori e operatori britannici. Allen dichiar\u00f2, ciononostante, di \u00abaver mantenuto la consueta libert\u00e0 creativa\u00bb anche in Inghilterra, mentre rimprover\u00f2 la produzione cinematografica statunitense di non essere interessata a pellicole di secondo piano: \u00abLoro vogliono solamente film da 100 milioni di dollari che ne incassino 500\u00bb. Fu necessario un ulteriore cambiamento quando Kate Winslet, che avrebbe dovuto interpretare Nola Rice, rifiut\u00f2 il ruolo una settimana prima dell'inizio delle riprese. Scarlett Johansson accett\u00f2, e il personaggio dovette essere riscritto come statunitense.\n\u00abNon fu un problema, ci volle circa un'ora\u00bb, dichiar\u00f2 Allen.\nLe riprese iniziarono nell'estate 2004, per un programma di sette settimane di lavoro. Lo sfondo su cui avrebbero dovuto svolgersi le vicende doveva mostrare alcuni punti di riferimento della citt\u00e0, quali il Tate Modern, il 30 St Mary Axe di Norman Foster, l'edificio dei Lloyd's progettato da Richard Rogers, la Royal Opera House, il Palazzo di Westminster e il Ponte dei Frati Neri.\nAccoglienza.\nCritica.\nIl film ha ricevuto generalmente recensioni positive, in particolare negli Stati Uniti. Su Rotten Tomatoes il film ha ricevuto il 76% di recensioni positive, basate su 214 recensioni di critici americani con una valutazione media di 7,1/10. Il consenso critico del sito web afferma \"Il film pi\u00f9 nitido di Woody Allen degli ultimi anni, \"Match Point\" \u00e8 un thriller filosofico e teso sulla classe e sull'infedelt\u00e0\". Metacritic ha riportato che il film ha ottenuto una media di 72 su 100, e quindi \"recensioni generalmente favorevoli\", basate su 40 critici professionisti. Anche l'ambientazione britannica e le interpretazioni di Rhys Meyers e della Johansson sono state molto apprezzate.\nBotteghino.\n\"Match Point\" ebbe un successo superiore a qualsiasi altro precedente film di Woody Allen, divenendo uno dei film col maggiore incasso del regista. A fronte di un budget di 15,000,000 dollari, il film ha incassato 23,151,529 dollari in patria e altri 62,154,845 dollari a livello internazionale, per un totale di 85,306,374 dollari.\nColonna sonora.\nLa colonna sonora del film \u00e8 tratta quasi interamente da un disco in vinile contenente arie da dischi a 78 giri di brani cantati prima della Grande Guerra dal tenore italiano Enrico Caruso. L'uso dell'opera costituisce una novit\u00e0 per Allen, che solo in \"Mariti e mogli\" (1992) aveva voluto impiegarla per accompagnare scene ambientate in classi sociali altolocate. In \"Match Point\" \u00e8 come se le arie commentassero ironicamente le azioni dei personaggi, talvolta prefigurandone i possibili sviluppi. Nelle fasi finali del film l'opera, di cui Chris \u00e8 appassionato, accentua la freddezza del protagonista e il suo distacco dal delitto che ha commesso.\nI dieci minuti che intercorrono tra l'assassinio della signora Eastby e quello di Nola costituiscono il climax della narrazione, e sono segnati da gran parte del duetto tra Otello e Jago dell'Atto II dell\"'Otello\". La scelta \u00e8 inusuale per una pellicola cinematografica, dal momento che l'opera di Giuseppe Verdi non \u00e8 un'aria, ma un dialogo drammatico in cui le parole sono importanti tanto quanto la musica. Nell'intenzione del regista, lo spettatore avrebbe dovuto seguire due storie parallele, quella raccontata dal film e quella raccontata dalla musica, le quali, tuttavia, hanno in comune nient'altro che il dramma.\nDistribuzione.\n\"Match Point\" venne presentato fuori concorso alla 58\u00aa edizione del Festival di Cannes. Tra ottobre 2005 e maggio 2007 il film fu distribuito in gran parte del mondo.\nDivieti.\nIl film rientra nella categoria \"R\" (\"Restricted\") per la presenza di scene di sesso, di nudit\u00e0 o semi-nudit\u00e0, di situazioni particolarmente violente e di dialoghi adatti a un pubblico adulto.\nEdizioni home video.\nIl film \u00e8 uscito in DVD negli Stati Uniti il 25 aprile 2006, nel Regno Unito l'8 maggio e in Italia il 23 agosto. In Blu-ray invece \u00e8 uscito in Italia il 24 novembre 2010.\nTematiche trattate e influenze.\nLa voce fuori campo di Chris, che apre il film, spiega il concetto di sorte, qualificandola come semplice fortuna, che per lui \u00e8 molto importante. La sequenza, cos\u00ec facendo, ci presenta un personaggio estremamente introverso, un uomo che non ha una percezione diretta della realt\u00e0, essendo sempre legata all'esperienza e alla scelta, e che mantiene una certa distanza dal mondo esterno; attraverso la sua prospettiva verr\u00e0 narrata la vicenda. Una forte influenza sulla scrittura del personaggio di Chris e dell'intera sceneggiatura proviene dal romanzo \"Delitto e castigo\" di F\u00ebdor Dostoevskij, che, peraltro, viene letto in alcune scene del film dal protagonista. In tal senso, \u00e8 possibile identificare con Chris una rielaborazione in chiave moderna di Rodion Romanovi\u010d Raskol'nikov, antieroe di \"Delitto e castigo\", che uccide un'anziana donna per dimostrare di essere un individuo superiore, ma che trova il suo \"castigo\" nel rimorso interiore che lo accompagna (confesser\u00e0 il \"delitto\") fintantoch\u00e9 non trover\u00e0 la via di salvezza nell'amore e nella fede. Chris \u00e8 allo stesso modo solitario e meditabondo, e assassina Nola perch\u00e9 considera i propri interessi superiori a quelli attorno a lui; manca, tuttavia, il senso di colpa duraturo. Le somiglianze con il romanzo di Dostoevskij sono ancor pi\u00f9 evidenti in alcune scelte di Allen: entrambi i killer tentano di coprire il crimine simulando una rapina, entrambi sono messi sotto pressione da investigatori piuttosto caparbi. Ma il regista non ammette che vi sia una redenzione, n\u00e9 tramite una punizione, n\u00e9 tramite Dio, n\u00e9 tramite l'amore. Risulta chiaro anche il parallelismo con \"Un posto al sole\" di George Stevens del 1951, dove il protagonista, anch'esso di umili origini ma ambizioso, sceglier\u00e0 la via pi\u00f9 semplice per liberarsi dell'unico ostacolo che si interpone tra lui e la vita agiata che ha sempre desiderato.\nCon \"Match Point\", Woody Allen rivisita una sua precedente pellicola, \"Crimini e misfatti\", come sottolineato da Philip French sul \"The Observer\". Nell'uno e nell'altro film, l'uccisione di un'amante scomoda \u00aboffre una veduta deprimente sul fato, sulla fedelt\u00e0 e sulla natura dell'uomo\u00bb\nProtagonista del lavoro del 1989 \u00e8 Judah Rosenthal, ricco esponente dell'alta borghesia che ha una relazione extraconiugale con Dolores. L'amante vorrebbe rivelare tutto alla moglie, rovinando al tempo stesso la reputazione di Judah, ma quest'ultimo decide di assassinare Dolores.\nIl denaro \u00e8 altro fattore preminente per i personaggi: sia Chris che Nola hanno origini modeste, e utilizzano il loro fascino per entrare nella famiglia degli Hewett, la cui salda posizione sociale \u00e8 visibile dalla tenuta e dai comportamenti di Tom, Chloe e Alec. Chloe non esita infatti a ingraziarsi Chris chiedendo al padre di piazzarlo come dirigente in una delle sue imprese, Nola rivela di essere sommersa dai regali e dalle attenzioni del fidanzato. Il critico cinematografico Roger Ebert, recensendo il film, pone la seguente questione: \u00abFino a che punto siamo disposti ad accantonare i nostri ostacoli morali per abbandonarci alla cupidigia e all'egoismo?\u00bb. La scelta di Chris, comunque, si deve compiere tra avidit\u00e0 (la ricchezza e il benessere garantitogli dagli Hewett) e lussuria (la passione per Nola).\nJean-Baptiste Morain nota sulla rivista francese \"Les Inrockuptibles\" come nel film il forte (Chris) non accetti le proprie debolezze e non esiti ad attuare piani criminali per difendere i propri interessi. A ci\u00f2 si aggiunge una pi\u00f9 ampia interpretazione politica e sociale, nel senso che la divisione in classi \u00e8 assai pi\u00f9 marcata in Inghilterra che negli Stati Uniti; \u00ab\"Match Point\" abbatte la barriera che pretende di celare l'oppressione di una classe sulle altre\u00bb."}
{"id": "290731", "revid": "6923", "url": "https://it.wikipedia.org/wiki?curid=290731", "title": "Joseph Barcroft", "text": "Si dedic\u00f2 allo studio dell'ossigenazione del sangue, della respirazione e dei centri respiratori cerebrali.\nBiografia.\nLaureatosi in medicina e in scienze nel 1896 all'Universit\u00e0 di Cambridge, cominci\u00f2 subito a studiare l'emoglobina, il pigmento rosso contenuto negli eritrociti (globuli rossi), che assorbe l'ossigeno inspirato dai polmoni e lo distribuisce a tutti i tessuti dell'organismo mediante la circolazione sanguigna.\nNel corso delle sue ricerche, spesso non esit\u00f2 a fare egli stesso da cavia. Per esempio, al tempo della prima guerra mondiale, chiamato alla stazione sperimentale governativa di Porton (presso Salisbury) per compiere indagini sui gas asfissianti, si fece rinchiudere in un'atmosfera contenente il velenosissimo acido cianidrico; un'altra volta rimase sei giorni in una cassa di vetro allo scopo di calcolare il quantitativo minimo di ossigeno richiesto dall'organismo umano per sopravvivere; e in un'altra occasione si sottopose a basse temperature fino a congelarsi e cadere in stato di incoscienza.\nStudi\u00f2 anche la fisiologia dell'ossigenazione a grande altezza, e a questo scopo organizz\u00f2 spedizioni sul picco di Teneriffa (1910), sul Monte Rosa (1911), sulle Ande peruviane (1922).\nDal 1925 al 1937 tenne a Cambridge la cattedra di fisiologia. Le sue ultime ricerche, iniziate nel 1933, riguardarono la respirazione fetale.\nNei primi due anni della seconda guerra mondiale fu chiamato di nuovo a Porton come consulente per la guerra chimica.\nLa testimonianza pi\u00f9 importante del suo lavoro \u00e8 il trattato \"la funzione respiratoria del sangue\" (1914 e 1928)."}
{"id": "290732", "revid": "6923", "url": "https://it.wikipedia.org/wiki?curid=290732", "title": "Jean-Eug\u00e8ne Bataillon", "text": "Biografia.\nBataillon fu professore di zoologia alle Universit\u00e0 di Digione, Strasburgo, Montpellier, e fu rettore dell'universit\u00e0 di Clermont-Ferrand.\nNel 1910 riusc\u00ec a provocare la fecondazione di uova di anfibi (rane) senza intervento di spermatozoi, per mezzo della puntura di un ago. Il primo a ottenere una partenogenesi sperimentale era stato, nel 1900, il tedesco-americano Jacques Loeb, che aveva trattato uova di riccio di mare con una soluzione salina. Bataillon fu il primo a provocare la partenogenesi di un vertebrato oviparo, la rana.\nDopo di lui, nel 1934, l'americano Gregory Pincus fu il primo ad ottenere la partenogenesi di un mammifero, stimolando uova di coniglia mediante soluzioni saline e traumi termici.\nBataillon \u00e8 ricordato anche per le sue ricerche sulle ibridazioni sperimentali fra specie e generi diversi che contribuirono in modo considerevole a una migliore conoscenza della fecondazione animale."}
{"id": "290734", "revid": "1543377", "url": "https://it.wikipedia.org/wiki?curid=290734", "title": "Wilson Pickett", "text": "\u00c8 conosciuto per le sue interpretazioni potenti, grintose e cariche di pathos, che hanno fatto di lui uno dei principali esponenti della soul music.\nFu citato come esempio da imitare dal cantante italo-francese Nino Ferrer nel brano \"La pelle nera\".\nPickett - che ha avuto anche una (peraltro breve) carriera italiana - partecip\u00f2 per due volte al Festival di Sanremo: nel 1968 cantando \"Deborah\" in coppia con Fausto Leali, e l'anno successivo \"Un'avventura\", con l'allora relativamente poco conosciuto Lucio Battisti.\nTra le sue interpretazioni di maggior successo si ricordano \"In the Midnight Hour\", \"Land of 1,000 Dances\", \"Mustang Sally\", \"Hey Joe\" e \"Funky Broadway\".\nLa rivista Rolling Stone lo inserisce al sessantottesimo posto nella sua lista dei 100 migliori cantanti.\nLa giovent\u00f9.\nPickett nacque a Prattville, Alabama e crebbe cantando nel coro della Chiesa battista della sua citt\u00e0.\nEra il pi\u00f9 giovane di 11 figli; defin\u00ec sua madre \"la pi\u00f9 cattiva donna nel mio libro\", raccontando alla scrittrice Gerri Hirshey: Pickett alla fine se ne and\u00f2 a vivere con suo padre a Detroit nel 1955.\nGli esordi.\nA Detroit form\u00f2 un gruppo gospel chiamato \"The Violinaires\", che fece da spalla a Sam Cooke, The Soul Stirrers, The Swan Silvertones, e The David Sisters nella tourn\u00e9e delle chiese che si svolse in tutti gli Stati Uniti.\nNel frattempo, la famiglia di Pickett si ingegnava per far quadrare i conti e quando Sam Cooke e Aretha Franklin iniziarono a suonare musica \"profana\" (che era allora come oggi una scelta pi\u00f9 redditizia), Pickett si persuase a fare lo stesso.\nLa prima occasione importante che gli venne offerta fu l'invito ad unirsi, all'inizio del 1959, ai gruppo The Falcons, una delle prime formazioni a portare il gospel in contesti pi\u00f9 da grande pubblico, aprendo cos\u00ec la strada alla soul music, The Falcons avevano alcuni importanti membri che in seguito divennero famosi artisti solisti; quando Pickett entr\u00f2 nel gruppo, erano gi\u00e0 suoi membri Eddie Floyd e Sir Mack Rice. Il pi\u00f9 grande successo di Pickett con i Falcons arriv\u00f2 nel 1962, con \"I Found a Love\", in cui era il cantante principale, che raggiunse la sesta posizione nelle classifiche R&amp;B.\nSubito dopo aver registrato \"I Found a Love\", Pickett firm\u00f2 i suoi primi dischi da solista, incluso \"I'm Gonna Cry\", la sua prima collaborazione con Don Covay, figura importante nella \"soul music\" del Sud. In questo periodo, Pickett registr\u00f2 anche un \"demo\" per una canzone che aveva contribuito a scrivere, intitolata \"If You Need Me\", una ballata \"soul\" contenente un parlato. Pickett mand\u00f2 il \"demo\" alla Atlantic Records. Jerry Wexler, un produttore della Atlantic, ascolt\u00f2 il pezzo e gli piacque cos\u00ec tanto che lo pass\u00f2 a un artista della casa discografica, Solomon Burke. L'interpretazione di Burke di \"If You Need Me\" divenne uno dei suoi maggiori successi ed \u00e8 ora considerato un classico del soul, ma Pickett fu affranto quando scopr\u00ec che la Atlantic aveva dato ad altri la sua canzone. \"Fu la prima volta che piansi in vita mia\", avrebbe ricordato in seguito.\nGli anni alla Atlantic.\nIl primo grande successo da solista per Pickett arriv\u00f2 con \"It's Too Late\", un pezzo originale scritto da lui stesso (non va confuso con il classico di Chuck Willis con lo stesso titolo). Entrato nelle classifiche il 27 luglio 1963, raggiunse la posizione 7 della classifica R&amp;B. Il suo successo convinse Wexler e la Atlantic a rilevare il suo contratto dalla Double L Records nel 1964.\nAtlantic lo fece lavorare con il famoso produttore Bert Berns, con cui Pickett incise \"Come Home Baby\", un duetto pop con il cantante di New Orleans Tammi Lynn, ma il pezzo non entr\u00f2 nelle classifiche.\nLa definitiva consacrazione di Pickett sarebbe arrivata negli studi di registrazione della Stax Records a Memphis, dove incise \"In the Midnight Hour\" (1965), forse il suo pezzo pi\u00f9 famoso.\nLa genesi di \"In the Midnight Hour\" fu una sessione di registrazione del 12 maggio 1965 nella quale il produttore Jerry Wexler si avvicin\u00f2 ai musicisti dello studio Steve Cropper e Al Jackson (della band Booker T. &amp; the M.G.'s della Stax Records) e disse: \"Perch\u00e9 non guardate qua?\". Esegu\u00ec un passo di danza. Cropper spieg\u00f2 in seguito durante un'intervista che Wexler disse loro che \"questo era il modo in cui ballavano i bambini; mettevano l'accento sul due. In pratica, eravamo stati \"one-beat-accenter\" con un \" afterbeat\"; era come 'boom dah', ma ecco l\u00ec qualcosa che somigliava a 'um-chaw', proprio l'opposto in fatto di accento\". La canzone che nacque da questo episodio afferm\u00f2 Pickett come una stella e diede alla Atlantic Records un significativo successo.\nPickett registr\u00f2 tre sessioni alla Stax durante quel viaggio a Memphis; oltre a \"In the Midnight Hour\", incise anche \"Don't Fight It\", \"634-5789\" e \"Ninety-Nine and One-Half (Won't Do)\", tre composizioni originali che aveva scritto in collaborazione con Eddie Floyd e Steve Cropper. Sono tutte canzoni considerate dei classici del \"soul\".\nPer le successive sessioni, Pickett non sarebbe ritornato alla Stax; il proprietario dell'etichetta, Jim Stewart, non consent\u00ec pi\u00f9 produzioni esterne dal dicembre 1965. Come risultato, Wexler port\u00f2 Pickett negli studi della Fame, un altro studio di registrazione con legami ancora pi\u00f9 stretti con la Atlantic Records. Ricavato in un magazzino di tabacco riadattato nella vicina Muscle Shoals, Alabama, la Fame aveva una grande influenza nel dare forma alla musica soul e Pickett vi registr\u00f2 alcuni dei suoi maggiori successi, tra cui \"Mustang Sally\", \"Funky Broadway\" e quella che forse \u00e8 la versione definitiva di \"Land of 1000 Dances\".\nPickett fu anche un noto compositore di canzoni, i cui pezzi furono cantati da artisti come Led Zeppelin, Van Halen, The Rolling Stones, Aerosmith, i Grateful Dead, Booker T. &amp; the M.G.'s, Genesis, Creedence Clearwater Revival, Hootie &amp; the Blowfish, Echo &amp; The Bunnymen, Roxy Music, Bruce Springsteen, Los Lobos, The Jam, Ani DiFranco e altri.\nAll'inizio degli anni settanta Pickett aveva pubblicato alcuni altri successi, tra cui una cover di \"Hey Jude\" dei Beatles e una cover di \"Sugar, Sugar\" del gruppo The Archies. La sua ultima canzone di successo fu \"Fire and Water\" nel 1972.\nGli ultimi anni.\nPickett continu\u00f2 sporadicamente a registrare canzoni con alcune diverse etichette, ma al di fuori dalla musica la sua vita rimase problematica. Nel 1987 fu condannato a due anni con la condizionale e a una multa di 1000 dollari perch\u00e9 aveva nella sua auto una pistola carica. Nel 1991 fu arrestato perch\u00e9 sospettato di gridare minacce di morte passando in auto davanti al giardino del sindaco, a Englewood, nel New Jersey, e meno di un anno dopo fu processato per aver aggredito la sua compagna.\nNonostante tutto ci\u00f2 Pickett fu pi\u00f9 volte premiato per i suoi successi musicali come compositore e interprete. Fu inserito nella prestigiosa Rock and Roll Hall of Fame nel 1991 e due anni dopo ricevette il premio come Pioniere del genere R&amp;B dalla \"Rhythm and Blues Foundation\".\nNel 1993 fu incarcerato per guida in stato d'ebrezza e condannato a un anno di prigione dopo aver investito con la propria auto un uomo di 86 anni. Pickett era stato in precedenza incarcerato per vari reati legati alla droga.\nAlcuni anni dopo la sua scarcerazione ritorn\u00f2 negli studi di registrazione e ricevette una \"nomination\" ai Grammy Awards per l'album del 1999 \"It's Harder Now\".\nComparve in un ruolo minore nella commedia musicale del 1998 \"Blues Brothers - Il mito continua\", cantando \"634-5789 (Soulsville, U.S.A.)\" alternandosi brevemente con il cantante e chitarrista Jonny Lang.\nPickett mor\u00ec improvvisamente di infarto in un ospedale vicino alla sua casa di Reston, in Virginia. Aveva 64 anni."}
{"id": "290735", "revid": "14691", "url": "https://it.wikipedia.org/wiki?curid=290735", "title": "La Grande Muraglia", "text": ""}
{"id": "290736", "revid": "339392", "url": "https://it.wikipedia.org/wiki?curid=290736", "title": "Basilica di San Francesco di Assisi", "text": ""}
{"id": "290737", "revid": "729019", "url": "https://it.wikipedia.org/wiki?curid=290737", "title": "Andy Robinson", "text": "Biografia.\nAttivit\u00e0 da giocatore.\nAndy Robinson spese l'intera carriera sportiva nel Bath, all'epoca ancora club dilettantistico.\nLa sua professione, nel periodo di attivit\u00e0 agonistica, era quella di insegnante di matematica, educazione fisica e rugby a Bath e, successivamente, a Bristol.\nNel 1996, con l'avvento del professionismo nel rugby XV, lasci\u00f2 gli incarichi scolastici per disputare gli ultimi due anni di carriera da professionista.\nNel periodo al Bath, vinse 6 titoli di campione d'Inghilterra e 8 coppe Anglo-Gallesi, mettendosi in evidenza come uno dei rugbisti inglesi tuttora pi\u00f9 titolati a livello nazionale; per quanto riguarda invece l'attivit\u00e0 internazionale, debutt\u00f2 con l' nel giugno 1988 contro l'.\nFurono 8 in totale le convocazioni fino al 1995, anche se le prime 7 furono tutte comprese nel biennio 1988-89, ivi compreso il Cinque Nazioni 1989.\nTra la penultima e l'ultima presenza in Nazionale di Robinson passarono pi\u00f9 di 6 anni, e fu una sconfitta a Twickenham contro il fresco vincitore della Coppa del Mondo.\nNel 1997 Robinson si ritir\u00f2 dall'attivit\u00e0 agonistica.\nAttivit\u00e0 da allenatore.\nSubito dopo la fine dell'attivit\u00e0 agonistica Robinson prese in carico la conduzione tecnica del Bath, che tenne fino al 2000: nella sua prima stagione da tecnico vinse la Heineken Cup 1997-98, laureandosi campione d'Europa.\nNel 2000 entr\u00f2 nello staff tecnico della Nazionale inglese come assistente di Clive Woodward, di cui prese il posto alla fine del 2004 dopo le dimissioni polemiche del C.T. vincitore della Coppa del Mondo nei confronti della politica ritenuta ostracistica dei club nei confronti della Nazionale.\nLo stesso Robinson incontr\u00f2 le stesse difficolt\u00e0: guid\u00f2 la squadra nel Sei Nazioni 2005 chiudendo con 3 sconfitte su 5 incontri: in quello successivo, una vittoria poco convincente sull' fu il preludio a due sconfitte di fila contro e ; contro l' giunse una terza sconfitta, nell'ultima giornata del torneo.\nRobinson sub\u00ec un taglio dello staff da parte della Rugby Football Union e l'affiancamento di un \"\u00c9lite Rugby Director\", sorta di supervisore sotto la cui tutela Robinson era di fatto posto, il cui incarico fu affidato a Rob Andrew.\nAnche cos\u00ec, un \"minitour\" estivo in Australia si risolse in due sconfitte in altrettanti \"test match\".\nNel novembre 2006 l' and\u00f2 incontro a 3 sconfitte su 4 \"test match\" autunnali (contro la , l' e il secondo dei due match contro il , a fronte dell'unica vittoria 23-21 nel primo match contro questi ultimi).\nCon un saldo negativo di 9 vittorie su 22 incontri, di fatto Robinson si trov\u00f2 in una strada senza uscita, in cui l'unica alternativa alle sue dimissioni erano il licenziamento.\nIl 29 novembre si dimise, non senza comunque criticare anch'egli, come gi\u00e0 fece Woodward, il comportamento dei club: Robinson attribu\u00ec, infatti, buona parte della responsabilit\u00e0 delle scarse prestazioni della Nazionale alla mancanza di controllo sui giocatori a sua disposizione, nonch\u00e9 allo scarso appoggio ricevuto dalla Federazione.\nNel 2007 la Scottish Rugby Union chiam\u00f2 Robinson per offrirgli la conduzione tecnica dell'Edimburgo, squadra professionistica di propriet\u00e0 federale; un mese pi\u00f9 tardi gli affid\u00f2 anche l'incarico di selezionatore della Nazionale \u201cA\u201d scozzese.\nIn occasione dell'incontro valido per la Calcutta Cup contro l' nel Sei Nazioni 2008 Robinson fu chiamato dal C.T. della Nazionale maggiore scozzese a dare la sua consulenza tecnica alla squadra; al riguardo, l'inglese Steve Borthwick, lanciato da Robinson nel Bath e da esso tenuto poi a battesimo in Nazionale, dichiar\u00f2 alla vigilia dell'incontro: \u00abSar\u00e0 una partita durissima, perch\u00e9 Robinson gioca sempre per vincere e in pi\u00f9 \u00e8 intenzionato a umiliare i dirigenti della federazione inglese per il modo in cui egli ritiene di essere stato trattato\u00bb.\nA titolo di cronaca, la vinse 15-9 e conquist\u00f2 la Calcutta Cup; dopo aver condotto l'Edimburgo al suo miglior piazzamento di sempre (secondo posto nella Celtic League 2008-09, ricevette l'incarico di commissario tecnico della .\nIn tre anni e mezzo di conduzione, a dispetto di alcuni risultati di rilievo (come la vittoria sull' sia in casa che fuori, e quella sul all'epoca campione del mondo), la non riusc\u00ec ad andare oltre la lotta per il penultimo posto nel Sei Nazioni contro l', e nel corso dei \"test\" di fine anno 2012, dopo la sconfitta nell'ultimo \"test match\" contro per 15-21, \u00e8 scesa fino al dodicesimo posto del ranking IRB, il minimo per evitare di dover disputare le qualificazioni per la , dietro alle citate , e ; il giorno dopo la sconfitta ha rassegnato le dimissioni dall'incarico."}
{"id": "290744", "revid": "1013865", "url": "https://it.wikipedia.org/wiki?curid=290744", "title": "Provincia di Hajd\u00fa-Bihar", "text": "Hajd\u00fa-Bihar \u00e8 una provincia dell'Ungheria orientale al confine con la Romania. Confina con le altre province di B\u00e9k\u00e9s, J\u00e1sz-Nagykun-Szolnok, Borsod-Aba\u00faj-Zempl\u00e9n e Szabolcs-Szatm\u00e1r-Bereg e il suo capoluogo \u00e8 Debrecen.\nStruttura della provincia.\nLa provincia di Hajd\u00fa-Bihar ha un basso numero di luoghi abitati: 19 citt\u00e0 e 62 paesi.\nLe quattro citt\u00e0 pi\u00f9 grandi, sia per area che per popolazione, sono: Debrecen, Hajd\u00fab\u00f6sz\u00f6rm\u00e9ny, Hajd\u00fan\u00e1n\u00e1s e Hajd\u00faszoboszl\u00f3.\nPer un lungo periodo esse sono state le sole con lo status di citt\u00e0, gli altri erano solo paesi.\nDopo il 1979, quando anche Beretty\u00f3\u00fajfalu divenne una citt\u00e0, molti altri paesi furono promossi a citt\u00e0."}
{"id": "290746", "revid": "2225", "url": "https://it.wikipedia.org/wiki?curid=290746", "title": "Scent of a woman - Profumo di donna", "text": ""}
{"id": "290748", "revid": "124919448", "url": "https://it.wikipedia.org/wiki?curid=290748", "title": "Provincia di Szabolcs-Szatm\u00e1r-Bereg", "text": "Szabolcs-Szatm\u00e1r-Bereg \u00e8 una provincia dell'Ungheria nordorientale al confine con la Slovacchia, con la Romania e con l'Ucraina.\nConfina con le altre province di Hajd\u00fa-Bihar e Borsod-Aba\u00faj-Zempl\u00e9n; il suo capoluogo \u00e8 Ny\u00edregyh\u00e1za."}
{"id": "290749", "revid": "287204", "url": "https://it.wikipedia.org/wiki?curid=290749", "title": "Gas nervino", "text": "Sotto la definizione generica di nervino, in inglese \"nerve agents\", si comprendono degli aggressivi chimici volatili organofosfati impiegati a uso bellico.\nIl loro effetto tossico, spesso letale, si basa sull'inattivazione transitoria (gli agenti pi\u00f9 datati), o irreversibile (i composti di pi\u00f9 recente introduzione), dell'enzima acetilcolinesterasi, che degrada l'acetilcolina. L'acetilcolina media la trasmissione degli impulsi dal sistema nervoso al muscolo nella placca neuromuscolare, e all'interno del sistema nervoso stesso (sinapsi colinergiche).\nCome antidoto contro l'intossicazione da nervino vengono utilizzate alcune ossime quali la pralidossima; inoltre alcuni competitori recettoriali per l'acetilcolina, come l'atropina, possono, inibendone l'effetto, limitare i danni causati dai nervini e salvare cos\u00ec la vita agli intossicati. L'atropina, sostanza ricavata dai frutti d'una pianta (l'Atropa belladonna), antagonizzando - a livello di recettore colinergico - l'effetto dell'acetilcolina non pi\u00f9 distrutta dall'enzima inibito dal nervino, limita gli effetti dell'avvelenamento.\nStoria ed evoluzione.\nI primi gas nervini furono approntati dalla Bayer nella Germania nazista nel decennio 1934 - 1944 (il tabun fu sintetizzato da Gerhard Schrader a Leverkusen tra il 1934 e il 1936 durante ricerche finalizzate alla messa a punto di insetticidi); successivamente vi si dedicarono anche ricercatori statunitensi e sovietici.\nAl momento della resa del Terzo Reich, gli Alleati s'impossessarono di diverse tonnellate di gas nervini caricate in proiettili d'artiglieria e immagazzinati nel porto tedesco di Lubecca. Sul motivo per il quale i nazisti non ne fecero impiego bellico si sta tuttora congetturando: si sa che il giovane Adolf Hitler, sul finire della Prima guerra mondiale, rimase quasi cieco in seguito a un attacco chimico nemico (fu durante il ricovero all'ospedale militare di Pasewalk che apprese la notizia dell'armistizio dell'11 novembre 1918 che pose termine al conflitto), per cui c'\u00e8 chi sostiene che fu incerto sul loro utilizzo per paura di rappresaglie, e per l'esperienza personale degli effetti devastanti di tali veleni.\nLa produzione di tabun venne comunque intrapresa presso il complesso industriale \"Rokita SA\", a Dyhernfurth sull'Oder (oggigiorno Brzeg Dolny, un piccolo centro polacco della Bassa Slesia vicino a Breslavia, anch'essa polacca dopo il 1946, bombardato dagli angloamericani il 5 febbraio 1945, mentre stava per cadere in mano ai russi), nel 1942; dopo il conflitto i proiettili caricati a gas vennero fatti affondare nel mar Baltico e in una fossa oceanica al largo della Florida.\nDurante la Guerra Fredda non vennero utilizzati gas tossici in Europa, ma gli statunitensi furono accusati d'averli impiegati nel biennio 1951-1952 nella guerra di Corea (mancano prove tangibili del fatto) contro cinesi e nordcoreani, e anche nella guerra del Vietnam (1964-1975). Vennero sicuramente impiegati dagli egiziani contro i nord-yemeniti nel periodo 1962-1965, e a pi\u00f9 riprese dagli iracheni di Saddam Hussein (1981, 1984, 1987) per bloccare le offensive iraniane sullo Shatt al-'Arab. Mancano anche le prove d'un loro concreto impiego da parte dei russi contro la resistenza afghana (1979-1988) e da parte dei vietnamiti contro i cambogiani di Pol Pot nel periodo 1978-1989.\nL'opinione pubblica venne a conoscenza dell'esistenza di queste sostanze nel 1968 in seguito all'accidentale perdita di gas da un aereo militare statunitense in volo su Dugway, nello Utah. In tale occasione, il gas (probabilmente di tipo VX) stermin\u00f2 all'istante un gregge di pecore. Nel 1998, gli Stati Uniti bombardarono con un missile da crociera \"Tomahawk\" un impianto chimico in Sudan ufficialmente adibito a industria farmaceutica, ma - con ogni probabilit\u00e0 - destinato a scopi bellici, cos\u00ec come pi\u00f9 volte fecero negli anni 1988-1992 con la fabbrica di Rabta, nella Libia di Mu\u02bfammar Gheddafi. Nel marzo 2003 il presidente statunitense George W. Bush e il premier britannico Tony Blair utilizzarono informazioni dei servizi segreti circa presunti arsenali di gas tossici (dichiarate poi errate dallo stesso Blair), come pretesto per dar l'avvio all'invasione dell'Iraq allo scopo di cacciare Saddam Hussein e occupare militarmente il Paese mediorientale, ma mai sono stati trovati tali arsenali.\nNel mese di agosto 2013, l'organizzazione umanitaria \"Medici Senza Frontiere\" ha dichiarato di aver riscontrato segni e sintomi di avvelenamento da nervini nella popolazione civile delle regioni orientali della Siria, quelle comprese tra i fiumi Tigri ed Eufrate, \nL'unico attentato terroristico che, sino a oggi (2010), ha previsto l'utilizzo di gas nervino (precisamente s'impieg\u00f2 il sarin) fu quello alla metropolitana di Tokyo nel 1995, da parte degli adepti della setta Aum Shinriky\u014d.\nTossicit\u00e0.\nPer la valutazione dell'efficacia (intesa come letalit\u00e0 d'azione) e della correlata pericolosit\u00e0 d'una sostanza tossica, si fa riferimento all'indice di Haber (dal nome dello scopritore, il tedesco Fritz Haber), o al semi-indice letale (IL/2). Tale indice si ricava sperimentalmente dalla formula:\ndove \"VR\" \u00e8 il volume respiratorio in un minuto, e \"P\" \u00e8 il peso dell'animale in chilogrammi.\nPoich\u00e9 VR = K, ovvero \u00e8 una costante per uno specifico animale nel tempo, e mantenendo costante il tempo d'esposizione al tossico si pu\u00f2 riscrivere la formula nel modo seguente:\novvero:\nConsiderando il volume respiratorio costante nel tempo per un qualsiasi animale, e che l'animale respiri una concentrazione costante di tossico nell'aria, si verifica che:\ne che K * [tossico in aria] ~ \u0394[tossico].\nLa formula finale \u00e8:\novvero:\nVale pure DL 50 = IL / 2 , dove \"DL50\" rappresenta la dose semiletale, ossia la dose di tossico necessaria a causare la morte in met\u00e0 dei soggetti esposti.\nVista la struttura generale degli organofosforici:\n R1 \n S(O)=P- O[X]\n R2\ncon \"R1\" e \"R2\" che possono essere alchili, arili, o altri gruppi (sostituenti chimici), mentre \"X\" \u00e8 rappresentato dal gruppo acidico (P-nitrofenile, diclorovinile, etc.), che si stacca in seguito all'interazione con l'enzima bersaglio.\nIl legame caratteristico \"P=S\" viene \"in vivo\" ossidato a \"P=O\" da parte degli enzimi microsomiali epatici, che biotrasformano l'organofosforico in un composto ancor pi\u00f9 tossico (processo d'induzione, o di attivazione metabolica).\nIn verit\u00e0, oltre alle reazioni d'attivazione metabolica, si verificano anche reazioni di deattivazione metabolica, quali l'idrolisi, la dealchilazione, la deesterificazione, ecc.\nNe consegue che la tossicit\u00e0 del composto chimico dipende dalla quantit\u00e0 relativa dello stesso disponibile effettivamente nei siti bersaglio, quantit\u00e0 derivante dal rapporto d'equilibrio dinamico tra reazione d'attivazione e reazioni di deattivazione.\nCaratteristiche analoghe agli organofosforici sono detenute dai carbammati, che possiedono la seguente formula chimica generale:\n R1-N-R2\n O=C-X\nLe caratteristiche tossicologiche degli organofosforici e dei carbammati vanno ricondotte all'inibizione degli enzimi ad attivit\u00e0 esterasica, tramite il legame col residuo serinico del sito catalitico (sito attivo) dell'enzima. Tale inibizione, con caratteristiche biochimiche simili a quelle della reazione tra enzima e substrato vero (gli organofosforici si comportano da falso substrato, ingannando l'enzima stesso), si determina mediante la iniziale formazione di un complesso enzima-inibitore (\"complesso di Michaelis\"), seguita dalla fosforilazione progressiva del sito catalitico dell'enzima, e rilascio, da parte dell'inibitore, del gruppo acidico. L'inibitore si fissa, cos\u00ec, permanentemente sul sito attivo dell'enzima, occultandolo al vero substrato, che lo trover\u00e0, di conseguenza, inaccessibile (\"ingombro sterico\". L'unica sostanziale differenza, che conduce, peraltro, a un esito tragico, per le sue implicazioni letali, e che consente la differenziazione tra substrati e inibitori (competitivi e non competitivi), consiste nella velocit\u00e0 di riattivazione dell'enzima libero, che corre parallelamente alla scissione catalitica del complesso enzima - substrato.\nL'enzima colpito \u00e8 l'acetilcolinesterasi, deputato alla modulazione della trasmissione nervosa a livello delle sinapsi colinergiche e delle placche neuro-muscolari, strutture che restano completamente e perennemente bloccate.\nLa guerra NBC.\nLa guerra NBC ha lo scopo di utilizzare armi strategiche di distruzione di massa sia in ambito strategico, sia tattico. A essa si contrappone la difesa contro le armi non convenzionali (Difesa N.B.C.), che - viceversa - ha lo scopo di far proseguire le operazioni belliche nei teatri di guerra interessati, attenuando i danni provocati da un attacco con tali armi di supremazia (tutte le armi N.B.C. sono di tipo \"non convenzionale\"). La difesa chimica consiste in un complesso di misure e di procedure volte a prevenire, e, se ci\u00f2 non fosse possibile, a limitare e a curare i danni provocati dagli aggressivi chimici. La dizione \"N.B.C.\" ha sostituito la precedente \"A.B.C.\" (Atomica - Batteriologica - Chimica). La branca della guerra NBC che si occupa in modo specifico dell'impiego degli aggressivi chimici e dei veleni di qualsiasi genere prende il nome di \"Guerra Chimica\".\nGli agenti neurotossici sono, invece, pi\u00f9 moderni e letali. A essi si riconducono i nervini. Ne bastano quantit\u00e0 infinitesime per uccidere una persona: gi\u00e0 con bassissime quantit\u00e0 si verificano nausea, vomito, diarrea, crampi addominali; per quantit\u00e0 via via maggiori, si verificano perdita di coscienza, accompagnata da convulsioni, arresto circolatorio e respiratorio, paralisi e morte; il tutto avviene nel giro di pochi minuti.\nClassificazione degli aggressivi nervini.\nGli organofosforici d'impiego bellico si distinguono in \"agenti singoli\" (un unico composto tossico), o, come pi\u00f9 spesso si sintetizzano oggigiorno per motivi di segretezza di formula chimica, nonch\u00e9 di sicurezza nello stoccaggio, in \"agenti binari\" (miscela di due, o pi\u00f9, gas inerti, se singolarmente inalati, ma altamente letali se i singoli gas componenti vengono inspirati contemporaneamente). Questi neurogas vengono generalmente caricati in bombe da aeroplani, in testate di missili, in granate (per cannoni, obici, mortai), oppure impiegati per irrorazione da aerei o da elicotteri.\nSi tratta di gas neurotossici sistemici appartenenti alla categoria degli anticolinesterasici (sinaptico-tossici). Essi agiscono alterando permanentemente l'enzima \"acetil-colina-esterasi\", bloccando, di fatto, le giunzioni neuromuscolari, tutte le sinapsi nervose che contengono tale enzima, e tutti i tessuti che esprimono recettori di tipo colinergico.\nGli effetti clinici dovuti all'inibizione delle colinesterasi e delle acetilcolinesterasi non possono essere verificati \"in vivo\" negli organi bersaglio (sinapsi). Nel sangue sono, per\u00f2, presenti due tipi di colinesterasi utili a una formulazione diagnostica dell'avvelenamento acuto da esteri organofosforici (molto meno validi, invece, nella diagnosi dell'avvelenamento cronico, da dosi subletali ripetute nel tempo): l'acetilcolinesterasi (AChE) eritrocitaria-sinaptica, \"colinesterasi vera\" e la butilcolinesterasi plasmatica (ChE), \"colinesterasi falsa o pseudocolinesterasi\". Generalmente, nelle analisi ematochimiche routinarie si esegue il dosaggio di quest'ultima, che, essendo solubile e plasmatica, \u00e8 agevole da ricercare, sebbene offra un parametro grossolano dell'attivit\u00e0 colinesterasica totale dell'organismo. Il dosaggio dell'acetilcolinesterasi eritrocitaria \u00e8 assai pi\u00f9 dispendioso e non si esegue di routine, ma solo su richiesta specialistica. L'acetilcolinesterasi eritrocitaria \u00e8 del tutto identica a quella sinaptica (neuromuscolare); per\u00f2, la sua inibizione nel tessuto \"specchio\", vale a dire gli eritrociti, da parte degli esteri fosforici non sempre riflette quella del tessuto \"bersaglio\", ovvero il sistema nervoso, in quanto ogni composto inibitore possiede differente accesso ai rispettivi due distretti anatomofisiologici. Inoltre, \u00e8 nota da tempo una discreta variabilit\u00e0 interindividuale dei valori dell'acetilcolinesterasi eritrocitaria, mentre l'entit\u00e0 di tale variabilit\u00e0 a livello sinaptico \u00e8 pressoch\u00e9 sconosciuta. Anche il cosiddetto \"numero di dibucaina\", connesso all'attivit\u00e0 colinesterasica \u00e8 geneticamente determinato, e - quindi - variabile da individuo a individuo. Pertanto, solamente in caso d'intossicazioni acute con livelli d'inibizione particolarmente elevati v'\u00e8 la certezza d'un rapporto vicino all'unit\u00e0 (prossimo, vale a dire al 100 %), che venga rispettato, tra inibizione dell'enzima nel sistema nervoso e quella, direttamente misurabile, negli eritrociti (rispetto della correlazione). Infine, esiste una differente distribuzione dell'inibitore, in termini di ripartizione delle concentrazioni, nei due sopracitati distretti, e una marcata diversit\u00e0 di comportamento per un eventuale effetto della terapia specifica con le ossime, riattivatori specifici dell'acetilcolinesterasi organofosforilata, che attraversano con estrema difficolt\u00e0 la barriera ematoencefalica; ne consegue che la difficolt\u00e0 d'attraversamento della precedentemente descritta barriera anatomofisiologica da parte degli antidoti al tossico si riflette in una quantit\u00e0 spesso insufficiente di antidoto a livello del sistema nervoso centrale, tale da non poter comunque neutralizzare gli effetti letali. Per il dosaggio dell'acetilcolinesterasi eritrocitaria nelle intossicazioni da carbammati, occorre tener presente la breve emivita in circolo di tali composti, e, di conseguenza, la loro breve durata d'azione per inibizione reversibile dell'enzima e la difficolt\u00e0 tecnico - analitica legata alla possibile decarbamilazione del complesso enzimatico \"in vitro\", durante la preparazione del campione biologico.\nIn caso di livelli fisiologici, o di lieve riduzione dei livelli di acetilcolinesterasi, in presenza di anamnesi e di sintomatologia positiva per intossicazione, deve essere seguito preferibilmente il criterio di valutazione clinica e non quello del dosaggio delle concentrazioni dell'enzima. Le pseudocolinesterasi sieriche possono anch'esse venir inibite dagli esteri organofosforici; trattandosi, per\u00f2, d'enzimi differenti rispetto all'acetilcolinesterasi, queste possono esser inibite da un certo composto organofosforico in minore o maggiore misura, trattandosi anche d'enzimi dotati di un elevato grado di polimorfismo genico. La mancanza di un'azione fisiologica delle colinesterasi sieriche, in aggiunta alla loro ampia variabilit\u00e0 individuale, limitano il loro utilizzo a scopo diagnostico in caso d'intossicazione acuta. Il loro dosaggio potrebbe essere, comunque, utile come test d'esposizione a organofosforici che possiedano particolare affinit\u00e0 per questi enzimi.\nTornando pi\u00f9 strettamente alla natura fisico-chimica di questa classe di aggressivi a uso bellico, si possono notare alcuni dati interessanti. I loro requisiti sono:\nLa persistenza ed, in minor modo, la pericolosit\u00e0 di suddetti gas sono, pertanto, imputabili a questa caratteristica.\nI gas nervini appartengono tutti alla categoria dei composti organofosforici (anche alcuni insetticidi sono neurogas; \u00e8, per\u00f2, recentemente emerso che si sta selezionando una popolazione d'insetti resistente a queste sostanze). I proiettili d'artiglieria e le bombe sono attualmente caricate con i neurogas di tipo binario. Al loro interno, la miscela gassosa neurotossica si crea solo al momento della esplosione, in quanto i singoli componenti gassosi sono inattivi, in quanto, fino al momento del lancio, sono separati da una divisoria cui \u00e8 collegato un esplosivo convenzionale (T.N.T.) e una spoletta a percussore. Questi sono aggressivi chimici neurotossici sistemici di inaudita potenza, di spaventosa efficacia, ma anche di straordinaria pericolosit\u00e0.\nAll'interno della classe dei nervini si reperiscono le seguenti sottoclassi:\nPoich\u00e9 uno dei primi sintomi provocati dall'intossicazione dovuta alla maggior parte degli anticolinesterasici \u00e8 il difetto oculare di accomodazione per la visione da vicino, si \u00e8 dato a tale disturbo un valore di \"spia d'allarme\" e in quasi tutti gli eserciti si sono addestrati i reparti di combattimento (e non solamente quelli delle prime linee) a riconoscerlo immediatamente. Allo stato di vapore gli anticolinesterasici bellici non attraversano la cute integra (eccezion fatta per le azoipriti), mentre l'attraversano facilmente quasi tutti allo stato liquido (tranne il Tabun), in considerazione della lipofilia della loro struttura molecolare. Tra i fluorofosfonati alchilici venne prospettato l'uso, in qualit\u00e0 d'aggressivo bellico, soprattutto del diisopropil fluorofosfato (DFP) e, tra i fluoroacetati del fluoroacetato di metile, quale veicolo possibile d'inquinamento dell'acqua potabile, essendo questi composti totalmente inodori, insapori, incolori, non idrolizzabili, altamente tossici, sebbene poco miotizzanti.\nMolte informazioni su di loro sono coperte dal segreto militare, esclusi alcuni, la loro formula di struttura chimica \u00e8 conosciuta, esempio quella del VX.\nSono tutti assai pi\u00f9 pericolosi dei triloni, perch\u00e9 sono molto liposolubili (attraversano facilmente la cute), non volatili, molto persistenti, ed, inoltre, non sono rilevabili dal soggetto, essendo incolori, insapori, inodori. Penetrano velocemente anche attraverso i muri delle case.\nGli agenti nervini d'uso bellico.\nI Triloni sono tutti dotati di tossicit\u00e0 elevatissima, essendo anticolinesterasici praticamente indistruttibili (vita media di molte decine di anni). La loro sintesi si ottiene mediante una condensazione alcoolica del tipo:\nLa loro formula generale di struttura chimica si presenta cos\u00ec:\n R2\n R1 - P = O / S\n X (F / CN / NH3 / OR3 / SR3)\nSono modicamente idrosolubili e mediamente liposolubili, pertanto, sono in grado d'attraversare la cute, e il soggetto viene egualmente avvelenato, anche qualora avesse indossato la maschera antigas. Sono abbastanza volatili e persistenti, cosicch\u00e9 risultano pericolosi per chi li libera nel caso che il vento cambi rapidamente di direzione e li risospinga dal campo avverso al mittente. Sono lentamente e modicamente idrolizzabili (inattivabili) in ambiente alcalino (pH &gt; 7), e hanno un'elevatissima efficacia, perch\u00e9 piuttosto rapidi. Penetrano in tutti i materiali porosi, inclusi i muri delle case. La protezione efficace nei loro riguardi si ottiene soltanto con una tuta integrale apposita (anti guerra chimica), che non consente la traspirazione cutanea, ed \u00e8, perci\u00f2, terribile da sopportare in ambienti caldi o caldo-umidi.\nEsistono anche gli agenti VJ, VK, VN e VT ma non vi sono dati disponibili\nTutti gli amitioni e il Soman sono difficilmente antagonizzabili, poich\u00e9, a differenza degli altri gas nervini, provocano modificazioni sterico-strutturali nel sito attivo (catalitico) dell'enzima bersaglio, l'acetilcolina esterasi.\nAntidoti.\nOvviamente, queste sopracitate sono misure terapeutiche post-esposizione al tossico; le misure profilattiche (preventive) pre-esposizione sono la condizione ottimale sul campo di battaglia, ma non \u00e8 affatto facile essere in tali fortunate circostanze, poich\u00e9 esse dipendono in modo assoluto dall'efficienza, dal tempismo, dalla tempestivit\u00e0 del servizio informativo (la branca \"spionistica\" dei servizi di sicurezza).\nIl quadro clinico dell'intossicazione da organofosforici \u00e8 diversissimo, in relazione alla via d'introduzione del composto velenoso.\nLe manifestazioni cliniche sono sempre le medesime, comunque muta l'ordine di comparsa dei segni e dei sintomi clinici in base alla modalit\u00e0 d'assunzione del tossico.\nInoltre, la somministrazione di atropina \u00e8 in grado di annullare i sintomi della tempesta colinergica: in genere si somministra in boli di 2\u00a0mg ripetibili fino alla reversione della sintomatologia, che si ritiene convenzionalmente essere raggiunta quando le pupille assumono l'aspetto midriatico.\nBonifica dell'ambiente contaminato.\nLa bonifica degli aggressivi chimici \u00e8 quel complesso di procedure atte a inattivare, per quanto possibile, tali composti tossici.\nNegli anni '70, si pens\u00f2 di affondare i fusti contenenti tossici pericolosissimi (nervini sequestrati alla Germania nazista) nelle fosse oceaniche, trascurando il fatto che l'acqua corroder\u00e0 inevitabilmente i contenitori, e che tali tossici si inattiveranno molto lentamente in acqua, con le conseguenze che si possono ben immaginare. Le operazioni che si eseguono per risanare il terreno, i locali, i centri abitati, i materiali e i nodi strategici contaminati da aggressivi chimici sono complesse, dispendiose, e non sempre perfettamente ottenibili. Si mettono in opera solamente per gli aggressivi persistenti e per quelli semipersistenti, mediante processi fisici (calore), meccanici (asportazione o copertura con terra, sabbia, ecc. del terreno contaminato), chimici (con sostanze, cio\u00e8, che reagiscono chimicamente con l'aggressivo, rendendolo inerte, come la calce viva).\nOggigiorno, le armi chimiche sono ormai divenute troppo poco efficaci contro un esercito tecnologicamente attrezzato, e presentano, inoltre, eccessivi inconvenienti di ordine tattico: possono ritorcersi contro chi le usa (scarsa selettivit\u00e0); inoltre rendono il terreno attaccato difficilmente occupabile in tempi ravvicinati. In breve, l'impiego delle armi chimiche risulta troppo poco specifico, in quanto sembra non presentare controindicazioni soltanto come mezzo di sterminio di massa nei riguardi di popolazioni inermi (sterminio dei Curdi a Halabja, Iraq settentrionale, 1988). Infatti, bench\u00e9 la maggior parte degli arsenali chimici sia in possesso degli Stati Uniti e dei paesi appartenenti alla disciolta Unione Sovietica, si ritiene che vi siano almeno 15 Paesi nel mondo attualmente impegnati in programmi militari che prevedono l'utilizzo di queste armi. Altri Paesi si trovano ad affrontare seri problemi per la presenza, sul loro territorio, di residuati inesplosi risalenti alle innumerevoli guerre di questo secolo (si calcola che, nella sola Cina, siano disperse 500.000 - 1.000.000 munizioni chimiche) e molti terreni impregnati di aggressivi chimici risultano tuttora inadatti alle colture (anche a settant'anni di distanza, come a Verdun, in Francia).\nL'eventuale smaltimento delle scorte di aggressivi chimici presenta principalmente problemi d'ordine tecnico. Se tali armi possono essere realizzate anche con tecnologie relativamente semplici, quando qualunque Paese sia dotato di un minimo di industria chimica se ne pu\u00f2 facilmente approvvigionare, non altrettanto semplici sono le tecnologie necessarie per distruggerle in condizioni di assoluta sicurezza per gli operatori, per le popolazioni, e per l'ambiente. Si ha spesso a che fare con imponenti quantitativi di testate chimiche affondate negli abissi oceanici, o collocate in non meglio precisate \"discariche\", che devono, per prima cosa, essere localizzate, e, quindi, recuperate le testate, prima che vengano corrose. N\u00e9 si pu\u00f2 riciclare a fini pacifici una testata chimica, a differenza di quella nucleare.\nUn metodo possibile di smaltimento assai costoso, del resto, \u00e8 quello della \"bolla di fuoco\". Si tratta di una combustione a cielo aperto (quindi, pur sempre una esplosione), in presenza di eccesso di combustibile tale da produrre elevatissime temperature, dell'ordine di 2.000\u00a0\u00b0C, che garantiscono la decomposizione chimica degli aggressivi. Questo metodo \u00e8 stato impiegato all'indomani della Guerra del Golfo del 1991 per annientare il potenziale chimico iracheno, ma, anche se l'operazione si \u00e8 conclusa rapidamente e senza il minimo incidente, esso ha ben limitate condizioni di impiego (ci\u00f2 che si \u00e8 potuto fare in pieno deserto non \u00e8 minimamente pensabile in Paesi ad alta densit\u00e0 demografica e sotto il vigile controllo di un'attenta opinione pubblica; d'altronde \u00e8 spesso non semplice anche il solo trasporto di questi materiali in luoghi idonei alla loro distruzione). Inoltre, si tenga presente il perenne problema della spada di Damocle, ovvero il rilascio del loro letale contenuto. La distruzione, poi, non pu\u00f2, ovviamente, avvenire per semplice esplosione, come per le testate convenzionali.\nPrevenzione dall'avvelenamento.\nI mezzi di protezione nella guerra NBC possono essere collettivi (ricoveri, rifugi, bunkers), o individuali (maschere antigas, tuta sopra al vestito \"totalbody\", antidoti per gas venefici, corredo complementare anti-NBC). I filtri per le maschere antigas durano, generalmente, tra le 4 e le 10 ore. La durata del filtro dipende dalla natura e dalla concentrazione del gas da neutralizzare, dal tipo di filtro, dall'eventuale aumento della frequenza respiratoria (se, per esempio, il soldato deve muoversi o compiere sforzi fisici). Le maschere con filtri esauriti vanno bonificate (mentre il filtro si getta) con la sua esposizione ai vapori di formaldeide. Il corredo complementare anti-NBC, personale, prevede un kit portatile comprendente N\u00b03 autoiniettori sterili di atropina, N\u00b01 piastrina di riconoscimento del tossico (si tratta di un indicatore, colorabile in presenza di un tossico, cucito al petto o alla manica). Sono, inoltre, forniti compresse antidolorifiche, N\u00b01 benda antiustione, bustine di rigeneratori idrosalini antishock, vitamine in pastiglie, compresse di piridostigmina, compresse di carbone attivo. La cassetta portatile modello RAC-83 \u00e8 il dispositivo per la rilevazione dei tossici in dotazione a ogni compagnia. La regola da non dimenticare \u00e8 quella di sostituire i reattivi dopo la data di scadenza. Riassumendo, la difesa contro l'esposizione a tali tossici pu\u00f2 essere individuale (tipica degli eserciti) o collettiva (tipica della popolazione civile).\nLa difesa individuale s'avvale dei seguenti mezzi:\nLa difesa collettiva consiste nella protezione contemporanea di pi\u00f9 persone, e si attua in rifugi e ricoveri, che possono essere di tre tipi:\nFiltri e rigeneratori presentano lo svantaggio d'avere limitata efficacia temporale (sono soggetti a rinnovamento).\nSi stima che, negli arsenali militari di tutto il mondo, siano \"in giacenza\" non meno di 100.000 tonnellate di aggressivi chimici. Se la cifra, paragonata al potenziale delle armi nucleari, o anche solo convenzionali, potrebbe apparire, a prima vista, persino esigua, spaventa pensare che queste sostanze abbiano effetto letale sull'uomo anche in quantit\u00e0 minime: da pochi grammi, nel caso degli aggressivi pi\u00f9 \"arcaici\", e, quindi, meno sofisticati (la classe dei vescicanti, rappresentata, in primo luogo, dall'iprite) a non pi\u00f9 di 10 milligrammi per quanto riguarda i micidiali gas nervini (che, tra l'altro, a quanto sembra, sono i pi\u00f9 diffusi).\nTossicologia degli aggressivi chimici.\nGli agenti chimici della classe degli esteri organofosforici provocano, negli animali colpiti, una paralisi di tipo spastico (tetanica) delle sinapsi nervoso-muscolari di tipo colinergico.\nLa paralisi spastica o paralisi tetanica \u00e8 del tutto simile a quella provocata dalla tossina tetanica. Il soggetto colpito non riesce pi\u00f9 a controllare la muscolatura volontaria (scheletrica), pur non perdendo conoscenza.\nEgli diviene affetto da una sindrome neurovegetativa potenzialmente letale, dal momento che la liberazione del neuromediatore colinergico (ACh, acetilcolina) avviene del tutto normalmente da parte della terminazione nervosa. Ci\u00f2 che risulta impedito \u00e8 la sua distruzione nei precursori, la colina e l'acetato. Ovvero, quel che non \u00e8 pi\u00f9 permesso \u00e8 l'inattivazione del neurotrasmettitore, cosicch\u00e9 la stimolazione dell'effettore post-sinaptico continua in eterno (il tessuto muscolare scheletrico, liscio e cardiaco, il neurone colinergico post sinaptico). Infatti, il neurogas non \u00e8 inattivabile dai complessi enzimatici sistemici, e si comporta, pertanto da inibitore non competitivo dell'enzima.\nLa sua efficacia-pericolosit\u00e0 consiste proprio nel fatto che, fino a quando non venga creato \"ex novo\" un sistema enzimatico colinolitico che sostituisca quello inattivato dall'organofosforico, esso continua ad agire provocando danni irreparabili. E, poich\u00e9, trascorrono diversi mesi perch\u00e9 l'organismo possa produrre nuovo enzima, la morte \u00e8 il destino inevitabile dell'individuo avvelenato. In pratica, la resintesi del complesso enzimatico avvelenato \u00e8 assai lenta nel tempo, la tossicit\u00e0 del neurogas ha tutto il tempo di uccidere il soggetto colpito.\nI sintomi tipici dell'avvelenamento da organofosforici sono riconducibili a quelli dovuti ai classici composti anticolinesterasici parasimpaticomimetici (\"colinomimetici\", in quanto imitano l'azione dell'acetilcolina, sovrastimolando le strutture a valle della sinapsi). Pertanto, in questa peculiare tipologia d'avvelenamento, si sommeranno gli effetti della sovrastimolazione (\"overshoot\") sia a carico dei recettori di tipo nicotinico sia di tipo muscarinico:\nGli inibitori dell'acetilcolinesterasi (ChE) possono essere di tipo reversibile, come la fisostigmina, che viene distrutta dalle colinesterasi animali e umane, oppure di tipo irreversibile, come gli organofosforici, appunto, che sono idrolizzabili solo da enzimi (fosforilfosfatasi) non posseduti dall'uomo e dagli animali. L'azione delle colinesterasi nell'idrolizzare il neuromediatore acetilcolina consiste in una transesterificazione, le cui fasi sono schematicamente cos\u00ec riassumibili (vedi fig. 2):\nIn questa fase si differenzia l'azione degli inibitori reversibili (competitivi) dell'enzima da quella degli inibitori irreversibili (non competitivi); i primi, infatti, permettono la restituzione di un enzima perfettamente integro e funzionante, i secondi non lo fanno. Gli inibitori ad azione breve, reversibili, sono esteri che ingranano nella sequenza della transesterificazione con la formazione di un enzima carbamilato, anzich\u00e9, come fisiologicamente (normalmente) avviene acetilato; il composto viene liberato lentamente, per rigenerare un enzima perfettamente funzionante. Gli inibitori irreversibili (neurogas organofosforici) reagiscono potentemente, ingannando l'enzima, e formando un composto estremamente stabile, che non pu\u00f2 praticamente pi\u00f9 essere liberato; pertanto, l'azione farmacologica (e tossica) persiste fino alla sintesi di nuovo enzima, ammesso che il malcapitato ne abbia il tempo. Tutti i composti, reversibili o irreversibili, sono strutturalmente dei falsi bersagli (assomigliano assai al vero substrato dell'enzima, la colina appunto), e, per tal motivo, ingannano l'enzima. Gli aggressivi organofosforici a uso bellico, in quanto fortemente tossici anche per i mammiferi, non trovano impiego come antiparassitari (tossici sugli invertebrati, alle comuni dosi, e sugli animali superiori solamente a concentrazioni assai elevate). Queste sostanze chimiche producono un blocco enzimatico definitivo, svolgendo un'azione tossica sistemica squisitamente elettiva.\nL'ubiquit\u00e0 delle sinapsi aggredite, la scarsa protezione di cui queste godono rispetto al protoplasma cellulare e la loro sensibilit\u00e0 a dosi infinitesime, o, comunque, straordinariamente piccole, di tali sostanze spiegano chiaramente la rapidit\u00e0 con cui il quadro tossico si istituisce e la sua gravit\u00e0, nonch\u00e9 i suoi diversi aspetti fenomenologici, in relazione alle vie di penetrazione dell'aggressivo e alle diverse fasi dell'intossicazione sistemica."}
{"id": "290750", "revid": "2373", "url": "https://it.wikipedia.org/wiki?curid=290750", "title": "Pesca con canna fissa", "text": "Per pesca con canna fissa si intende un tipo di pesca, di antichissima origine, effettuata sia in acque dolci che al mare, con canne da pesca senza mulinello.\nInizialmente, il materiale utilizzato era il bamb\u00f9 e, grazie alla tecnica ad innesti la canna poteva raggiungere lunghezze notevoli, con pesi, per\u00f2, sempre sostenuti: un tipico esempio era la \"gira\" dei pescatori pavesi, una pesante canna fissa in bamb\u00f9 lunga 8-9\u00a0m. In tempi successivi si pass\u00f2 al Conolon e alla fibra di vetro che rendeva le canne fisse meno pesanti, ma ancora molto robuste . Questo genere di canne, per le doti di resistenza ed economicit\u00e0, sono impiegate ancora oggi.\nDagli anni ottanta si inizi\u00f2 a utilizzare la fibra di carbonio, con ottima resa e peso ridotto. Dapprima si ebbero canne in costruzione mista, poi interamente in fibra di carbonio.\nTecnica.\nSi lega il corpo di lenza con un'asola all'estremit\u00e0 della canna, ad esempio impiegando un moschettone scorrevole in materiale plastico.\nLa lunghezza dell'intera montatura deve essere proporzionata all'altezza del pescatore in modo da consentirgli di guadinare agevolmente il pesce: se si pesca in piedi, normalmente 50-70\u00a0cm pi\u00f9 della canna. Per lo stesso motivo, pescando da seduti invece, \u00e8 meglio che la lenza sia poco pi\u00f9 corta della canna.\nSfruttando la flessibilit\u00e0 dei cimini in carbonio pieno, \u00e8 possibile pescare con fili dai diametri minimi: 0,12\u00a0mm per la lenza madre, 0,10-0,08\u00a0mm per il terminale. Naturalmente \u00e8 possibile pescare anche con lenze dirette, minimizzando i punti di crisi.\nGli ami utilizzati vanno dalla misura 24 fino alla taglia 16 e oltre (anche misura 10 insidiando trote in fiume con il lombrico di terra), e come esca vengono utilizzati bigattini, lombrichi, camole, coreano, pezzetti di pesce o di gamberetto, piccoli insetti, pane, pastella e talvolta anche alcuni frutti.\nIn carpodromo viene utilizzata anche una particolare canna fissa chiamata Roubaisienne; questa canna, estremamente rigida, ha un elastico fissato nel corpo dell'ultima sezione per mezzo di cono di plastica. Alla fine dell'elastico viene legata la lenza. Quando una carpa abbocca l'elastico si tende e si allunga man mano che il pesce tira, in questo modo l'elastico stanca il pesce.\nVi sono diversi tipi e lunghezze di canne fisse, da 0,5\u00a0m a oltre 12\u00a0m, a seconda del tipo e della taglia del pesce che si vuole insidiare e, soprattutto, del posto nel quale si svolge l'azione di pesca: fiume, torrente, lago, scogliera o porto (ove consentito).\nApplicazioni.\nLa pesca con la canna fissa si presta a diverse modalit\u00e0 d'impiego, spaziando dall'ambito ludico dei primi approcci alieutici di bambini e principianti, alla tecnica esasperata delle competizioni.\nCon l'impiego di un'accurata pasturazione si possono catturare vari tipi di pesce, d'acqua dolce e salata, come alborelle, anguille, carpe, carassi, scardole, gardons, persici sole, persici reali, cavedani, barbi, tinche, trote, cefali, spigole, orate, occhiate, donzelle, lecce stella, sugarelli, aguglie, triglie di fango, salpe, saraghi, ghiozzi e boghe."}
{"id": "290751", "revid": "287204", "url": "https://it.wikipedia.org/wiki?curid=290751", "title": "Miraggi di silicio", "text": "Miraggi di silicio \u00e8 un romanzo di fantascienza di Massimo Pietroselli del 1994, vincitore del Premio Urania.\nTrama.\nIl professor Aaron Porath vive in una Terra in cui la realt\u00e0 virtuale \u00e8 vissuta come esperienza totale, come immersione in scenari artificiali perfettamente ricostruiti dal cervello, seguendo i dati forniti da un proiettore cerebrale attraverso impulsi visivi.\nNella sua escursione nei mondi virtuali si rende conto a poco a poco di vivere da sempre in un mondo creato da un computer per nascondere all'uomo la vera realt\u00e0.\nIn quell'imprecisato (ma non troppo remoto) futuro il telelavoro e l'informatizzazione capillare hanno trasformato la societ\u00e0 umana in una grande rete, i cui nodi sono costituiti dai Borghi: piccole unit\u00e0 abitative autosufficienti, collegate alle altre attraverso l'Occhio sul Mondo, la locale sede del governo globale. Il nome (Occhio sul Mondo) non \u00e8 casuale, in quanto \u00e8 essa sede del controllo del governo universale impersonato dall'oscuro bibliotecario Goldbach."}
{"id": "290755", "revid": "1318658", "url": "https://it.wikipedia.org/wiki?curid=290755", "title": "Academy of Country Music", "text": "Academy of Country Music (ACM), fondata nel 1964 a Los Angeles in California, \u00e8 un'organizzazione di produttori discografici, cantautori e musicisti appartenenti alla musica country con lo scopo di promuovere ed emancipare il genere musicale negli Stati Uniti. Dal 1966 organizza gli Academy of Country Music Awards, cerimonia che onora i risultati dell'industria musicale country durante l'anno precedente, primo programma di premi di musica country tenuto da una grande organizzazione.\nStoria.\nL'Accademia fu fondata ufficialmente nel 1964 a Los Angeles quando l'artista Tommy Wiggins, il cantautore Eddie Miller e i proprietari dei locali country Mickey e Chris Christensen si unirono ad altri artisti, dirigenti di radio e di etichette discografiche per fondare la Country and Western Music Academy. La loro visione era quella di promuovere la musica Country nei 13 stati occidentali e di sostenere gli artisti della costa occidentale come Billy Mize, Johnny Bond, Glen Campbell, Merle Haggard, Roger Miller, Buck Owens, Wynn Stewart, Jimmy Wakely e Tex Williams. Nel 1965, fu formato un consiglio di amministrazione ufficiale.\nIl presidente dell'Accademia, denominato \"hat\", fu creato nel 1968. Durante i primi anni 70, l'organizzazione cambi\u00f2 il suo nome da Academy of Country and Western Music all'attuale Academy of Country Music, sintetizzata nell'acronimo ACM. \nNel 1995, Fran Boyd divenne direttrice esecutiva dopo la morte di suo marito, Bill Boyd. Dopo 34 anni di servizio, Fran and\u00f2 in pensione e la posizione pass\u00f2 al promotore di concerti e membro di lunga data del consiglio dell'ACM Bob Romeo, che ricopr\u00ec l'incarico per 12 anni. L'ex direttore generale della Grand Ole Opry, Pete Fisher, ha ricoperto il ruolo di amministratore delegato dal 2016 al 2018. Nel gennaio 2020, il rinomato dirigente di marketing Damon Whiteside \u00e8 diventato il nuovo presidente dell'Academy.\nAcademy of Country Music Awards.\nL'Academy of Country Music ha ospitato il suo primo show ufficiale dei Country Music Awards nel 1966, onorando i successi dell'industria dell'anno precedente. \u00c8 stato il primo programma di premi di musica country tenuto da una grande organizzazione, spingendo la musica country sotto i riflettori del pubblico per la prima volta. \nLo show dei premi arriv\u00f2 in TV nel 1972, trasmesso per la prima volta in syndication nazionale sulla rete ABC. Gene Weed ha assunto la produzione e la direzione dello show nel 1974, e nel 1979 l'Academy ha unito le forze con la Dick Clark Productions per produrre lo show. Dick Clark e Al Schwartz servirono come produttori mentre Weed continu\u00f2 a dirigere. Successivamente la premiazione si spost\u00f2 sulle reti della NBC e dal 2020 alla CBS, sotto la produzione della MRC Live &amp; Alternative.\nI membri votanti dell'Academy of Country Music eleggono i candidati all'inizio dell'anno. Nel 2016, dopo un esperimento durato otto anni e destinato a migliorare il coinvolgimento dei consumatori, l'ACM ha annunciato la sua decisione di abbandonare il voto dei fan per la categoria Entertainer of the Year e le sue tre categorie degli artisti esordienti, a causa dei costi di partecipazione e di diverse fratture che si erano sviluppate tra gli artisti.\nPremi speciali.\nTriple-Crown Award.\nIl Triple-Crown Award \u00e8 un premio che distingue il risultato di un artista, un duo o un gruppo nel momento in cui vince i premi nelle categorie Artista esordiente, Artista maschile/femminile/duo o gruppo e Intrattenitore dell'anno.\nAltre attivit\u00e0.\nACM Party for a Cause e ACM Lifting Lives.\nGli ACM Party for a Cause e gli ACM Lifting Lives sono eventi musicali che sostengono enti di beneficenza meritevoli attraverso il suo ciclo annuale di sovvenzioni, nonch\u00e9 sostenendo coloro che nell'industria musicale sono stati colpiti da spese impreviste e catastrofiche attraverso il Diane Holcomb Emergency Relief Fund. Ad oggi, Lifting Lives ha dato pi\u00f9 di 7 milioni di dollari a oltre 150 cause meritevoli, spesso per finanziare programmi di musicoterapia in tutto il paese.\nNel 2020, Lifting Lives ha annunciato il suo ACM Lifting Lives COVID-19 Response Fund per assistere le persone che lavorano nell'industria della musica country che stanno soffrendo una crisi finanziaria a causa della pandemia di COVID-19 negli Stati Uniti d'America. Dall'annuncio del fondo, il COVID-19 Response Fund ha raccolto pi\u00f9 di 3,6 milioni di dollari dopo un evento andato in onda sulla CBS."}
{"id": "290760", "revid": "1832335", "url": "https://it.wikipedia.org/wiki?curid=290760", "title": "Ki no Tsurayuki", "text": "Biografia.\nFiglio di Ki no Mochiyuki, Tsurayuki inizi\u00f2 a coltivare i suoi interessi letterari negli anni intorno all'890. Divenuto presto un apprezzato autore di waka, nel 905 ricevette dall'Imperatore Daigo, l'incarico di compilare la prima antologia poetica giapponese \"ufficiale\", il , di cui scrisse anche l'introduzione in giapponese. \nDopo aver vissuto e ricoperto una carica di funzionario di corte a Heian-ky\u014d, fu nominato governatore della provincia di Tosa, dove risiedette dal 930 al 935. Pare che successivamente abbia amministrato come governatore anche la provincia di Suo, poich\u00e9 \u00e8 stato riportato che tenne un agone poetico di waka (\"Utaai\") presso la sua residenza di Suo. \nOpere.\nRinomato per i suoi waka, \u00e8 uno dei cosiddetti \"36 geni poetici\" , scelti da Fujiwara no Kint\u014d nel primo XI secolo nella raccolta omonima.\nEssi sono giunti fino a noi attraverso l'inserimento in diverse raccolte poetiche, tra cui le pi\u00f9 importanti sono il , lo che probabilmente cur\u00f2 lui stesso, e lo , compilato nel XIII secolo da Fujiwara no Teika, a notevole distanza dalla morte di Tsurayuki.\nLa sua opera poetica godette di indiscusso favore durante tutto il periodo Heian, come dimostra l'entit\u00e0 del \"corpus\" poetico a lui attribuito che ci \u00e8 stato tramandato dalle antologie imperiali pi\u00f9 antiche.\nLa sua notevole influenza sia come autore che come critico di waka contribu\u00ec non poco alla formazione dei canoni estetici di stile e contenuto della poesia giapponese: consolid\u00f2 ad esempio il ricorso a metafore naturalistiche che divenne un \"clich\u00e9\" obbligato per tutta la produzione poetica successiva.\nKokinwakash\u016b, III:160\n[\"samidare no / sora mo todoro ni / hototogisu / nani o ushi to ka / yotada nakuramu\"]\nKokinwakash\u016b, XI: 471 \n[\"yosinogawa / iha nami takaku / yuku mizu no / hayaku zo hito o / omohisometeshi\"]\nKi no Tsurayuki compare addirittura nel Genji Monogatari: il suo personaggio \u00e8 un indiscusso maestro di waka che riceve dall'Imperatore Uda, insieme ad alcune dame di corte, l'incarico di comporre delle poesie adatte a decorare le fantasie dipinte su dei paraventi.\nTuttavia il suo nome rimane legato principalmente alla compilazione del Kokinwakash\u016b, di cui Tsurayuki scrisse anche la prefazione in giapponese, che si pu\u00f2 considerare a tutti gli effetti il primo saggio critico sulla poesia waka: ne ricostru\u00ec la storia dalle origini mitologiche fino al panorama contemporaneo, indic\u00f2 dei criteri di valutazione della grandezza delle poesie e dei loro autori e compil\u00f2 una lista di quei poeti del recente passato che per fama ed abilit\u00e0 dovevano essere ricordati come i sei geni poetici - non senza riservare qualche punta polemica specie verso colui che i commentatori considerano il suo maggior rivale, Ariwara no Narihira. \nOltre ai waka, al Kokinwakash\u016b ed alla sua prefazione, la terza pi\u00f9 importante opera letteraria di Tsurayuki \u00e8 il , che scrisse in forma anonima ed in hiragana, fingendosi una donna bench\u00e9 lo stile lasci trapelare la vera identit\u00e0 dell'autore. In esso racconta il viaggio di ritorno alla capitale Heian-ky\u014d compiuto nel 935 dalla provincia di Tosa, che Tsurayuki aveva amministrato come governatore generale. \nLa scrittura in hiragana all'epoca era considerata poco prestigiosa poich\u00e9 che non conteneva kanji, il cui apprendimento richiedeva anni di studio, perci\u00f2 era riservata esclusivamente alle donne, mentre gli uomini preferivano scrivere in cinese.\nIl Tosa nikki \u00e8 il pi\u00f9 antico esempio di diaristica in kana, un genere che si svilupp\u00f2 al massimo proprio nel periodo Heian con i diari delle dame di corte: tra i pi\u00f9 celebri quello di Murasaki Shikibu (Murasaki Shikibu nikki, ca. 1015) ed il \"Kagerou nikki\" (tardo X secolo) ad opera della dama di corte nota come la Madre di Michitsuna (Michitsuna no haha)."}
{"id": "290762", "revid": "767487", "url": "https://it.wikipedia.org/wiki?curid=290762", "title": "Pavimentazione interna", "text": "La pavimentazione interna nell'edilizia ha la funzione di conferire alle superfici di calpestio il grado di finitura richiesto e di trasmettere i carichi di servizio alle strutture orizzontali degli edifici o, in determinati casi, al terreno.\nLe pavimentazioni interne hanno, inoltre, un'importante funzione nel definire e determinare l'estetica degli spazi, oltre a poter contribuire all'isolamento acustico degli ambienti e, quando \u00e8 necessario, anche all'isolamento termico.\nClassificazione.\nLe pavimentazioni interne possono essere classificate in:\nRivestimento e supporto.\nSono strati costituenti una pavimentazione:\nLa composizione e le caratteristiche degli strati del supporto variano a seconda del tipo di rivestimento e delle prestazioni che devono essere svolte dalla pavimentazione.\nNel caso in cui il supporto delle pavimentazioni appoggi sul terreno, bisogna creare altri strati di pavimentazione, quali un \"vespaio in ciottolate costipato\" ed un \"vespaio ventilato\" formato da gambette di muratura, sulle quali vengono poggiati tavelloni o altri elementi adatti a formare un'intercapedine d'aria tra il terreno e il pavimento.\nPavimenti interni realizzati con semilavorati.\nLe pavimentazioni interne realizzate con semilavorati vengono principalmente posate o su un allettamento di malta o per incollaggio utilizzando appositi collanti.\nNel caso in cui si opti per una posa su un letto di malta, basta formare uno strato di malta di almeno 2\u00a0cm e poi posare ad uno ad uno tutti gli elementi del pavimento ed assestarli.\nSe invece decidiamo di incollare le piastrelle, bisogna innanzitutto avere uno strato di massetto ben orizzontale, \"tirarvi\" sopra uno strato del collante tramite un'apposita spatola dentata, e assestare successivamente le mattonelle.\nI pavimenti hanno la caratteristica di essere costituiti da pi\u00f9 elementi accostati con una forma regolare: tra un elemento e l'altro restano per\u00f2 degli spazi vuoti (le fughe) dove vengono inseriti dei particolari leganti detti \"fuganti\". Le fughe sono importanti sia da un punto di vista estetico che anche da un punto di vista funzionale.\nLa posa pu\u00f2 essere fatta a giunto chiuso (con gli elementi del pavimento accostati uno all'altro) o a giunto aperto (in questo caso vi \u00e8 un distanziamento di qualche millimetro tra un elemento della pavimentazione ed un altro). Se il pavimento \u00e8 a giunto chiuso, la superficie risulta pi\u00f9 uniforme, mentre quello a giunto aperto \u00e8 invece pi\u00f9 indicato nel caso in cui abbiamo delle mattonelle scalibrate (ossia con profili non regolari).\nNel caso di pavimentazioni in piastrelle di ceramica (comunemente \"gres porcellanato\"), le tolleranze in calibro, qualora la piastrella non sia stata rettificata, e soprattutto la planarit\u00e0 (le normative ammettono il 5 per mille della diagonale della singola mattonella), rendono necessaria la presenza della fuga, per non evidenziare questa caratteristica del materiale con dei piccoli 'gradini' nel punto di contatto tra due mattonelle (detti gergalmente \"topicchi\").\nPavimenti interni realizzati con tecniche tradizionali.\n\"Pavimenti alla Veneziana\": sono detti anche pavimenti a terrazzo. Si ottengono da granulati di marmo, con granulometria variabile intorno ai 20mm, e sparsi su stati di supporto ancora fresco sul quale vi sono degli appositi leganti. Dopo la fase detta di \"cilindrazione\", nella quale il marmo viene inglobato, si effettua la cosiddetta molatura, per la quale viene rasato il pavimento in maniera tale da renderlo piano. Questo tipo di pavimento solitamente \u00e8 utilizzato quando bisogna ricoprire ampie superfici.\n\"Pavimenti alla Genovese\": molto simili a quelli alla Veneziana, si differenziano solo per l'impiego di granulati di dimensioni pi\u00f9 piccole impastati con leganti e pigmenti a base di ossidi prima di eseguire il getto in opera del pavimento.\n\"Palladiane\": sono pavimenti costituiti da frammenti di lastre, lavorati a piano di sega, con dimensioni comprese tra i 10 e i 20\u00a0cm, che vengono applicati su uno strato di allettamento accostandoli in opera senza un ordine geometrico. La posatura viene conclusa con una stuccatura dei giunti e con una levigatura e lucidatura superficiale.\n\"Pavimenti a Mosaico\": costituiti da piccoli elementi lapidei di diverso colore e forma variabile dai 8mm ai 20mm vengono posati in maniera da ottenere diversi disegni. Questo tipo di pavimentazione \u00e8 antichissimo e tuttora resta molto pregiato. La posatura avviene sfruttando il cosiddetto metodo al rovescio, per il quale viene prima disegnato il disegno su cartoni (con casellatura e numerazione) e poi incollate le tessere su di esso. Accostando poi i diversi cartoni ed effettuando una posa in opera si inizia la prima fase di realizzazione del mosaico. Successivamente vengono tolti tutti gli strati di carta e murato il getto si effettua una levigatura e lucidatura. Apparir\u00e0 a questo punto il disegno al dritto.\nPavimenti interni gettati in opera.\nI pi\u00f9 comuni sono quelli formati da semplice calcestruzzo che contiene una leggera armatura metallica per evitare eventuali crepe che si potrebbero formare.\nPer fare questo pavimento vengono fatte delle fasce longitudinali di 4\u20135\u00a0m di larghezza che vengono \u201ctirate\u201d con una staggia da due persone che si trovano dalle parti della fascia. Quando i primi strati hanno raggiunto una resistenza sufficiente, si sale su quelle per formare le fasce che erano rimaste libere tra 2 che erano gi\u00e0 state fatte.\nLa superficie viene perfezionata con lo spolvero mentre il cemento \u00e8 ancora fresco, la lisciatura e la frattazzatura. Si pu\u00f2 inoltre procedere con una rullatura mediante la bocciarda nel caso in cui si voglia migliorare l'aderenza con il pavimento.\nIn casi di forti sbalzi termici, vengono usati dei giunti di dilatazione che hanno lo scopo di assorbire le dilatazioni del cemento; bisogna dire che per ogni specifico caso di dilatazione in base alle necessit\u00e0 vi sono vari ed innumerevoli tipi di giunti.\nIn alcuni casi la pavimentazione viene fatta rivestendo il basamento di calcestruzzo con vari tipi di materiali che possono andare da pellicole a rivestimenti autolivellanti a particolari resine o malte resinose. \u00c8 il caso di alcune tipologie di pavimenti in resina.\nPrescrizioni per l'eliminazione delle barriere architettoniche.\nLa normativa riguardante l'eliminazione delle barriere architettoniche indica i criteri di progettazione atti a garantire l'accessibilit\u00e0 agli edifici privati e all'edilizia residenziale pubblica sovvenzionata (ERPS). Queste prescrizioni possono essere riassunte nel seguenti punti:\nAlbum fotografico.\nQui vi riportiamo qualche esempio di pavimentazione interna di alcuni edifici.\nBibliografia.\nTesti ed informazioni tratte da: \"Tecniche ed elementi costruttivi\" a cura di Carlo Amerio e Giovanni Canavesio; editore SEI (Societ\u00e0 Editrice Internazionale-Torino)"}
{"id": "290763", "revid": "1543377", "url": "https://it.wikipedia.org/wiki?curid=290763", "title": "Petroeuro", "text": "Un petroeuro \u00e8 uno scambio di petrolio valutato in euro e non in dollari statunitensi (petrodollari).\nGli scambi di qualsiasi risorsa naturale, incluso il petrolio, sono controllati attraverso accordi commerciali che coinvolgono esportatori e importatori della risorsa in un determinato mercato, attraverso un accordo commerciale. I principali paesi che dispongono di riserve petrolifere dal declino della produzione statunitense sono raggruppate nell'OPEC, che pu\u00f2 scegliere fra dollari, euro, yen o qualsiasi altra valuta che possa dare vantaggi politici o economici.\nNel 2006 il petroeuro \u00e8 stato protagonista di una effimera bufala mediatica.\nStoria.\nIl 20 marzo 2006 alcuni canali di informazione diffusero una notizia, poi rivelatasi falsa, secondo cui l'Iran avesse in programma di aprire una borsa internazionale del petrolio allo scopo manifesto di scambiare petrolio esclusivamente in euro, con un meccanismo per fissare i prezzi denominato \"oil marker\". I tre \"oil marker\" attuali, basati sul dollaro statunitense, sono il greggio West Texas Intermediate (WTI), il greggio norvegese Brent, il greggio Dubai Crude degli Emirati Arabi Uniti. Nel 2003 l'Iran ha cominciato a trattare con i suoi partner europei ed asiatici usando l'euro. La borsa del petrolio iraniana sarebbe diventata il quarto \"oil marker\" nel mercato petrolifero internazionale.\nLa smentita \u00e8 venuta da fonti del ministero del petrolio iraniano, che affermavano di non sapere nulla di una borsa petrolifera e dall'uomo che aveva suggerito al governo iraniano l'istituzione della borsa, Chris Cook. Cook si \u00e8 detto divertito nel vedere la sua ipotesi elevata a rango di realt\u00e0, e di essere rimasto molto sorpreso dal fatto che qualcuno abbia potuto interpretare l'istituzione della borsa da lui ipotizzata come un desiderio di sovvertire la centralit\u00e0 del dollaro.\nTuttavia, la borsa petrolifera iraniana inizi\u00f2 a commerciare il greggio anche in altre valute come l'euro, yen, yuan, rupia."}
{"id": "290765", "revid": "22166", "url": "https://it.wikipedia.org/wiki?curid=290765", "title": "Fugante", "text": ""}
{"id": "290771", "revid": "453768", "url": "https://it.wikipedia.org/wiki?curid=290771", "title": "Ghiacciaio dell'Aletsch", "text": "Il ghiacciaio dell'Aletsch, \u00e8 il ghiacciaio pi\u00f9 esteso delle Alpi con oltre 120\u00a0km2 di superficie, situato in Svizzera, nei cantoni Berna e Vallese.\nDescrizione.\nDi tipo \"vallivo\", deriva il nome da una delle pi\u00f9 elevate vette che dominano la zona, l'Aletschhorn; ha origine dal bacino glaciale alla base delle maggiori cime dell'Oberland bernese, a meridione del famoso trio: Jungfrau, M\u00f6nch, Eiger, ricevendone le ampie colate che confluiscono nel Konkordiaplatz, un vasto altopiano glaciale pressoch\u00e9 pianeggiante largo oltre 5 km, e con uno spessore di ghiaccio stimato in circa 1 500 m.\nSul suo lato orientale si trova un lago glaciale, lago M\u00e4rjelen (Gr. M\u00e4rjelensee) (2 350\u00a0m s.l.m.). Ad ovest si trova l'Aletschhorn (4 195\u00a0m), scalato la prima volta nel 1859. Il fiume Rodano scorre lungo il fianco meridionale delle montagne.\nUn altro affluente del Konkordiaplatz, da est, \u00e8 il piccolo ma importante \"Gr\u00fcneggfirn\" (3\u00a0km di lunghezza e 600\u00a0m di larghezza). Questa lingua unisce il ghiacciaio dal passo \"Gr\u00fcnhornl\u00fccke\" (3 280\u00a0m) al Ghiacciaio di Fiesch ad est.\nDa Konkordiaplatz, il ghiacciaio dell'Aletsch ha una larghezza di circa 1.5 chilometri e si muove ad una velocit\u00e0 di circa 180 metri l'anno verso sudest lungo il corso della valle del Rodano, costeggiando il Dreieckhorn ad ovest ed il grande Wannenhorn ad est. A questo punto fa una grande curva a destra e si muove verso sudovest, costeggiando il fianco dell'Eggishorn e del Bettmerhorn.\nLa parte inferiore del grande ghiacciaio dell'Aletsch \u00e8 coperta per buona parte da detriti provenienti dalle morene laterali e centrali. Il punto pi\u00f9 avanzato del ghiacciaio si trova a circa 1560 metri di altezza, ben lontano dall'inizio della zona alberata. Da esso nasce il fiume Massa, che corre lungo il Massa Canyon e viene utilizzato per generare energia idroelettrica. Prosegue attraverso la met\u00e0 alta del distretto di Brig, per poi confluire nel Rodano.\nNel Konkordiaplatz il ghiaccio ha uno spessore di 900 metri, ma durante la discesa buona parte fonde arrivando a circa 150 metri.\nLa caratteristica morena scura, situata al centro del ghiacciaio, si muove in due fasce dal Konkordiaplatz per l'intera lunghezza della lingua avanzata del ghiacciaio. Questa morena \u00e8 il risultato del confluire delle tre lingue che alimentano il ghiacciaio. La parte occidentale della morena \u00e8 stata chiamata \"Kranzbergmor\u00e4ne\", mentre quella orientale \"Trugbergmor\u00e4ne\".\nVariazioni frontali recenti.\nNell'immagine si vede solo una leggera ritirata ed assottigliamento nel decennio 1990-2000, ma si registra un andamento pi\u00f9 problematico a lungo termine.\nTurismo.\nIl ghiacciaio \u00e8 meta di numerosi alpinisti e scialpinisti, che ne risalgono il bacino per raggiungere le vette che lo circondano trovando un ideale punto d'appoggio nella Konkordiah\u00fctte, uno dei rifugi storici delle Alpi svizzere. \u00c8 inoltre meta degli studiosi e degli appassionati di speleologia glaciale, che ne discendono i grandi crepacci, i pozzi, i mulinelli e le tante spaccature che sprofondano nel corpo glaciale in molti casi per decine di metri."}
{"id": "290772", "revid": "228587", "url": "https://it.wikipedia.org/wiki?curid=290772", "title": "Polirematica", "text": "Una polirematica (ellissi di parola polirematica, composto neoclassico del greco , 'molto', nella forma , e , 'verbale' [da , 'parola, verbo']: letteralmente, 'multiverbale') \u00e8 un lessema caratterizzato da una speciale unit\u00e0 sintattica e semantica interna. Alcuni esempi in italiano sono: \"gioco di carte\", \"casa da gioco\", \"caso da manuale\", \"scala mobile\", \"in gamba\", \"alla mano\", \"vero e proprio\", \"va' e vieni\", \"noi altri\", \"assieme a\", \"nella misura in cui\", \"buonanotte al secchio\", \"apriti cielo\". In generale, si tratta di combinazioni di parole percepite dai parlanti come unit\u00e0 lessicali. \nQueste formazioni sono state indicate in modi vari dagli studiosi, soprattutto in base al contesto di ricerca: in lessicografia (Sabatini-Coletti, GRADIT, LIP) si parla di (unit\u00e0) polirematica; in morfologia (Scalise 1994), di composto sintagmatico, in associazione e contrapposizione con le parole composte; in linguistica computazionale, di espressione multilessicale (in inglese, \"Multiword Expression\" o MWE). Altri termini che indicano lo stesso fenomeno sono unit\u00e0 lessicale superiore (Dardano 1978), lessema complesso (Voghera 1994; De Mauro / Voghera 1996), parola sintagmatica (Masini 2012) e parola complessa (Simone 2008).\nGeneralit\u00e0.\nDa un punto di vista sintattico, come costruzione la polirematica presenta analogie con il sintagma, ma una coesione interna simile a quella di una normale parola e pu\u00f2 essere riusata in contesti sintagmatici differenti. Da un punto di vista semantico, come locuzione il suo significato non \u00e8 desumibile da quello delle parole che la compongono. I diversi tipi di polirematiche possono avere un maggiore o minore livello di coesione interna: in alcuni casi, queste parole composte da pi\u00f9 parole vengono usate come un tutto unico.\nA parte che per l'articolo, vi sono polirematiche tra tutte le parti del discorso. Seguono alcuni esempi in italiano:\nLe polirematiche rappresentano un fenomeno a met\u00e0 strada tra morfologia e sintassi. Se tollerano solo in qualche caso l'intrusione di altre parole al proprio interno, permettono che i propri elementi si flettano a seconda del contesto sintagmatico in cui vengono usate: cos\u00ec, ad esempio, il verbo \"mettere in scena\" diventa \"ho messo in scena\" o \"metter\u00f2 in scena\" a seconda dei casi. Come scrive Simone, \"Le parole complesse sono [...] composte di parole autonome morfologicamente ma non sintatticamente\".\nDalle parole composte (come \"camposanto\", \"terremoto\", \"dolceamaro\", \"crocifiggere\", \"malvolentieri\", \"qualsiasi\", \"notizia bomba\" ecc.) le polirematiche si differenziano per alcuni aspetti, come ad esempio il fatto di presentare elementi di raccordo espliciti (congiunzioni, preposizioni ecc.) e la maggiore facilit\u00e0 con cui si separano i suoi elementi costitutivi, anche se in generale esistono forti analogie tra i due fenomeni.\nVanno distinte dalle polirematiche anche le collocazioni (del tipo \"reazione inusitata\", \"rimanere intatto\", \"piangere di gioia\", \"risultare assente\", \"assente ingiustificato\" ecc.): in generale, da un punto di vista semantico, il significato delle collocazioni \u00e8 trasparente, in quanto la testa riprende il significato della parola intesa come lessema isolato (in questo senso, \"piangere di gioia\" \u00e8 un modo particolare di piangere, ma la polirematica \"luna di miele\" non \u00e8 un particolare tipo di luna). In definitiva, la rigidit\u00e0 delle collocazioni \u00e8 relativa all'asse paradigmatico, ma non a quello sintagmatico: cos\u00ec, ad esempio, la collocazione \"bandire un concorso\" pu\u00f2 apparire nella forma passiva (\"il concorso \u00e8 stato bandito\"), mentre ci\u00f2 non \u00e8 possibile nei cosiddetti \"verbi a supporto\" (che sono un tipo di verbo polirematico), del tipo \"prendere coraggio\" (*\"il coraggio \u00e8 stato preso da lui, non da me\").\nPropriet\u00e0.\nLe propriet\u00e0 delle polirematiche interessano tanto la semantica quanto la sintassi. Tali propriet\u00e0 non hanno valore categorico, ma solo tendenziale. Le polirematiche:\nIn particolare, la maggiore o minore coesione interna pare dipendere dalla categoria grammaticale (o parte del discorso) a cui ciascuna polirematica appartiene. Preposizioni e congiunzioni appaiono pi\u00f9 coese di avverbi e aggettivi, e questi ultimi pi\u00f9 coesi dei nomi. Tra tutti i tipi di polirematica, sono i verbi a mantenere il minor grado di rigidit\u00e0, in particolar modo nella testa: i verbi polirematici, insomma, non rinunciano ad avere una testa verbale atta a flettersi (\"faccio bene\", \"fai bene\", \"fa bene\" ecc.). D'altra parte, anche tra i vari verbi polirematici esistono diversi gradi di rigidit\u00e0: l'espressione \"fare acqua\" \u00e8 pi\u00f9 rigida di \"prendere tempo\" (si pu\u00f2 infatti dire \"prendere un po' di tempo\"). Quanto ai nomi, in alcuni casi mantengono le marche di numero (\"strada a scorrimento veloce\", \"strade a scorrimento veloce\"), mentre in altri il numero \u00e8 rigidamente singolare o plurale (\"anima viva\", \"alte sfere\").\nCome le parole composte, anche le polirematiche possono essere endocentriche o esocentriche: nel primo caso, all'interno dell'espressione polirematica figura una testa; nel secondo caso, l'espressione risulta priva di testa. In italiano, i verbi sono sempre endocentrici, mentre si trovano strutture esocentriche tra i nomi (\"cessate il fuoco\") e, soprattutto, tra aggettivi (\"acqua e sapone\") e avverbi (\"di punto in bianco\"). In strutture che presentano una testa, questa pu\u00f2 essere categoriale (in quanto determina la parte del discorso a cui la polirematica appartiene) o semantica (di modo che la polirematica \u00e8 un iponimo della testa). Il nome polirematico \"letto a castello\" rinvia ad un iponimo di \"letto\" (in quanto il letto a castello \u00e8 un tipo di letto). In alcuni casi, la testa categoriale non \u00e8 testa semantica (la polirematica \"luna di miele\" non indica un tipo di luna): ci\u00f2 rinvia ad una importante propriet\u00e0 delle polirematiche, la loro idiomaticit\u00e0. Il significato del nome polirematico \"luna di miele\" \u00e8 infatti non composizionale, in quanto non si ricava dalla somma dei componenti (lo stesso accade nelle espressioni idiomatiche).\nTipologie.\nVerbi polirematici.\nQuando nell'espressione polirematica compare un verbo, esso pu\u00f2 apparire in forma inflessibile, in quanto cristallizzata nella frase, ad esempio \"va e vieni\"; oppure per le polirematiche a base verbale, simili alle espressioni idiomatiche inglesi, il significato del verbo \u00e8 alterato dalle altre parole, e si coniuga normalmente: ad esempio \"andare allo sbando\" o \"andare allo sbaraglio\", in cui il significato del verbo andare \u00e8 completamente trasformato."}
{"id": "290779", "revid": "117709406", "url": "https://it.wikipedia.org/wiki?curid=290779", "title": "Esposimetro", "text": "L'esposimetro \u00e8 lo strumento utilizzato in fotografia e nel cinema per quantificare la luce presente in una scena. Fornisce un valore di esposizione con il quale si pu\u00f2 risalire alla coppia tempo / diaframma migliore. La lettura \u00e8 mostrata attraverso un ago galvanometrico oppure un LCD nel caso di un esposimetro digitale.\nUn esposimetro dedicato \u00e8 inoltre utilizzato nella stampa fotografica per misurare la quantit\u00e0 di luce e decidere con maggiore precisione il tempo di esposizione della carta fotografica sul piano di proiezione dell'ingranditore.\nMateriali fotosensibili.\nLa luce \u00e8 misurata attraverso elementi fotosensibili come il solfuro di cadmio, il selenio o il silicio.\nIl solfuro di cadmio (CdS) reagisce diminuendo la resistenza elettrica se esposto alla luce. Lo svantaggio principale \u00e8 che reagisce con lentezza ed \u00e8 soggetto all'effetto \"memoria\" delle letture precedenti, specie se ravvicinate.\nIl selenio reagisce alla luce emettendo una debole corrente elettrica, misurata da un galvanometro. Il difetto di questo materiale \u00e8 che richiede una superficie ampia per funzionare correttamente, non \u00e8 quindi impiegato all'interno delle moderne fotocamere.\nIl silicio, come il selenio, emette una debole corrente elettrica se esposto alla luce, corrente che viene amplificata dal circuito dell'esposimetro. La risposta del silicio \u00e8 molto rapida ed \u00e8 il materiale pi\u00f9 comunemente utilizzato all'interno delle fotocamere.\nTipi di esposimetri.\nGli esposimetri si dividono in due categorie:\nNel primo caso l'esposimetro \u00e8 comunemente contenuto all'interno della fotocamera e la misura \u00e8 ottenuta puntando l'obiettivo verso la scena da riprendere. La luce che riflette sulla superficie del soggetto agisce sul sensore fotosensibile all'interno della fotocamera misurando la quantit\u00e0 di luce. Di solito il valore misurato \u00e8 visualizzato all'interno del mirino mediante ago galvanometrico o led. Questo tipo di misura \u00e8 soggetto al tipo di materiale e al colore con cui \u00e8 composto il soggetto, per questo motivo pu\u00f2 richiedere una compensazione dell'esposizione.\nNel secondo caso l'esposimetro \u00e8 esterno e deve essere posizionato accanto al soggetto da riprendere, puntando la semisfera bianca di cui \u00e8 dotato verso la fotocamera. Se il contrasto luminoso \u00e8 elevato, \u00e8 opportuno mediare la lettura precedente con una seconda puntando l'esposimetro verso la fonte di luce. Il valore rilevato \u00e8 esente da difetti dovuti alle caratteristiche del materiale, come cromatismi o levigatezza della superficie.\nMetodi di lettura.\nLa lettura della luce pu\u00f2 avvenire con modalit\u00e0 diverse per diminuire gli errori e rendere pi\u00f9 creativo il procedimento fotografico.\nNella lettura spot l'esposimetro limita la lettura ad un'area ben precisa e ristretta, permettendo la selezione della zona dove effettuare la misurazione. \u00c8 un sistema molto preciso e richiede esperienza per ottenere buoni risultati. \u00c8 disponibile con alcune fotocamere e anche con alcuni esposimetri esterni.\nLa lettura media utilizza tutto il campo inquadrato e pu\u00f2 produrre grossolani errori a causa di fonti di luce o zone d'ombra all'interno della scena.\nLa lettura media a prevalenza centrale o semispot \u00e8 un aggiornamento della lettura media e utilizza due sensori che leggono la scena in modo diverso. Il primo utilizza la zona centrale e la seconda il resto, il processore si occupa poi di unire i risultati privilegiando la zona centrale.\nIl metodo multizona o matrix utilizza diversi sensori mediando i risultati con algoritmi di calcolo, in alcuni casi i risultati ottenuti sono confrontati con una serie di scene gi\u00e0 memorizzate all'interno della fotocamera, per scegliere il tempo e diaframma migliore. \u00c8 il sistema pi\u00f9 affidabile e avanzato. La prima fotocamera ad utilizzare questo tipo di lettura fu la Nikon FA.\nUso durante lo scatto.\nL'esposimetro restituisce un valore medio di luce, come se si inquadrasse un chiarore simile al grigio medio abbastanza simile all'erba.\nPer cui, in presenza di tonalit\u00e0 molto chiare (neve, riflessi dell'acqua...), queste sembreranno pi\u00f9 grigie se non si sovraespone di un po' (pi\u00f9 luce) rispetto a quanto indicato; allo stesso modo, le tonalit\u00e0 scure (abeti, pini, blu intenso, nero, fango...) sembreranno pi\u00f9 chiare e smorte se non si sottoespone di un po' (meno luce).\nCos\u00ec \u00e8 nata la tecnica del bracketing e del Sistema zonale."}
{"id": "290781", "revid": "547992", "url": "https://it.wikipedia.org/wiki?curid=290781", "title": "Serena Grandi", "text": "Ha raggiunto la massima popolarit\u00e0 negli anni ottanta grazie alla partecipazione ad alcune delle pi\u00f9 famose pellicole del cinema erotico italiano, in cui aveva modo di mostrare le proprie forme da \"pin up\".\nCarriera.\nGli inizi.\nDopo le scuole dell'obbligo si diplom\u00f2 come programmatrice informatica e, seguendo corsi di lingua inglese, fu assunta in un laboratorio di analisi. Con il sogno della recitazione part\u00ec per Roma con destinazione Cinecitt\u00e0. Dopo aver seguito corsi di dizione e recitazione, partecip\u00f2 ad alcuni stage con registi americani, dove impar\u00f2 a destreggiarsi in un set, e incominci\u00f2 a ottenere le prime parti in pellicole come \"Tranquille donne di campagna\", \"La compagna di viaggio\", \"Teste di quoio\", \"Pierino colpisce ancora\", \"Pierino la peste alla riscossa!\", \"Sturmtruppen 2 - Tutti al fronte\", \"Acapulco, prima spiaggia... a sinistra\" e nell'episodio \"L'imbiancone\" della miniserie televisiva \"Sogni e bisogni\" di Sergio Citti in onda su Rai 2 in cui recit\u00f2 assieme a Carlo Verdone.\nEntr\u00f2 a far parte anche del fantasy \"Le avventure dell'incredibile Ercole\" di Luigi Cozzi, avente come protagonista Lou Ferrigno, e dell'horror cult \"Antropophagus\" di Joe D'Amato. Nel frattempo lavorava anche in una piccola televisione locale romagnola, Telesanterno. Nei primi anni di carriera cinematografica utilizz\u00f2 lo pseudonimo \"Vanessa Steiger\" (in \"Antropophagus\"). Il cognome Grandi, adottato poi all'interno del suo definitivo nome d'arte, era quello di sua madre da nubile.\nUna delle prime volte che la si ricorda con il nome di Serena Grandi \u00e8 in una partecipazione al sexy-variet\u00e0 di seconda serata di Rai 2 \"Il cappello sulle ventitr\u00e9\", in cui esegu\u00ec alcuni \"strip tease\". Nei primi anni di carriera ebbe modo di lavorare anche con Roberto Benigni in \"Tu mi turbi\", in cui aveva un piccolo ruolo, e con il regista Eriprando Visconti, che la diresse in \"Malamore\", film in cui interpretava una prostituta di un bordello d'alto bordo.\nIl successo.\nNel 1985 l'incontro con il regista Tinto Brass, che la scelse come protagonista del film erotico \"Miranda\", le fece conquistare la notoriet\u00e0 e il successo. Nell'immaginario collettivo divent\u00f2 l'icona dell'abbondanza casereccia di forme prorompenti. Nei film seguenti come \"La signora della notte\", \"L'iniziazione\", \"Desiderando Giulia\" continu\u00f2 a interpretare il ruolo che Brass le aveva cucito addosso, quello di donna ambigua che si destreggia fra i numerosi amori e i molteplici tradimenti.\nNel 1987, anno molto prolifico per la sua carriera, ha lavorato con Dino Risi in \"Teresa\", recitando accanto a Luca Barbareschi, con Sergio Corbucci in \"Roba da ricchi\" e \"Rimini Rimini\", in cui fu affiancata in entrambi i casi da Paolo Villaggio, e nel ruolo di assoluta protagonista con Lamberto Bava nel \"thriller\" erotico \"Le foto di Gioia\", dove ritrov\u00f2 George Eastman, attore con cui aveva recitato in \"Antropophagus\". In questo film canta anche il brano della colonna sonora scritta da Simon Boswell, che usc\u00ec in formato LP e \"picture disc\". Nel 1990 recit\u00f2 poi accanto ad Alberto Sordi nel film \"In nome del popolo sovrano\", diretto da Luigi Magni.\nIn televisione interpret\u00f2 diverse \"fiction\" e miniserie TV nel suo periodo di maggior successo, fra le quali \"Donna d'onore\" nel 1990, grazie alla quale vinse un Telegatto, \"Piazza di Spagna\" nel 1992, \"Il prezzo della vita\" nel 1995, \"Pazza famiglia\", serie in due stagioni in onda tra il 1995 e il 1996, \"Anni '50\", \"Ladri si nasce\" e \"Le ragazze di piazza di Spagna\" nel 1998.\nSaltuariamente comunque tornava al cinema, come nel 1994 in cui recit\u00f2 nel \"thriller\" \"Delitto passionale\" diretto da Flavio Mogherini in cui fu affiancata da Fabio Testi, nel 1995 fu la volta di \"La strana storia di Olga O\" di Antonio Bonifacio anch'esso di genere \"thriller\", nel 1998 lavor\u00f2 di nuovo con Tinto Brass in \"Monella\" e nello stesso anno fu diretta anche da Luciano Ligabue in \"Radiofreccia\", in cui interpretava la madre del protagonista Freccia, interpretato da Stefano Accorsi.\nAnni 2000.\nDopo qualche anno di silenzio dovuto anche alle sue vicende giudiziarie, nel 2004 partecip\u00f2 come locandiera a \"Il ristorante\", \"reality show\" di Rai 1 condotto da Antonella Clerici, in onda dal 21 dicembre 2004 fino ai primi mesi del 2005.\nNel 2006 esord\u00ec come scrittrice pubblicando il romanzo \"L'amante del federale\", presentato alla stampa il 29 marzo a Roma.\nA 10 anni di distanza dalla sua ultima apparizione cinematografica, ritorn\u00f2 sul grande schermo nel film del regista Pupi Avati \"Il pap\u00e0 di Giovanna\", che venne presentato in concorso alla Mostra del Cinema di Venezia. Sempre nel settembre 2008 fu nel cast della miniserie televisiva \"Una madre\", trasmessa su Rai 1. Fu poi \"guest star\" del secondo episodio della serie televisiva di Sky Cinema 1 \"Quo vadis, baby?\", ideata da Gabriele Salvatores e diretta da Guido Chiesa.\nNel 2010 torn\u00f2 a lavorare con Pupi Avati, che la diresse nel film \"Una sconfinata giovinezza\", in cui l'attrice interpretava un'affettuosa zia bolognese che cresceva il giovane nipote rimasto orfano; per sostenere questo ruolo, l'attrice dovette ingrassare e sottoporsi a un pesante trucco per essere invecchiata. Nel 2013 la Grandi torn\u00f2 sul grande schermo con il film \"La grande bellezza\", diretto da Paolo Sorrentino e con protagonista Toni Servillo, pellicola che il 2 marzo 2014 si aggiudic\u00f2 l'Oscar al miglior film straniero.\nNel 2017 prese parte come concorrente alla seconda edizione del \"reality show\" di Canale 5 \"Grande Fratello VIP\", condotto da Ilary Blasi, venendo eliminata alla terza puntata con il 51% dei voti.\nNella primavera 2018 fu nel cast della seconda stagione della \"fiction\" di Canale 5 \"Furore\", diretta da Alessio Inturri.\nVita privata.\n\u00c8 stata fidanzata con Adriano Panatta. Dal 1987 al 1993 Serena Grandi \u00e8 stata sposata con l'arredatore e antiquario Beppe Ercole, passato poi a nuove nozze con Corinne Cl\u00e9ry dopo il divorzio.\nLa coppia ha avuto un figlio, Edoardo Ercole, nato nel 1989.\nNel 2019, in occasione delle elezioni regionali in Emilia-Romagna, Serena Grandi si \u00e8 dichiarata di destra, esternando la volont\u00e0 di partecipare attivamente alla politica con la Lega ed esprimendo sostegno alla candidata leghista Lucia Borgonzoni.\nProcedimenti giudiziari.\nNel 2003 fu arrestata risultando coinvolta in una vicenda di droga, accusata di detenzione e spaccio di cocaina, vicenda dalla quale usc\u00ec prosciolta dalla magistratura prima ancora dell'inizio del processo. La Grandi ammise infatti che l'acquisto di stupefacenti in quantit\u00e0 minime era destinato a uso personale e in parte da usarsi in riunioni di gruppo. Nel 2011 \u00e8 stata risarcita dallo Stato con 60.000 euro per l'ingiusta detenzione.\nNel settembre 2020, \u00e8 stata condannata in primo grado a due anni e due mesi di reclusione per bancarotta fraudolenta a causa del fallimento del suo ristorante di Borgo San Giuliano a Rimini."}
{"id": "290783", "revid": "8381", "url": "https://it.wikipedia.org/wiki?curid=290783", "title": "Genji Monogatari", "text": ""}
{"id": "290784", "revid": "767487", "url": "https://it.wikipedia.org/wiki?curid=290784", "title": "Pete Best", "text": "Biografia.\nFiglio maggiore di Mona Best (l'estrosa ideatrice del club The Casbah), Pete suonava con i Blackjacks, che avevano sostituito i Quarrymen come gruppo fisso del locale. Allan Williams, manager dei Beatles (che ancora per qualche giorno si sarebbero chiamati Quarrymen), per mettere fine ai continui cambiamenti del complesso dietro la batteria, in accordo con il loro promotore musicale Lord Woodbine, scrittur\u00f2 Pete per la tourn\u00e9e ad Amburgo, dove Best si esib\u00ec assieme a Lennon, McCartney, Harrison e Sutcliffe.\nNella citt\u00e0 tedesca, dopo i primi momenti, cominci\u00f2 a evidenziarsi un'incrinatura fra Best e il resto del gruppo. Il batterista aveva un carattere schivo e taciturno, che male si armonizzava con quello brillante e farsesco degli altri tre. Mentre tutti gli altri indossavano abiti uguali sul palco Pete suonava in maniche di camicia. Il batterista fu l'unico a non adottare la nuova pettinatura suggerita da Astrid Kirchherr e si rifiut\u00f2, a differenza degli altri, di assumere le anfetamine \u2013 sotto forma di pastiglie di Preludin \u2013 che servivano per mantenere le energie durante quei \"tour de force\".\nComunque, bench\u00e9 fosse quello che legava meno con il resto del gruppo e che preferiva appartarsi mentre gli altri elementi socializzavano, Best si era rivelato un elemento fondamentale per la notoriet\u00e0 dei Beatles: la madre gestiva parallelamente al manager ufficiale quello che lei amorevolmente definiva il \u201cgruppo di Pete\u201d, conducendone a Liverpool il quartier generale del Casbah e fornendo il supporto di un telefono fisso e del furgone per gli spostamenti del gruppo; il batterista \u2013 che ad Amburgo aveva sviluppato un personale stile strumentale che gli aveva procurato il nome di \u201cAtom Beat\u201d \u2013 era molto popolare a Liverpool per il suo aspetto tenebroso e aveva un notevole seguito di ammiratrici, in certi casi molto superiore a quello degli altri componenti.\nUna volta, per accontentare le fan, si ricorse persino a un'insolita collocazione della batteria in primo piano rispetto agli altri strumentisti sul palco. Il 6 giugno 1962, i Beatles furono convocati negli studi di registrazione EMI di Abbey Road per un provino. In quell'occasione il produttore George Martin individu\u00f2 Best come l'anello debole del gruppo e pretese da Brian Epstein la sua sostituzione. Nell'agosto 1962 Best venne licenziato e sostituito da Ringo Starr, allora batterista del gruppo Rory Storm and the Hurricanes, anche se altri sostengono che il suo allontanamento fu dovuto non alla sua mancanza di abilit\u00e0 strumentale n\u00e9 al suo carattere schivo e taciturno, ma in larga misura a gelosie interne al gruppo, data la sua notoriet\u00e0 che offuscava gli altri tre musicisti.\nJohn Lennon per anni sarebbe stato pervaso dai sensi di colpa, fino a dichiarare: \u00abCi comportammo da vigliacchi quando si tratt\u00f2 di cacciarlo\u00bb. Anche i fan furono furiosi della sostituzione e lo stesso Neil Aspinall, lo storico road manager dei Beatles, grande amico di Pete, si rifiut\u00f2 all'inizio di occuparsi del montaggio e dello smontaggio della batteria di Ringo. Anche se i documenti ufficiali della EMI parlano di un distacco amichevole \u00e8 sicuro che Pete ne rimase profondamente amareggiato. Chiusa dolorosamente la parentesi con i Beatles Best rimase nel circuito musicale, dapprima nel gruppo Lee Curtis &amp; The All Stars, formazione che Brian Epstein sosteneva in modo non ufficiale, ed ebbe modo di suonare due volte con il suo nuovo gruppo assieme a quello dei vecchi compagni. In seguito firm\u00f2 un contratto con la Decca e incise un singolo con il nuovo complesso, divenuto i Pete Best Four e in un secondo momento i Pete Best Combo, un quintetto.\nSotto la gestione di Mona Best il Pete Best Combo (che vedeva la presenza di due sassofonisti) assieme agli Undertakers vol\u00f2 negli Usa, dove registr\u00f2 una quarantina di brani e apparve in programmi televisivi, fino al ritorno in patria e al ripiego di Best verso un impiego fisso presso un ufficio di collocamento di Liverpool. Ci\u00f2 non gli ha impedito di continuare a esibirsi e a incidere e nel 1993 ha partecipato a una tourn\u00e9e mondiale che, fra gli altri paesi, ha toccato la Russia, gli Stati Uniti e il Sud Africa. Dopo il suo pensionamento anticipato Best \u00e8 stato invitato in Giappone e ha partecipato a diversi appuntamenti commemorativi. A seguito della pubblicazione nell\"Anthology 1\" di alcuni brani inediti che lo vedevano alla batteria pare che Pete Best sia stato gratificato di un assegno dell'ordine di 8 milioni di dollari, risarcimento postumo per il licenziamento imprevisto di pi\u00f9 di trent'anni prima.\nIl 19 aprile 2016 Pete Best si \u00e8 esibito in Italia, suonando in un concerto al \"Le Roi\" di Torino; l'esibizione \u00e8 stata preceduta da quella di alcuni complessi beat italiani (tra cui i Camaleonti, i Dik Dik, i New Dada e I Nuovi Angeli).\nCinema.\nNel 2008 Pete Best ha interpretato un cameo nel film commedia \"The Rocker - Il batterista nudo\", che racconta di un batterista estromesso da una band che poi raggiunge il successo mondiale. Best \u00e8 un uomo alla fermata dell'autobus che legge la rivista \"Rolling Stone\" con il gruppo in copertina."}
{"id": "290786", "revid": "121588535", "url": "https://it.wikipedia.org/wiki?curid=290786", "title": "Greg Noll", "text": "Biografia.\nNel 1940, i genitori Grace e Robert Lawhead divorziano e nel 1943 la madre si trasferisce con il figlio a Manhattan Beach, dove incontra \"Ash Noll\" che diverr\u00e0 un ottimo padre per il piccolo Greg.\nData la vicinanza del mare, Greg si avvicina molto presto al surf da onda ed a soli 11 anni entra per la prima volta in acqua, dopo solo un anno si guadagna la fama di ragazzino senza paura. I \"surfers\" pi\u00f9 esperti notano subito le sue qualit\u00e0 ed \u00e8 l'unico \"Grommet\" che ha l'onore di surfare insieme a dei miti di questo sport su tanti spot diversi. Queste esperienze saranno fondamentali per la crescita di Greg che comincia a soffrire la misura contenuta delle onde della California.\nUna sera, mentre assisteva alla proiezione di un filmato di surf, incontra \"Mike Stange\", famoso per il suo coraggio e la sua abilit\u00e0 a nuotare tra onde enormi e gli propone di trasferirsi alle Hawaii, dove si diceva rompessero onde 2-3 volte pi\u00f9 grosse di quelle californiane. Poche settimane, ed i due sono gi\u00e0 sulla \"north shore\" hawaiana.\nNon erano i primi surfisti americani a sbarcare alle Hawaii ma i primi in assoluto a pensare di surfare la \"north shore\" oltre alla \"West coast\" dove gi\u00e0 si surfava da tempo. Nessuno aveva allora il coraggio di sfidare \"Pipeline\" e soprattutto la temutissima \"Waimea\", ma Greg, soprannominato \"Da bull\" da \"Phil Edwards\" proprio per la sua ostinazione a surfare le onde che tutti gli altri surfisti ritenevano impossibili, era determinato ad abbattere tali limiti.\nOgni sua impresa aveva sempre lo stesso copione: inizialmente, prima di entrare in un nuovo spot tra onde enormi, tutti dicevano \"quello \u00e8 matto, l\u00e0 fuori io non esco e neppure lui ne uscir\u00e0 vivo...\", salvo poi vedere \"Da bull\" surfare con successo la prima onda e successivamente entrare in acqua per surfare quelle onde ritenute fino a poco prima insurfabili o letali.\nNei mesi successivi Greg trascin\u00f2 i suoi amici in qualsiasi spot fino a che non si imbatt\u00e9 nell'ostacolo pi\u00f9 grande: \"Waimea\" (che in hawaiano significa \"acqua\"). Nessuno voleva surfare Waimea, anzi non ne volevano neanche sentir parlare, si narravano le storie pi\u00f9 atroci su quel \"point\". Nel passato, \"Dickie Cross\" (un famoso surfista) si avventur\u00f2 con altri compagni tra le onde di Waimea e mor\u00ec travolto da un gigantesco \"close out\": il suo corpo non fu mai trovato. Ma Greg non era tipo da farsi intimidire e nel novembre 1957 Waimea cadde sotto il coraggio di \"Da bull\". Dopo la sua prima onda, come al solito i suoi compagni lo seguirono; a fine giornata tutti avevano surfato Waimea senza esserne risucchiati.\nAltre grandissime imprese sarebbero seguite negli anni successivi, come nel 1964 la surfata \"Outer reef\" a \"Pipeline\".\nStup\u00ec tutti abbandonando improvvisamente il surf, ma non era poi tanto strano visto che Greg non avrebbe mai accettato di surfare a un basso livello vista l'et\u00e0, e prefer\u00ec quindi dedicarsi con successo alla produzione di tavole da surf, apr\u00ec 63 \"Surf shops\" solo in Florida.\nSuccessivamente cambi\u00f2 vita e si dedic\u00f2 alla famiglia e alle amicizie, cominci\u00f2 a frequentare pi\u00f9 assiduamente il suo amico Mike Stange andando spesso a pesca, ma anche in questo caso il suo modo di affrontare le cose lo port\u00f2 a creare una vera e propria industria del settore con una barca che poteva contenere centodieci tonnellate di pesce.\n\u00c8 una vera leggenda vivente del surf da onda e la sua foto con costume a righe che osserva dalla spiaggia l'onda enorme di Waimea in attesa di entrare in acqua \u00e8 l'icona dei surfisti di tutto il mondo."}
{"id": "290787", "revid": "599013", "url": "https://it.wikipedia.org/wiki?curid=290787", "title": "Congregazione del Santissimo Redentore", "text": "La Congregazione del Santissimo Redentore (in latino \"Congregatio Sanctissimi Redemptoris\") \u00e8 un istituto religioso maschile di diritto pontificio: i membri di questa congregazione clericale, detti comunemente redentoristi o liguorini, pospongono al loro nome la sigla C.SS.R.\nLa congregazione venne fondata a Scala, presso Amalfi, il 9 novembre 1732 da sant'Alfonso Maria de' Liguori per l'evangelizzazione della gente del popolo e delle campagne; i suoi statuti vennero approvati da papa Benedetto XIV nel 1749.\nStoria.\nIl fondatore.\nMembro di una famiglia dell'aristocrazia napoletana, Alfonso Maria de' Liguori (1696-1787) si laure\u00f2 in legge all'et\u00e0 di sedici anni ed esercit\u00f2 per alcuni anni la professione forense: nel 1723, dopo aver perso una causa, decise di abbandonare la vita mondana, rinunci\u00f2 al titolo di nobile del sedile di Portanova e depose la sua spada di cavaliere sull'altare della Madonna della Mercede. Chiese di essere ammesso alla congregazione dell'Oratorio, ma l'opposizione del padre lo indusse a entrare nel clero secolare; per qualche periodo insegn\u00f2 catechismo presso la chiesa di Sant'Angelo a Segno, dove ebbe modo di entrare in contatto con gli strati pi\u00f9 umili della popolazione.\nSi un\u00ec poi alla congregazione dei missionari di Propaganda, una compagnia di sacerdoti secolari dedita alla predicazione delle missioni popolari nelle citt\u00e0 e i villaggi del regno di Napoli, e vi rimase tre anni.\nDurante questo periodo ebbe modo di sostare, per la prima volta, nel villaggio che avrebbe visto sorgere la sua congregazione: mentre si recava con i suoi compagni a Minori, infatti, venne colto da una tempesta e trov\u00f2 rifugio nell'eremo di Santa Maria dei Monti di Scala, dove rimase per qualche tempo a predicare ai pastori della zona.\nNel 1729 Alfonso conobbe nel collegio dei Cinesi di Napoli, dove era convittore, Tommaso Falcoia, religioso dei pii operai, che in quel periodo stava assistendo una comunit\u00e0 di monache di Scala desiderose di far approvare la loro regola, preparata dalla superiora del monastero, la mistica Maria Celeste Crostarosa. Nel 1730 Falcoia invi\u00f2 Liguori a predicare gli esercizi spirituali a Scala: iniziarono cos\u00ec i contatti tra il fondatore e la Crostarosa.\nLa nascita della congregazione.\nNel 1730 madre Crostarosa rivel\u00f2 a Falcoia, che intanto era diventato vescovo di Castellammare, che il giorno della festa di san Francesco d'Assisi Dio le aveva rivelato in visione che Alfonso aveva la missione di organizzare una congregazione di sacerdoti per la predicazione ai poveri nelle aree rurali. Falcoia, pur non essendo certo della genuinit\u00e0 delle visioni della Crostarosa, meditava da anni, sin da quando era superiore della casa di Santa Balbina a Roma, di dare inizio a una congregazione simile: convoc\u00f2, quindi, Liguori e gli rifer\u00ec quanto gli aveva detto la mistica.\nAlfonso era esitante, anche per il timore che la congregazione di Propaganda da cui proveniva potesse accogliere con ostilit\u00e0 il sorgere di un istituto concorrente. Accett\u00f2 solo su consiglio del suo confessore e dopo aver ascoltato il parere di un gesuita, un lazzarista e un domenicano.\nIl 9 novembre 1732, festa della dedicazione della basilica lateranense del Santissimo Salvatore, il vescovo Falcoia celebr\u00f2 a Scala la messa durante la quale venne dato inizio alla congregazione: i primi compagni di Alfonso furono sette sacerdoti, due laici (gi\u00e0 avvocati) e un converso, che presero il nome sacerdoti del Santissimo Salvatore.\nGli inizi dell'istituto.\nLa prima missione dei compagni di Alfonso fu quella di predicare alla popolazione rurale di Tramonti; la loro prima casa fu quella a Villa degli Schiavi, in diocesi di Cajazzo, aperta nel 1734, nel 1736 venne fondata la seconda a Ciorani, in diocesi di Salerno.\nIl 21 luglio 1740 diedero il voto di perseverare nella congregazione. Il 6 maggio 1743 diedero i tre voti di religione pi\u00f9 un quarto di dedica all'evangelizzazione degli infedeli e di rinuncia ad aspirare a dignit\u00e0 ecclesiastiche: da compagnia di preti secolari la societ\u00e0 si trasform\u00f2 in congregazione religiosa.\nIn breve sorsero filiali a Nocera dei Pagani (nell'area dell'attuale Pagani, in cui venne stabilita la sede generalizia), Deliceto e Caposele; poi altre a Sant'Angelo a Cupolo, Girgenti (oggi Agrigento), Scifelli, Frosinone e Benevento.\nL'approvazione pontificia.\nAlla morte di Falcoia, la congregazione disponeva della regola redatta da Maria Celeste Crostarosa e di altre disposizione preparate da Alfonso: nel 1747 venne presentato alla Santa Sede un \"supplex libellus\" per chiedere l'approvazione degli statuti. La regola venne approvata da papa Benedetto XIV il 25 febbraio 1749 con il breve \"Ad pastoralis dignitatis fastigium\".\nFu solo allora che, per evitare confusioni con altri istituti dedicati al Salvatore, la congregazione venne intitolata al Santissimo Redentore. Nel regno di Napoli, dove la congregazione contava il maggior numero di case, il breve di approvazione non ottenne il regio \"exequatur\" (il governo era controllato da Bernardo Tanucci, di tendenze anticurialistiche).\nSolo il 9 dicembre 1752 i redentoristi ottennero un reale dispaccio in cui veniva lodato il loro apostolato, si consentiva loro di condurre vita comune a Ciorani, Deliceto, Caposele e Nocera dei Pagani (che non erano per\u00f2 riconosciute come case religiose) ma veniva loro proibito di acquisire e amministrare beni immobili e restavano alle dipendenze dei vescovi locali.\nLa Congregazione dei vescovi e regolari reag\u00ec separando le case negli Stati della Chiesa da quelle napoletane, istituendo cos\u00ec una congregazione autonoma (approvata definitivamente il 22 settembre 1780) riconosciuta come l'unica autentica.\nAlfonso de' Liguori, rimasto a Nocera dei Pagani, si trov\u00f2 escluso dalla sua congregazione: il 24 marzo 1781 scrisse una lettera a Tommaso Maria Ghilini, cardinale ponente della causa, chiedendo la revoca del Decreto di separazione. Mor\u00ec nel 1787.\nL'espansione della congregazione.\nNel 1785 a Roma entr\u00f2 nella congregazione il boemo Clemente Maria Hofbauer (canonizzato nel 1909), il quale organizz\u00f2 una vasta opera missionaria estendendo il proprio istituto nei paesi transalpini. Svolse la sua opera in Polonia, Austria e Curlandia e nel 1787 fond\u00f2 a Varsavia la prima casa di apostolato e reclutamento vocazionale sorta fuori dal territorio italiano.\nIl 31 maggio 1788 Hofbauer venne anche nominato vicario generale della congregazione per i paesi transalpini.\nIntanto nel regno di Napoli i redentoristi vennero autorizzati a seguire la regola approvata da Benedetto XIV e nel 1793 venne celebrato il capitolo che sanzion\u00f2 la riunione dei due rami in cui si era divisa la congregazione.\nLe vicende politiche e militari degli inizi dell'Ottocento causarono la chiusura di tutte le case aperte fino ad allora nei paesi transalpini, ma ne favorirono un'ulteriore diffusione: i redentoristi di Varsavia passarono in Svizzera, mentre quelli di Vienna aprirono missioni in Romania.\nL'approvazione imperiale, giunta il 14 aprile 1820, consent\u00ec l'apertura di nuove case in Francia, Polonia, Portogallo, Belgio, Bulgaria, Paesi Bassi, Baviera e nell'America settentrionale.\nLe grandi personalit\u00e0 di Hofbauer e del suo successore Joseph-Amand Passerat, che avevano consentito un rapido sviluppo della congregazione nei paesi transalpini, avevano conferito una grande importanza alla carica di vicario generale a scapito di quella di superiore generale (residente ancora a Pagani): poich\u00e9 si riteneva che tale situazione potesse compromettere l'unit\u00e0 della congregazione, il 2 luglio 1841 papa Gregorio XVI, con il decreto \"Presbyterorum secularium\", divise l'istituto in sei province (di Roma, di Napoli, di Sicilia, Gallo-Elvetica, Austriaca e Belga).\nL'8 ottobre 1853 si decise di trasferire la sede generalizia della congregazione a Roma: questo caus\u00f2 la scissione delle case nel regno delle Due Sicilie dove, tra l'altro, tutte le fondazioni vennero chiuse tra il 1860 e il 1866. Solo sette comunit\u00e0 risorsero e il 17 settembre 1869 si riunirono alla congregazione.\nDecadenza e rinascita.\nA causa delle leggi eversive, alla fine dell'Ottocento vennero confiscate tutte le case redentoriste sul suolo italiano (a eccezione della casa generalizia a Roma); altre quattordici case vennero perse in Francia e diciassette in Germania.\nI redentoristi francesi si rifugiarono in massima parte in Spagna, dove conobbero un rapido sviluppo che consent\u00ec loro di ristabilire la congregazione in patria agli inizi del Novecento (dalla Francia, si diffusero ulteriormente nelle Americhe e in Irlanda); dopo la caduta di Otto von Bismarck, i redentoristi tedeschi poterono ricostituire le case in Renania e Baviera.\nDopo il Concilio vaticano II, venne celebrato a Roma un capitolo generale straordinario (1967-1969) per aggiornare le costituzioni, che vennero corrette nel 1979 e approvate dalla Santa Sede il 2 febbraio 1982.\nLe missioni.\nLa prima missione affidata ai redentoristi fu quella nelle Antille danesi (1848); nel 1853, a opera dei religiosi della provincia napoletana, venne effettuato un tentativo di spedizione a Casanare, in Colombia, ma non ebbe subito esiti positivi; i redentoristi nel 1866 arrivarono in Suriname, dove Pietro Donders si distinse nella cura ai lebbrosi; nel 1870, su invito del presidente Gabriel Garc\u00eda Moreno, i religiosi giunsero in Ecuador e di l\u00ec si diffusero in Cile e Per\u00f9. Altre missioni nell'America meridionale (Argentina, Uruguay, Brasile) vennero fondate dai redentoristi tedeschi dal 1883.\nI successi della congregazione furono notevoli negli Stati Uniti d'America: a partire dal 1878 molti redentoristi vi si trasferirono per seguire i loro connazionali emigrati. Si dedicarono anche all'opera di evangelizzazione degli Uroni.\nLo sviluppo in America sembr\u00f2 essere minacciato quando il redentorista newyorkese Isaac Thomas Hecker usc\u00ec dalla congregazione assieme ad altri confratelli per fondare la Societ\u00e0 dei sacerdoti missionari di San Paolo apostolo, ma la scissione non ebbe conseguenze.\nEra redentorista il vescovo di Filadelfia Giovanni Nepomuceno Neumann (canonizzato nel 1977), che diede un notevole contributo allo sviluppo della Chiesa cattolica in America.\nAltre missioni vennero stabilite a cavallo tra Otto e Novecento in Africa (Congo, Transvaal, capo di Buona Speranza, Algeria, Niger); nel 1925 giunsero in Indocina, nel 1928 in Cina.\nSpiritualit\u00e0.\nTratti peculiari della spiritualit\u00e0 redentorista sono: la coscienza delle urgenze pastorali del momento; l'esperienza del mistero della redenzione e della salvezza misericordiosa di Dio in Ges\u00f9; il senso della chiamata per l'evangelizzazione missionaria nella Chiesa; la mistica della comunit\u00e0 apostolica; l'imitazione e la sequela di Cristo sull'esempio degli apostoli e dei grandi missionari per diventare soci di Ges\u00f9 nell'opera di redenzione dell'umanit\u00e0.\nDevozioni tipiche dei redentoristi sono quella alla Madre del Perpetuo Soccorso, la cui immagine venne affidata alla congregazione da papa Pio IX nel 1865, e la pratica delle dodici virt\u00f9 del mese.\nAlfonso Maria de' Liguori venne beatificato il 15 settembre 1816 e proclamato santo da papa Gregorio XVI il 26 maggio 1839.\nOltre al fondatore, a Clemente Maria Hofbauer e a Giovanni Nepomuceno Neumann, tra i redentoristi elevati all'onore degli altari \u00e8 san Gerardo Maiella, fratello converso della congregazione.\nLo stemma reca una croce con una lancia e una canna con una spugna conficcata poste su tre monti; la croce \u00e8 affiancata dai monogrammi dei nomi di Ges\u00f9 e Maria ed \u00e8 sormontata da un occhio emanante raggi; lo scudo \u00e8 sormontato da una corona ed \u00e8 circondato dal motto \"Copiosa apud eum redemptio\" (grande presso di lui la redenzione).\nAttivit\u00e0.\nI redentoristi si dedicano alla predicazione delle missioni popolari e degli esercizi spirituali, alla catechesi, alle confessioni, alle missioni estere.\nIl loro apostolato si rivolge preferibilmente ai poveri e agli abbandonati.\nLo studio della teologia morale riveste un aspetto importante per la congregazione: nel 1957 i redentoristi hanno fondato l'Accademia alfonsiana (istituto superiore di teologia morale), unita alla facolt\u00e0 di teologia della pontificia Universit\u00e0 Lateranense dal 2 agosto 1960; a Madrid nel 1971 hanno creato l'istituto di scienze morali incorporato alla facolt\u00e0 teologica dell'universit\u00e0 di Comillas.\nL'abito proposto in origine alla congregazione era ispirato a quello del Salvatore nell'iconografia tradizionale napoletana: tonaca rossa con mantello, cappello e calze blu e sandali bianchi. Il fondatore respinse l'idea di adottare un costume simile, che divenne per\u00f2 quello delle monache redentoriste. Agli inizi i religiosi vestirono l'abito del clero secolare napoletano, ma dopo l'approvazione pontificia adottarono l'uso di una sottana nera chiusa sul petto, una cintura a fusciacca dello stesso tessuto della sottana, un collare piuttosto ampio e un sovracollare in tela bianca; alla cintura portano la corona del rosario terminante con una medaglia e al collo, pendente da un laccio di cotone, un crocifisso che portano dentro l'apertura della sottana.\nIl superiore generale (nel 2009 \u00e8 stato eletto il canadese Michael Brehl) risiede nella casa presso la chiesa di Sant'Alfonso all'Esquilino, in via Merulana a Roma.\nStatistiche.\nLa prima cifra accanto all'anno \u00e8 riferita al numero complessivo dei religiosi professi della congregazione, seguito dal numero dei sacerdoti, dei chierici e dei fratelli laici; nell'ultima colonna il numero dei novizi.\nAlla fine del 2008 la congregazione contava 753 case e 5.482 membri, 4.143 dei quali sacerdoti."}
{"id": "290788", "revid": "1442080", "url": "https://it.wikipedia.org/wiki?curid=290788", "title": "Francesco Lenci", "text": "Biografia.\nTra i primi storici della citt\u00e0 di Viareggio, il suo volume \"Viareggio dalle origini ai giorni nostri\" (Pisa, 1941) costituisce tuttora la principale monografia sulla cittadina tirrenica.\nLaureato in Farmacia, fu professore presso l'Universit\u00e0 di Pisa. Acceso repubblicano fu, nel secondo dopoguerra, tra i fondatori della Domus Mazziniana in Pisa."}
{"id": "290794", "revid": "300001", "url": "https://it.wikipedia.org/wiki?curid=290794", "title": "Loredana Nicosia", "text": "Biografia.\nHa iniziato la sua carriera di doppiatrice a diciassette anni, quando si \u00e8 trasferita a Roma presso lo zio Renato Izzo, che le ha insegnato l'arte della recitazione e del doppiaggio.\nNel campo del doppiaggio cinematografico \u00e8 nota soprattutto per aver doppiato Uma Thurman nel ruolo di Mia Wallace in \"Pulp Fiction\" di Quentin Tarantino, Geena Davis in \"Thelma &amp; Louise\" di Ridley Scott, Jodie Foster in \"Sotto accusa\" di Jonathan Kaplan.\nTra le altre attrici doppiate Julianne Moore in \"America Oggi\" di Robert Altman, Felicity Huffman in \"Il mistero Von Bulow\" di Barbet Schroeder, Sherilyn Fenn in \"Uomini e topi\" di Gary Sinise e Marisa Tomei in \"Mio cugino Vincenzo\" di Jonathan Lynn.\nPer quanto riguarda la televisione, ha doppiato Karyn Parsons in \"Willy, principe di Bel Air\", Lisa Chappell in \"Le sorelle McLeod\" e Sherilyn Fenn nel serial \"Twin Peaks\".\nNel doppiaggio di cartoni animati invece, \u00e8 celebre per la principessa Ailin nel film Disney \"Taron e la pentola magica\" e per Puffetta ne \"I Puffi\" (in sostituzione di Fiamma Izzo, voce del personaggio nella prima serie).\nA met\u00e0 degli anni novanta si \u00e8 trasferita a Milano, dove ha continuato la sua carriera di doppiatrice ed \u00e8 divenuta anche direttrice di doppiaggio. Tra i molti personaggi doppiati negli anime sono da ricordare: Emeraude in \"Magic Knight Rayearth\", Karen Kasumi in \"X\" e Kaho Mizuki in \"Card Captor Sakura\" (tutt'e tre serie del gruppo CLAMP), Juri Arisugawa ne \"La rivoluzione di Utena\", Caterina Sforza in \"Trinity Blood\", la dea Artemide nel film \"Le porte del paradiso\", basato sulla serie \"I Cavalieri dello zodiaco\" . Il 2007 la vede nella doppia veste di cattiva: infatti doppia Vibora in \"Quarantasei\", il film nato dalle idee di Valentino Rossi e dai disegni di Milo Manara, e Dietlinde Eckart in \"FullMetal Alchemist The Movie: Il conquistatore di Shamballa,\" che conclude le vicende della famosa serie di successo.\nLe pi\u00f9 importanti serie animate da lei dirette sono \"Piccoli problemi di cuore\", \"Magica DoReMi\", \"Mew Mew - Amiche vincenti\", \"Mermaid Melody - Principesse sirene\", \"Detective Conan\" e \"Sugar Sugar\".\nHa svolto l'attivit\u00e0 di doppiatrice a Roma presso la societ\u00e0 Gruppo Trenta e a Milano, soprattutto per la Yamato Video, Dynit e Merak Film, societ\u00e0 della quale \u00e8 direttrice artistica.\n\u00c8 nipote dell'attore e doppiatore Renato Izzo e cugina delle doppiatrici, Rossella, Simona, Fiamma e Giuppy Izzo."}
{"id": "290802", "revid": "124975903", "url": "https://it.wikipedia.org/wiki?curid=290802", "title": "Trisha Yearwood", "text": "Ottiene ampio successo nel corso degli anni 90, pubblicando 11 album in studio e numerosi singoli di successo raggiungendo le posizioni pi\u00f9 alte delle classifiche country statunitensi, vendendo oltre 15 milioni di copie nel paese. Il suo pi\u00f9 grande successo internazionale \u00e8 stato il brano \"How Do I Live\" per la colonna sonora del film \"Con Air\" nel 1997.\n\u00c8 stata riconosciuta con tre Grammy Award, tre Academy of Country Music Award, e tre CMA Awards. Ha collaborato con numerosi artisti tra cui Garth Brooks, Reba McEntire, Kelly Clarkson, Don Henley, Chris Isaak e Josh Turner.\nYearwood ha trascorso diversi anni di pausa dalla propria carriera musicale per concentrarsi su altri progetti. Ha pubblicato tre libri di cucina di successo, che sono apparsi sulla lista dei best seller del The New York Times. Dal 2012, ha iniziato una serie televisiva culinaria sul Food Network chiamata \"Trisha's Southern Kitchen\", che in seguito ha vinto un Emmy Award.\nL'artista \u00e8 inoltre membro del Grand Ole Opry dal 1999.\nBiografia.\nNata in Georgia, ha sviluppato il suo talento musicale a Nashville, dove era una studentessa alla Belmont University. Il suo primo singolo ad arrivare al primo posto delle classifiche fu \"She's in Love with the Boy\" (realizzato nel 1991).\nSi spos\u00f2 con il suo primo marito, Christopher Latham, nel 1987 ma i due divorziarono nel 1991. Trisha spos\u00f2 poi Robert Reynolds, bassista per i The Mavericks il 21 maggio 1994 dal quale divorzi\u00f2 nel 1999. Il 25 maggio 2005, Garth Brooks (amico da molto tempo) fece una proposta di matrimonio alla Yearwood di fronte a 7.000 fan a Bakersfield, California. Il 10 dicembre 2005 si sposarono in una cerimonia privata nell'Oklahoma. Era il secondo matrimonio per Brooks ed il terzo per la Yearwood. Brooks ha avuto tre figlie (Taylor, August e Allie) dal suo primo matrimonio.\nMusicalmente, la Yearwood cita Linda Ronstadt come la sua pi\u00f9 grande influenza, ed il suono e gli stili vocali della Ronstadt sono chiaramente apparenti nella musica di Yearwood. Altre influenze includono Emmylou Harris, Patsy Cline, ed Elvis Presley. Il suo nuovo album, \"Jasper County\", realizzato nel 2005, \u00e8 un ritorno marcato alla musica country dopo i precedenti album. La Yearwood ha vinto tre Grammy Award tra le diverse nomination. Ha anche vinto i premi dalla Country Music Association e Academy of Country Music per Best Female Performer (CMA: 1997, 1998; ACM: 1997)."}
{"id": "290803", "revid": "827882", "url": "https://it.wikipedia.org/wiki?curid=290803", "title": "Groove", "text": "La parola inglese groove indica una serie ritmica che si ripete ciclicamente, generalmente ogni battuta. \u00c8 un termine popolare, in uso gi\u00e0 dagli anni sessanta. La sua traduzione letterale \u00e8 \"solco\", \"scanalatura\" e in ambito musicale indica il solco dei dischi in vinile; esiste tuttavia anche il verbo inglese \"to groove\", in uso dagli anni sessanta con il significato di \"divertirsi intensamente\".\nSi pu\u00f2 considerare l'equivalente di quello che in campo melodico \u00e8 definito \"riff\".\nIl termine \"groove\" \u00e8 molto usato nella \"black music\" e nei suoi derivati e lo si usa anche per definire un certo portamento del ritmo tipico di taluni generi come per esempio \"funk\" e \"Rhythm and blues\" (dove si parla spesso di \"ritmi shuffle\"). Pi\u00f9 nello specifico, per \"groove\" si intende l'espressione che d\u00e0 il corpo nel ballo, spinto dal \"soul\" di quella musica. Si differenzia da quello che nel \"jazz\" \u00e8 definito \"swing\" soprattutto per un'indicazione pi\u00f9 marcata di ripetitivit\u00e0. Caratteristica comune a entrambi i concetti \u00e8 la possibilit\u00e0 di inserire minime variazioni all'interno della sequenza ritmica.\nGli Earth, Wind &amp; Fire, famoso gruppo musicale \"disco\", usarono il verbo nella celebre canzone \"Let's Groove\" del 1981, con il significato di \"divertirsi (ballando)\".\n\u00c8 entrato nel gergo comune il modo di dire \"ha un bel groove\", intendendo una musica o un musicista in grado di creare una potente empatia con l'ascoltatore tramite il solo linguaggio ritmico. Un'espressione gergale assimilabile in uso negli ambienti musicali pu\u00f2 essere \"ha un bel tiro\".\nIl termine \u00e8 stato utilizzato successivamente dalla cantante \"pop\" Madonna nel testo del suo singolo di successo \"Into the Groove\", parte della colonna sonora del film \"Cercasi Susan disperatamente\" del 1985, giocando sull'ambiguit\u00e0 di significato della parola intesa come \"solco\" e \"impulso ritmico\".\nSi usa, con il significato originario, nel linguaggio dei batteristi proprio ad indicare la linea ritmica principale del brano (nel pop \u00e8 quella della strofa).\nNella musica heavy metal, il termine groove, a partire dai primi anni \u201890, viene utilizzato per indicare un sottogenere, appunto groove metal, in cui si d\u00e0 particolare enfasi ritmica grazie a riff di chitarra pi\u00f9 lenti e sincopati rispetto a quelli del thrash metal da cui deriva.\nMusica elettronica.\nCon l'avvento dei computer e soprattutto con l'uso creativo di \"loop\", il \"groove\" \u00e8 divenuto criterio fondamentale necessario al successo di quasi tutti i generi musicali che si avvalgono pesantemente dell'elettronica, in particolare la musica \"dance\", la musica \"house\" e l\"hip-hop\" commerciale."}
{"id": "290804", "revid": "120287626", "url": "https://it.wikipedia.org/wiki?curid=290804", "title": "Associazione Centri Sportivi Italiani", "text": "L'Associazione Centri Sportivi Italiani (ACSI) \u2013 Associazione di cultura, sport e tempo libero, \u00e8 una associazione nazionale di promozione sociale che svolge attivit\u00e0 nel settore della cultura, dello sport e del tempo libero e del turismo sociale, fondata il 6 aprile 1960 a Roma.\nL'ACSI, dal 1976, \u00e8 riconosciuto dal CONI come Ente di Promozione Sportiva e dal Ministero dell'Interno, dal 1986, quale Ente Nazionale con finalit\u00e0 assistenziali.\nL'ACSI, dal novembre 1999, \u00e8 membro effettivo dello CSIT (Confederation Sportive International Du Travail\u00a0\u2013 International Labour Sports Confederation) organismo internazionale di sport per tutti riconosciuto dal CIO (Comitato Olimpico Internazionale).\nL'attuale presidente \u00e8 Antonino Viti, mentre la responsabile nazionale pluridisabilit\u00e0 \u00e8 Annalisa Minetti.\nBreve storia.\n\u00abNegli anni sessanta un gruppo di sportivi romani fond\u00f2 l'Ente che venne, ben presto, riconosciuto dal CONI come Ente di promozione sportiva e dal Ministero dell'Interno quale Ente Nazionale con finalit\u00e0 assistenziali.\nL'impegno nello svolgere perennemente attivit\u00e0 nel settore della cultura, dello sport e del tempo libero ha fatto s\u00ec che l'Ente al quale apparteniamo fosse annoverato come una delle pi\u00f9 importanti associazioni nazionali di promozione sociale.\nLo sviluppo dell'ACSI nelle varie province italiane \u00e8 demandato ai Presidenti dei Comitati Provinciali, i quali, sviluppando l'attivit\u00e0 di indagine e di ricerca \"finalizzata alla promozione ed alla diffusione dell'attivit\u00e0 istituzionale dell'associazione\", promuovono l'organizzazione di corsi di formazione extra-scolastica della persona e l'organizzazione di numerose attivit\u00e0 che spaziano da quelle sportive a quelle culturali e del tempo libero, anche mediante l'incentivazione a sviluppare e costituire circoli ricreativi, culturali e societ\u00e0 sportive dilettantistiche, lasciando loro tutta l'autonomia giuridica ed amministrativa di cui hanno bisogno.\nL'ACSI, a norma di statuto, rappresenta e tutela nel loro complesso gli interessi dei sodalizi associati ed esercita ogni altra funzione che sia ad essa conferita da leggi, da regolamenti, da disposizioni delle competenti autorit\u00e0 oppure da deliberazioni dei propri organi.\u00bb"}
{"id": "290807", "revid": "124435193", "url": "https://it.wikipedia.org/wiki?curid=290807", "title": "Giacomo Manz\u00f9", "text": "Biografia.\nNacque a Bergamo, dodicesimo dei figli del calzolaio e sagrestano Angelo Manzoni e della moglie Maria Pesenti, imparando da giovanissimo a lavorare e intagliare il legno. S'avvicina all'arte durante il servizio militare, svolto a Verona (1927/'28), dove studia le porte di San Zeno e i calchi dell'Accademia di belle arti Gian Bettino Cignaroli.\nNel 1929, dopo un breve soggiorno a Parigi, Manz\u00f9 va a vivere a Milano, dove l'architetto Giovanni Muzio gli commissiona la decorazione della cappella dell'Universit\u00e0 Cattolica del Sacro Cuore, che verr\u00e0 eseguita tra il 1931 e il 1932. Sempre nel 1932 partecipa ad una mostra collettiva presso la Galleria il Milione.\nNel 1933, espone alla Triennale di Milano una serie di busti che gli valgono apprezzamenti e l'anno successivo tiene la sua prima mostra importante col pittore Aligi Sassu, con cui condivide lo studio, alla galleria \"Cometa\" di Roma.\nNel 1934 sposa Antonia Orena.\nNel 1938 inizia la serie dei Cardinali, tema iconografico di tutta la sua carriera.\nIl primo Cardinale seduto, di 65 cm di altezza, verr\u00e0 esposto alla Quadriennale di Roma del 1939 insieme al \"David\", e successivamente acquistato dalla Galleria d'Arte Moderna di Roma.\nProdurr\u00e0 pi\u00f9 di 300 versioni di questo tema, differenti per dimensioni, posizione e materiali, fra queste il Cardinale seduto resta la figura pi\u00f9 replicata e famosa della serie.\nNel 1939 inizia a produrre una serie di bassorilievi in bronzo (stiacciato fiorentino), le \"Deposizioni\" e le \"Crocifissioni\" per la serie \"Cristo nella nostra umanit\u00e0\", in cui il tema sacro della morte di Ges\u00f9 Cristo viene usato per simboleggiare prima la brutalit\u00e0 del regime fascista e poi gli orrori della guerra. L'esposizione delle opere, tenutasi a Milano nel 1942, verr\u00e0 severamente criticata dalle autorit\u00e0 politiche ed ecclesiastiche.\nNel frattempo, nel 1940, Manz\u00f9 ottiene la cattedra di scultura dell'Accademia di belle arti di Brera che lascer\u00e0 per dissensi con le autorit\u00e0 accademiche sul programma di studi per spostarsi a insegnare scultura dell'Accademia Albertina di Torino. Lascer\u00e0 quindi la citt\u00e0 con l'imperversare della guerra rifugiandosi a Clusone. Il suo nudo \"Francesca Blanc\" vince il premio della Quadriennale di Roma del 1943.\nNel dopoguerra torna ad insegnare all'Accademia di Brera fino al 1954 e quindi alla Sommerakademie di Salisburgo fino al 1960 dove fa conoscenza di Inge Schabel (1936-2018), che diventer\u00e0 la sua compagna di vita e con cui avr\u00e0 due figli, Giulia e Mileto. Lei e la sorella Sonja diventano le modelle di tutti i suoi ritratti.\nIn quel periodo inizia a lavorare, insieme ad Alfredo Biagini, alla realizzazione della \"Porta della Morte\" per la basilica di San Pietro in Vaticano (compiuta nel 1964). La porta vaticana, che impegna l'artista dal 1947 al 1964, diviene l'epicentro di una poetica che, nel dialogare con la tradizione, ne rifiuta gli aspetti pi\u00f9 strettamente accademici.\nVerso la fine degli anni Cinquanta, nasce la collaborazione con la fonderia MAF di Milano con cui pu\u00f2 creare un maggior numero di sculture e quindi ampliare in forme monumentali le proprie creazioni che vengono impostate, nel 1956, sul nuovo tema della \"Madre con bambino\"; realizza inoltre la \"Porta dell'Amore\" per il Duomo di Salisburgo (1955-1958).\nNel 1962 partecipa, insieme ai pi\u00f9 importanti scultori internazionali del periodo, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto, presentando tre sculture in bronzo: \"Pattinatrice\" del 1958, \"Cardinale\" del 1959 e \"La grande chiave\" del 1959.\nNel 1964 Manz\u00f9 va a vivere in una villa vicino Ardea (Roma), nella localit\u00e0 di Campo del Fico nella frazione di Fossignano adiacente all'antica rocca di Ardea, ma nel comune di Aprilia. La localit\u00e0 fra Ardea e Aprilia \u00e8 oggi stata ribattezzata Colle Manz\u00f9 e anche il comune di Aprilia ha dedicato a Manz\u00f9 la propria biblioteca comunale e la sala conferenze.\nRealizza la \"Porta della Pace e della Guerra\" per la chiesa di Saint Laurens a Rotterdam (1965-1968) e, dopo circa dieci anni di bassorilievi, torna all'opera a figura intera realizzando in bronzo figure femminili che vanno dai ritratti della moglie a temi pi\u00f9 o meno scopertamente erotici come \"l'Artista con la modella\" (rilievo), gli \"Amanti\" e lo \"Strip-tease\".\nNel 1965 si completa l'acquisto del terreno dove sar\u00e0 edificato il Museo Amici di Manz\u00f9 in Ardea, alla confluenza di due corsi d'acqua: Fosso di sant'Antonio che si getta nell'Incastro, un corso d'acqua leggendario presente nell'Eneide e nella storia di Roma, menzionato nell'Assedio di Ardea da parte di Tarquinio il Superbo.\nNel 1969 si ha l'inaugurazione del Museo Amici di Manz\u00f9 di Ardea. Lo stesso anno muore il figlio designer Pio.\nNei tardi anni sessanta diventa scenografo, allestendo costumi e scene per Igor' F\u00ebdorovi\u010d Stravinskij (per il suo \"Edipo Re\" del 1964), Goffredo Petrassi, Claude Debussy, Richard Wagner e Giuseppe Verdi.\nNel 1968 Curtis Bill Pepper scrive su di lui il libro \"An Artist And the Pope\"; il papa menzionato nel titolo \u00e8 Giovanni XXIII, suo conterraneo e amico personale; il libro viene tradotto in italiano, tedesco, spagnolo e francese. La fama dello scultore giunge intanto in Giappone, dove nel 1973 si \u00e8 tenuta una mostra personale presso il Museo di Arte Moderna di Tokyo.\n\u00c8 suo il \"Monumento al partigiano\" sito a Bergamo, inaugurato nel 1977. Sempre a Bergamo numerose sue opere sono raccolte alla Galleria d'Arte Moderna e Contemporanea.\nNel 1979 Manz\u00f9 dona le sue opere allo Stato Italiano.\nNel 1989, a New York, viene inaugurata di fronte alla sede dell'ONU l'ultima sua grande realizzazione, una scultura in bronzo alta 6 metri. Nel 2007 un gruppo di 6 sculture viene esposto, \"en plein air\", ad Orta S. Giulio, in provincia di Novara.\nManz\u00f9 muore nella sua villa-museo a Campo del Fico (Aprilia), il 17 gennaio del 1991.\nAltri riconoscimenti.\nGiacomo Manz\u00f9 ha vinto per due volte il Premio Feltrinelli, conferito dall'Accademia dei Lincei: nel 1953 ha ottenuto il premio riservato a cittadini italiani, nel 1983 il Premio Internazionale."}
{"id": "290810", "revid": "256896", "url": "https://it.wikipedia.org/wiki?curid=290810", "title": "Istituto Cavanis", "text": ""}
{"id": "290811", "revid": "21880", "url": "https://it.wikipedia.org/wiki?curid=290811", "title": "Bambusee", "text": ""}
{"id": "290814", "revid": "36426", "url": "https://it.wikipedia.org/wiki?curid=290814", "title": "Basilica di San Lorenzo (Firenze)", "text": "La basilica di San Lorenzo \u00e8 uno dei principali luoghi di culto cattolici di Firenze, situata nell'omonima piazza nel centro storico della citt\u00e0. \u00c8 una delle chiese che si contendono il titolo di pi\u00f9 antica della citt\u00e0 ed ha la dignit\u00e0 di basilica minore. Nei pressi della chiesa si tiene il turistico mercato di San Lorenzo.\nStoria.\nOrigini.\nFu fondata, secondo la tradizione, nel corso del IV secolo su un'altura nei pressi del corso (poi deviato) del Mugnone, grazie alla donazione di Giuliana, matrona di origine ebraica. Gi\u00e0 nel 393 veniva consacrata come cattedrale cittadina al martire Lorenzo, alla presenza di sant'Ambrogio e di san Zanobi. La zona all'epoca era appena fuori dalle mura, come la maggior parte dei siti delle primitive basiliche cristiane nelle citt\u00e0 romane.\nIl \"monticulus Sancti Laurentii\" oggi \u00e8 occultato dalla gradinata che risale, nella sua sistemazione attuale, al 1912-1913. Della chiesa primitiva non resta pressoch\u00e9 niente. Tracce archeologiche frammentarie, non collegabili organicamente, sono venute alla luce qua e l\u00e0 sotto il pavimento della cripta, nel corso di scavi negli anni sessanta e settanta del Novecento. Resti di abitazioni e botteghe costruiti a ridosso della chiesa furono rinvenuti nei lavori del 1912-1913.\nMedioevo.\nPer trecento anni San Lorenzo fu la cattedrale di Firenze, prima di cedere lo \"status\" a Santa Reparata, quando vennero solennemente traslate le spoglie del vescovo di Firenze, san Zanobi.\nNei pressi di San Lorenzo sembra avesse la residenza Matilde di Canossa (morta nel 1115), duchessa di Toscana, che da qui riusc\u00ec a garantire una certa concordia tra i partiti cittadini dell'epoca.\nLa chiesa fu ampliata e riconsacrata una prima volta nel 1059, per iniziativa del vescovo Gherardo di Borgogna, quando divenne papa col nome di Niccol\u00f2 II; in quell'occasione, fu dotata anche di un capitolo di canonici, che diede impulso alla costruzione di alcuni ambienti, come il chiostro a lato della chiesa.\nFase medicea.\nFu deliberato dai canonici un nuovo ampliamento all'inizio del XV secolo, ma i lavori procedettero inizialmente molto a rilento. Nel 1418 il priore Matteo Dolfini ottenne dalla Signoria il permesso per abbattere alcune case per ingrandire il transetto della chiesa e il 10 agosto 1421 egli celebr\u00f2 una solenne cerimonia per benedire l'inizio dei lavori. Tra i finanziatori c'era il ricchissimo banchiere Giovanni di Bicci de' Medici, che abitava nel quartiere, e che fece probabilmente il nome dell'architetto che gi\u00e0 stava lavorando alla sua cappella, l'odierna Sagrestia Vecchia, cio\u00e8 Filippo Brunelleschi. La ricostruzione dell'intera chiesa fu un progetto che dovette maturare in un secondo momento, probabilmente dopo il 1421, quando mor\u00ec il Dolfini. L'inizio dell'intervento brunelleschiano viene generalmente collocato in quell'anno.\nMentre la sagrestia veniva terminata nel 1428 (e nel 1429 vi si celebrarono le esequie solenni di Giovanni de' Medici), i lavori alla chiesa erano invece andati poco avanti ed erano pressoch\u00e9 bloccati. Dopo il 1441 si prese l'onere quasi per intero della ricostruzione Cosimo de' Medici, figlio di Giovanni, ma i progressi continuarono ad essere lenti, segnati da incertezze e interruzioni. In questa seconda fase la direzione dei lavori pass\u00f2 probabilmente a Michelozzo, architetto del vicino palazzo Medici ed erede di numerosi cantieri avviati da Brunelleschi, ormai anziano e concentrato su altre opere.\nDal 1457 fu alla direzione del cantiere Antonio Manetti Ciaccheri e nel 1461, a lavori pressoch\u00e9 ultimati, venne consacrato l'altare maggiore. Tre anni dopo Cosimo de' Medici moriva e veniva sepolto in una cripta sotterranea, posta in un pilastro esattamente al di sotto dell'altare centrale.\nDa allora San Lorenzo divenne il luogo di sepoltura dei componenti della famiglia Medici, tradizione proseguita, salvo alcune eccezioni, fino ai granduchi e all'estinzione della casata. Tale usanza venne anche ripresa, per analogia, dai successivi membri della dinastia Lorena, usando i sotterranei della basilica per le proprie sepolture.\nLa facciata della chiesa era rimasta incompiuta: papa Leone X, Medici, dopo un concorso a cui parteciparono grandissimi artisti come Raffaello e Giuliano da Sangallo, diede a Michelangelo il compito di progettarne una nel 1518. L'artista esegu\u00ec un modello ligneo di una facciata classica e proporzionata, ma l'opera non fu ugualmente portata a termine, per problemi tecnici e finanziari insorti gi\u00e0 dall'approvvigionamento dei materiali. Pochi anni dopo, il progetto michelangiolesco per San Lorenzo venne utilizzato nella realizzazione della facciata della basilica di San Bernardino all'Aquila ad opera di Cola dell'Amatrice.\nSempre Leone X commission\u00f2 la Sagrestia Nuova al grande artista, per conservare i sepolcri dei due rampolli di casa Medici, Lorenzo duca d'Urbino e Giuliano Duca di Nemours, che erano morti entrambi sui trent'anni con grande costernazione del papa che tanto si era adoperato per la loro affermazione. L'opera fu realizzata a pi\u00f9 riprese, includendo anche le tombe di Lorenzo il Magnifico e suo fratello Giuliano, ma con grande lentezza e un graduale ridimensionamento dei progetti, finch\u00e9, messo alle strette per il suo appoggio antimediceo alla Repubblica fiorentina, Michelangelo baratt\u00f2 un salvacondotto con una conclusione parziale dell'opera.\nClemente VII, l'altro papa Medici, non manc\u00f2 pure di arricchire il complesso di San Lorenzo, incaricando Michelangelo di realizzare la Biblioteca Medicea Laurenziana, mentre dentro la chiesa fece costruire su progetto dello stesso artista il balcone nella controfacciata per l'esposizione delle reliquie.\nLa vasta cappella dei Principi, separata, dietro l'altare maggiore, fu un'impresa grandiosa avviata al tempo di Ferdinando I; i Medici la stavano ancora pagando quando l'ultimo membro, Anna Maria Luisa de' Medici, mor\u00ec nel 1743.\nIl piccolo campanile risale invece al 1740, opera di Ferdinando Ruggieri.\nL'ultima della dinastia, Anna Maria Ludovica, commission\u00f2 l'ultima opera importante nella basilica: la decorazione della cupola con la \"Gloria dei santi fiorentini\" ad opera del pittore Vincenzo Meucci (1742), una magra compensazione per\u00f2 in confronto alla distruzione degli affreschi di Pontormo nel coro, perpetrata in quegli stessi anni.\nPeriodo moderno.\nCon la soppressione ottocentesca degli enti religiosi, la biblioteca fu separata giuridicamente dal resto del complesso e venne creato il Museo delle Cappelle Medicee, di propriet\u00e0 statale. Nel 1907 fu istituita l'Opera medicea laurenziana per la gestione e la salvaguardia della basilica.\nDal 1\u00ba marzo 2001 per accedere alla chiesa \u00e8 richiesto il pagamento di un biglietto che va all'Opera Laurenziana. Per le conseguenze della storia negli ultimi due secoli, il complesso laurenziano, uno dei pi\u00f9 importanti di tutta Firenze, si presenta oggi con un'immagine frammentaria, corrispondente ai diversi usi degli ambienti: religioso, turistico, museale, bibliotecario. Per visitare il complesso, fatti salvi il chiostro principale, a ingresso gratuito, e le zone riservate ai religiosi (non accessibili), si devono oggi staccare tre biglietti diversi, fruibili con orari di visita differenti: uno per la basilica, la Sagrestia Vecchia e la cripta, uno per la cappella dei Principi e la Sagrestia Nuova, uno infine per gli ambienti monumentali della Biblioteca Medicea Laurenziana, aperti per lo pi\u00f9 solo in occasione delle regolari mostre temporanee.\nNel luglio 2011 l'allora sindaco Matteo Renzi propose di completare la facciata della chiesa con il progetto di Michelangelo del 1515, da realizzare per il cinquecentenario, 2015. La proposta si rifaceva alle edificazioni ottocentesche di due delle principali chiese fiorentine: Santa Croce, la cui facciata fu realizzata tra il 1853 e il 1863, e Santa Maria del Fiore, realizzata tra il 1871 e il 1887. L'iniziativa, che avrebbe dovuto passare da un referendum popolare, non ebbe seguito.\nDescrizione.\nArchitettura esterna.\nLa facciata di San Lorenzo \u00e8 a capanna digradante, con pietra grezza a vista su cui si aprono tre portali centinati. Il fianco destro \u00e8 in pietra liscia, decorato da un ordine di arcate cieche e lesene. Su questo lato si vede anche l'esterno della sagrestia Nuova di Michelangelo, dotata di cupoletta coperta a scaglie, conclusa da una lanterna con colonnine marmoree. Attiguo alla Sagrestia Nuova si erge il campanile alto 54 metri; esso ospita al suo interno tre campane di grandi dimensioni, di cui le due maggiori furono donate nel 1740 da Gian Gastone de' Medici, mentre la campana minore \u00e8 stata aggiunta dalle fonderie Ecat di Mondov\u00ec (CN) nel 2019, a seguito dei restauri che sono terminati in quell\u2019anno.\nIn alto, sopra il tiburio, \u00e8 impostata la grande cupola della cappella dei Principi, coperta da embrici.\nSul retro della chiesa (con accesso dal retro su piazza Madonna degli Aldobrandini) si apre la grandiosa cappella dei Principi, con la sua grande cupola che a Firenze \u00e8 la seconda per grandezza dopo quella del duomo.\nArchitettura interna.\nLa chiesa \u00e8 a croce latina a tre navate, con cappelle laterali lungo le navi laterali e il transetto. All'incrocio dei bracci si trova una cupola. L'impianto, come in altre opere di Brunelleschi, si ispira ad altre opere della tradizione medievale fiorentina, come Santa Croce, Santa Maria Novella o Santa Trinita, ma a partire da questi modelli Brunelleschi prese spunto per qualcosa di pi\u00f9 rigoroso, con esiti rivoluzionari. L'innovazione fondamentale sta nell'organizzazione degli spazi lungo l'asse mediano applicando un modulo (sia in pianta che in alzato), corrispondente alla dimensione di una campata quadrata, con la base di 11 braccie fiorentine, circa lo stesso dello Spedale degli Innocenti (10 braccia fiorentine), edificato dal 1419. L'uso del modulo regolare, con la conseguente ripetizione ritmica delle membrature architettoniche, definisce una scansione prospettica di grande chiarezza e suggestione. Le due navate laterali sono state definite come lo sviluppo simmetrico del loggiato dello spedale, applicato per la prima volta all'interno di una chiesa: anche qui infatti l'uso della campata quadrata e della volta a vela genera la sensazione di uno spazio scandito come una serie regolare di cubi immaginari sormontati da semisfere.\nLe pareti laterali sono decorate da paraste che inquadrano gli archi a tutto sesto delle cappelle. Queste ultime per\u00f2 non sono proporzionate al modulo e si pensa che siano una manomissione al progetto originale di Brunelleschi, messa in atto almeno dopo la sua morte (1446). Inoltre la razionalit\u00e0 dell'impianto nel piedicroce non trova un riscontro di analoga lucidit\u00e0 nel transetto, poich\u00e9 qui probabilmente Brunelleschi dovette adattarsi alle fondazioni gi\u00e0 avviate dal Dolfini. In base a rilievi, studi delle fondazioni, indagini d'archivio e a un disegno di Giuliano da Sangallo dell'inizio del XV secolo si \u00e8 ricostruito che il progetto originale dovesse prevedere un giro di cappelle a pianta quadrata (invece che rettangolare come sono adesso), con volta a vela e abside sulla parete di fondo, che proseguisse anche in controfacciata e alle testate del transetto e del presbiterio, dove erano previste coppie di cappelle simmetriche su ciascuna estremit\u00e0: un modello rivoluzionario, che l'architetto prov\u00f2 ad applicare anni dopo, con risultati pi\u00f9 coerenti, nella basilica di Santo Spirito.\nNonostante le alterazioni la basilica trasmette ancora un senso di concezione razionale dello spazio, sottolineata dalle membrature architettoniche portanti in pietra serena, che risalta sull'intonaco bianco secondo il pi\u00f9 riconoscibile stile brunelleschiano.\nL'interno \u00e8 estremamente luminoso, grazie alla serie di finestre ad arco che corre lungo il claristorio. Le colonne poggiano su corti plinti, hanno fusti lisci e terminano nell'innovativo \"dado brunelleschiano\", composto dal capitello corinzio e da un pulvino cubico, composto da fregio con rilievi di protome angeliche e graticole di san Lorenzo. Le arcate della navata sono a tutto sesto, sovrastate da una cornice sporgente. Il soffitto della navata centrale \u00e8 decorato a lacunari, con rosoni dorati su sfondo bianco, ma il progetto di Brunelleschi prevedeva una volta a botte, anche nel transetto, mentre le navate laterali sono coperte da volte a vela. Ciascuna cappella laterale \u00e8 sollevata di tre gradini, fiancheggiata da paraste e sormontata da un arco a tutto sesto, che si raccorda al cornicione con una mensola.\nControfacciata.\nLe decorazioni delle membrature architettoniche della basilica, con putti e motivi vegetali, sono opera delle botteghe di Antonio e Tommaso Rossellino, con l'aiuto di Pagno di Lapo Portigiani (seconda met\u00e0 del XV secolo).\nLa facciata interna \u00e8 composta dalla Tribuna delle reliquie di Michelangelo (1531-1532), sormontata nel XIX secolo da un grande scudo con la croce sabauda a grisaille.\nNavata destra.\nIn senso antiorario, da destra a sinistra, si incontrano innanzitutto le cappelle della navata destra. Nella prima si trova il \"Martirio di san Sebastiano\" dell'Empoli, nella seconda lo \"Sposalizio della Vergine\" (1523), capolavoro del manierismo toscano di Rosso Fiorentino, in cui Maria e Giuseppe sono i due giovani attori in una gioiosa festa popolata da vari invitati, dentro una composizione anticonvenzionale e con una stesura del colore particolarmente vivace. Sulla parete sinistra di questa cappella si trova anche la lastra tombale del musicista Francesco Landini (1397), tra i fondatori dell\"Ars Nova\". Nella terza cappella \"San Lorenzo e le anime del Purgatorio\" di Niccol\u00f2 Lapi, nella quarta l\"Assunta\" di Michele di Ridolfo del Ghirlandaio. La quinta non ha opere di rilievo, la sesta l\"Adorazione dei Magi\" di Girolamo Macchietti, la settima pure non ha decorazioni degne di nota. Sulla parete al confine col transetto si trova il ciborio del Sacramento di Desiderio da Settignano (1460 circa), opera copiatissima e citatissima, che si distingue per la sua delicatezza. Ha alla base una \"Piet\u00e0\", sormontata da due angeli reggicandelabro; al centro il ciborio vero e proprio, incorniciato da uno scorcio prospettico di una chiesa popolata da angeli adoranti; in alto infine un \"Ges\u00f9 Bambino benedicente\", prototipo di un soggetto che ebbe vasta diffusione.\nDavanti ad esso si trova il \"Pulpito della Resurrezione\", gemello del \"Pulpito della Passione\" sull'altro lato. Nati come semplici pannelli, assemblati in seguito nella forma attuale, sono le ultime opere del Donatello, in cui si coglie il suo spirito anticonformista e rivoluzionario fino all'estremo, portato avanti in un clima culturale ormai estraneo alle sue ricerche, dopo la sua lunga assenza in citt\u00e0 di ritorno da Padova. Furono scolpiti in stile stiacciato con gli aiuti di Bertoldo di Giovanni e Bartolomeo Bellano nel 1460 circa. Il pulpito di destra mostra la \"Discesa agli inferi\", la \"Resurrezione\" e l\"Ascensione\", in un'unica scena suddivisa da simboliche \"porte\", mentre altri episodi isolati sono le \"Marie al sepolcro\", la \"Pentecoste\" e il \"Martirio di san Lorenzo\". Negli episodi giudicati autografi si coglie un'intesa drammaticit\u00e0, un uso spregiudicato dello spazio e una fortissima espressivit\u00e0, accentuata da una finitura spesso grezza, di assoluta modernit\u00e0. \"San Luca\" e il \"Cristo deriso\" invece sono opere lignee del 1616 e 1634 trattate a imitazione del bronzo e aggiunte solo dopo il riassemblaggio. Sul fregio, entro un medaglione retto da due centauri, si trova la firma dell'artista.\nBraccio destro del transetto.\nLa cappella destra del transetto destro contiene un frammento di sarcofago antico, gi\u00e0 utilizzato come copertura della tomba del beato Niccol\u00f2 Stenone (oggi sul lato opposto, in un monumento seicentesco), sopra il quale si trova un affresco con una delicata \"Vergine\", opera di Niccol\u00f2 di Tommaso; all'altare un drammatico crocifisso in legno di sughero di Antonio del Pollaiolo.\nLa cappella alla testate del transetto, dedicata al Santissimo Sacramento, ha una tela di \"San Zanobi\" di Fabrizio Boschi (fine del XVI secolo), e il monumento funebre di Carolina di Sassonia, prima moglie del granduca Leopoldo II di Toscana, morta nel 1832. Si tratta di un'opera eseguita dall'opificio delle Pietre Dure in commesso fiorentino nel 1857. Alla parete destra \"Nativit\u00e0 coi santi Marco e Francesco\" della bottega del Ghirlandaio (Maestro del Tondo Borghese, fine del XV secolo).\nPresbiterio.\nLa prima cappella da destra contiene alle pareti due monumenti funebri di Leopoldo Costoli e sull'altare una pala della seconda met\u00e0 del Settecento con \"Sant'Anna che educa la Vergine\". La cappella seguente non ha decorazioni di rilievo.\nLa cupola all'incrocio dei bracci \u00e8 decorata dalla \"Gloria dei santi fiorentini\", un grande affresco di Vincenzo Meucci del 1742, voluto dall'Elettrice Palatina. nei pennacchi, \"Quattro padri della Chiesa\" dello stesso autore.\nL'altare maggiore \u00e8 in commesso di pietre dure, disegnato da Gaspare Maria Paoletti nel 1787, sormontato da un \"Crocifisso\" in marmo attribuito a Valerio Cioli. La forma mozza del coro, che un tempo era decorato da affreschi del Pontormo, risale alla sistemazione che ne fece Gaetano Baccani nel 1860 dopo la parziale demolizione settecentesca. Davanti all'altare, una grata in bronzo tra i disegni geometrici del pavimento (in marmi policromi, porfido e serpentino che disegnano stemmi medicei) segna il luogo di sepoltura nella cripta sottostante di Cosimo de' Medici, \"pater patriae\". Si tratta di una collocazione assolutamente eccezionale per una sepoltura civile, che ricalca quella delle tombe dei santi o delle pi\u00f9 preziose reliquie, e che testimonia lo straordinario prestigio della dinastia medicea nella basilica laurenziana.\nNella cappella successiva una teca in vetro contiene una \"Madonna col Bambino\" in legno attribuita a Giovanni Fetti e databile al dopo il 1382. Sulla parete destra \"San Lorenzo tra i santi Stefano e Leonardo\" attribuito a Raffaellino del Garbo, e su quella sinistra la \"Nativit\u00e0 coi santi Giuliano e Francesco\" di scuola del Ghirlandaio e del primo Cinquecento.\nNell'ultima cappella una pala della bottega del Ghirlandaio (\"Sant'Antonio Abate in trono tra i santi Lorenzo e Giuliano\" e nella predella \"Storie\" dei tre santi) e un monumento di Giovanni Dupr\u00e8 dedicato a Berta Moltke Withfield, del 1864.\nSagrestia Nuova.\nEdificata da Michelangelo a pi\u00f9 riprese tra il 1521 ed il 1534, fa parte del progetto mediceo per avere una degna sepoltura per i membri della famiglia, che, nel frattempo, stava salendo gradualmente di rango grazie soprattutto all'elezione al soglio pontificio di Leone X e all'arrivo dei primi titoli ducali.\nMichelangelo part\u00ec dalla stessa pianta della Sacrestia del Brunelleschi e realizz\u00f2 la nuova Sagrestia all'estremit\u00e0 destra del transetto, divise lo spazio in forme pi\u00f9 complesse, con archi trionfali che si aprono su delle specie di absidi. Incassati nelle due pareti laterali realizz\u00f2 i sepolcri monumentali dedicati a Giuliano \"Duca di Nemours\" e suo nipote Lorenzo \"Duca d'Urbino\", per i quali scolp\u00ec tre sculture ciascuno: le \"Allegorie del Tempo\", adagiate sopra i sepolcri, e i ritratti soprastanti dei \"Duchi\". Per la tomba di Giuliano de' Medici, seduto in fiera postura, scelse il \"Giorno\" e la \"Notte\"; per quella di Lorenzo, in posa malinconica e pensierosa, il \"Crepuscolo\" e l\"Aurora\".\nEntrambe le statue guardano verso il centro della cappella dove Michelangelo realizz\u00f2 e pose una \"Madonna con Ges\u00f9 in grembo\". Volgendo il loro sguardo alla rappresentazione sacra i duchi esprimono le inclinazioni religiose dell'artista, secondo il quale, quando le glorie terrene passano, solo la spiritualit\u00e0 e la religione riescono a dare sollievo alle inquietudini degli uomini. Completano il corredo le statue dei \"Santi Cosma e Damiano\", opere di allievi di Michelangelo.\nSotto l'altare sono sepolti anche Lorenzo il Magnifico e suo fratello Giuliano de' Medici, per i quali non ci fu mai il tempo per costruire una sepoltura monumentale.\nCappella dei Principi.\nLo sfarzoso ambiente ottagonale \u00e8 largo 28 metri ed \u00e8 sormontato dalla cupola di San Lorenzo, la seconda per maestosit\u00e0 in citt\u00e0 dopo quella del Brunelleschi.\nFu commissionato da Ferdinando I all'architetto Matteo Nigetti nel 1604, pare su disegno di Don Giovanni de' Medici, fratello dello stesso granduca. Anche Bernardo Buontalenti intervenne nel progetto.\nGli intarsi che decorano tutta la superficie della cappella sono stati creati con marmi scuri e pietre semipreziose, che creano un abbagliante effetto scenografico. Per la realizzazione di questa opera venne appositamente creato l'Opificio delle Pietre Dure, come laboratorio per l'arte del cosiddetto \"commesso\" fiorentino. Nella zoccolatura, dove sono riprodotti gli stemmi delle sedici citt\u00e0 toscane fedeli alla famiglia dei Medici, si fece uso di pietre semipreziose, madreperla, lapislazzuli e corallo.\nLe otto nicchie avrebbero dovuto ospitare le statue di tutti i granduchi, anche se furono poi realizzate soltanto quelle per Ferdinando I e Ferdinando II, opere entrambe di Pietro Tacca, eseguite tra il 1626 ed il 1642.\nAl centro dell'atrio, nelle intenzioni dei committenti, doveva trovarsi il Santo Sepolcro, ma i vari tentativi di comprarlo o rubarlo a Gerusalemme fallirono.\nI sarcofaghi sono in realt\u00e0 cenotafi vuoti e le vere spoglie dei granduchi e dei loro familiari fino a Anna Maria Luisa de' Medici (ultima erede della dinastia, 1667-1743) sono conservati in semplici nicchie nascoste dietro le mura.\nSagrestia Vecchia.\nCapolavoro del Quattrocento, fu la prima parte di San Lorenzo ad essere completata dal Brunelleschi, su incarico dei Medici che desideravano realizzarvi il proprio mausoleo (1421-1428) e si trova sulla parte sinistra del transetto.\nLa cappella, dedicata a San Giovanni Evangelista, \u00e8 strutturata come uno spazio cubico, coperto da cupola emisferica a ombrello, ed \u00e8 divisa in 12 spicchi da costoloni. Brunelleschi si trov\u00f2 nella condizione di dover risolvere il rapporto fra spazi strutturalmente analoghi. Egli accost\u00f2 due vani a base quadrata, ma di diversa altezza: la sacrestia vera e propria e la piccola scarsella dell'altare.\nIl gioco coloristico della pietra grigia e dell'intonaco \u00e8 ulteriormente esaltato dalla presenza degli stucchi dipinti: il fregio con i \"Cherubini e serafini\", i \"tondi degli Evangelisti\" nelle pareti e quelli con le \"Storie di San Giovanni Evangelista\" nei pennacchi della cupola, opere di Donatello, autore anche dei battenti delle porte bronzee, con i \"Santi, Martiri, Apostoli e Padri della Chiesa\". Il violento cromatismo e lo sperimentalismo esasperato delle opere di Donatello, anch'egli un protetto dei Medici, originarono un forte dissidio tra lo scultore ed il Brunelleschi, che lo accus\u00f2 di voler distogliere l'attenzione dalle proporzioni architettoniche della cappella. Il dissidio fra due artisti, che erano stati una coppia affiatatissima per anni, port\u00f2 poi all'esclusione di Donatello dalla decorazione di altre opere brunelleschiane come, ad esempio, la cappella dei Pazzi.\nLa perfetta fusione tra la rigorosit\u00e0 dell'architettura e la variet\u00e0 della decorazione plastica ne fa \"una delle creazioni pi\u00f9 complete e coerenti del primo rinascimento fiorentino\".\nGli affreschi della volta della cupola nell'abside raffigurano la situazione cosmologica del Sole, della Luna, dei cinque pianeti e delle costellazioni, come appariva su Firenze la notte del 4 luglio del 1442. Si suppone che la volta celeste sia stata dipinta dall'eclettico pittore-decoratore Giuliano d'Arrigo, detto Pesello. Opera autografa del Verrocchio \u00e8 il monumento funebre a Giovanni (1421-1463) e Piero de' Medici, figli di Cosimo il Vecchio, commissionati nel 1472 dai figli dello stesso Piero, Lorenzo il Magnifico e Giuliano de' Medici. Il busto di \"San Lorenzo\" \u00e8 attribuito a Desiderio da Settignano. Al centro, sotto la tavola marmorea con intarsi circolari in porfido, si trova la tomba di Giovanni di Bicci de' Medici e Piccarda Bueri di Andrea Cavalcanti (1434).\nSulla parete sinistra della cappella, in un'apertura decorata da una grata bronzea, si trova il monumento funebre a Piero e Giovanni de' Medici, del Verrocchio (1472), opera originalissima in marmi, bronzo e pietra serena, a cui si ispirarono numerose creazioni del Rinascimento fiorentino.\nBraccio sinistro del transetto.\nLa cappella alla testata del transetto sinistro \u00e8 detta \"dei Santi Cosma e Damiano\" o \"delle Reliquie\". Strettamente connessa al patronato mediceo della vicina sagrestia Vecchia, contiene gli armadi lignei dove sono conservati i numerosi reliquiari in dotazione alla basilica. Sull'arcone di ingresso due affreschi attribuiti al Poccetti, i \"Santi Cosma e Damiano\" e \"San Carlo Borromeo e un altro prelato\" (datati 1611). L'altare \u00e8 decorato da una \"Madonna col Bambino\" trecentesca (attribuito all'eponimo Maestro della Madonna di San Lorenzo, seguace del Maestro della Santa Cecilia), incorniciata da una tela coi \"Santi Lorenzo, Ambrogio e Zanobi\" di Francesco Conti (1714). Sull'altare un'iscrizione del 1714 che ricorda Cosimo III de' Medici come \"Etruscorum Rex\".\nSegue a sinistra la cappella Martelli. A parte il neorinascimentale monumento a Donatello (di Dario Guidotti e Raffaello Romanelli, 1896), dedicato allo scultore che \u00e8 sepolto nella cripta, si trovano due importanti opere rinascimentali: il \"sarcofago della famiglia Martelli\" (1455 circa) dello stesso Donatello o della sua bottega, simulante una grande cesta di vimini, e l\"Annunciazione Martelli\" di Filippo Lippi (1450 circa), la prima pala rettangolare della basilica che poi fu presa a modello per tutte le altre. La predella con \"Storie di san Niccol\u00f2\" \u00e8 forse estranea all'opera, e fu realizzata dal Lippi con l'aiuto dell'assistente Francesco Pesellino. Sopra l'altare un \"Crocifisso\" ligneo policromato quattrocentesco e sulla parete sinistra la tela di Giuseppe Nicola Nasini con \"San Girolamo e l'angelo\".\nNavata sinistra.\nLa parete della navata sinistra vicino al transetto \u00e8 ornata da un grande affresco col \"Martirio di san Lorenzo\" di Agnolo Bronzino (1565-69), ricco di citazioni michelangiolesche. Davanti ad esso si trova l'altro pulpito di Donatello, quello della Passione, col capolavoro della scena della \"Deposizione\".\nSulla porta che d\u00e0 sul chiostro si trova la cantoria per l'organo, gi\u00e0 attribuita all'inizio del Novecento a Donatello, per le innegabili affinit\u00e0 con quella di Santa Maria del Fiore, di cui riprende lo schema architettonico e il fregio posto dietro a colonnine libere. In seguito la critica l'ha assegnata a maestranze di bottega, per la minore eleganza e libert\u00e0 compositiva dei rilievi. Dovrebbe risalire agli anni 1460.\nNelle cappelle laterali si trovano, proseguendo in ordine antiorario, una pala di Pietro Annigoni (\"Cristo e San Giuseppe nella bottega\"), che a causa del fondo oro sembra un'opera pi\u00f9 antica ma risale invece al 1964. Notevole \u00e8 la resa della scena tra padre e figlio, permeata di familiare raccoglimento, con san Giuseppe che sembra affettuosamente consapevole del ruolo del figlio, suggerito anche dall'asse in legno in primo piano che forma una croce; segue la \"Crocifissione di sant'Acazio e dei suoi compagni\" di Giovan Antonio Sogliani; un \"Crocifisso\" ligneo di scuola tedesca (forse opera di Paolo Moerich) affiancato da due \"Dolenti\" su tela di Lorenzo Lippi; una \"Madonna in trono tra i santi Lorenzo e Zanobi\" del 1877; la \"Crocifissione\" di Francesco Conti, proveniente da San Jacopo Soprarno e documentata al 1709; la \"Chiamata di san Matteo\" di Pietro Marchesini (1739 circa).\nCripta.\nNella cripta di Bernardo Buontalenti sono sepolti circa cinquanta membri tra maggiori e minori della famiglia, mentre nella parte superiore, nella grande sala ottagonale sormontata da una cupola, vi sono i cenotafi (tombe vuote) monumentali dei granduchi di Toscana.\nOrgani a canne.\nOrgano maggiore.\nIl secondo organo, quello pi\u00f9 grandioso, \u00e8 stato costruito nel 1864-1865 dalla celebre fabbrica d'organi dei Fratelli Serassi di Bergamo per volere del governo italiano. \u00c8 posizionato nell'abside, in alto.\nIl sontuoso e imponente strumento si compone di tre tastiere di settanta tasti ciascuna e pedaliera dritta e 64 registri; la consolle \u00e8 un capolavoro di ebanistica, con intagli finissimi e molto ornati. Il sistema di trasmissione \u00e8 integralmente quello meccanico originale. A seguito di tale opera collocata da Giacomo Locatelli, tuttora ben conservata, il re Vittorio Emanuele II nomin\u00f2 il signor Giacomo Serassi \"Cavaliere dell'Ordine dei Santi Maurizio e Lazzaro\", e concesse alla ditta la facolt\u00e0 di fregiare del Regio stemma l'insegna del suo stabilimento artistico industriale.\nOrgano rinascimentale.\nL'organo pi\u00f9 antico, collocato nella cantoria di Donatello, \u00e8 stato costruito nel 1502 dal volterrano Benedetto Vantaggini e successivamente ampliato dai fratelli Tronci nel 1773.\nNel 1896 Pietro Paoli di Campi Bisenzio rifece i mantici e aggiunse quattro tasti cromatici nella prima ottava e rifece la tastiera e la pedaliera.\nIn occasione del sedicesimo centenario della chiesa (1993-1994), l'organo \u00e8 stato restaurato dall'organaro Riccardo Lorenzini di Montemurlo che ha ripristinato le caratteristiche originarie dello strumento.\nLo strumento ha una tastiera di 47 tasti con prima ottava corta ed una pedaliera scavezza di 14 pedali costantemente unita al manuale.\nOrgano del coro.\nNel coro, celato dall'altare maggiore, vi \u00e8 un terzo organo a canne che \u00e8 stato costruito nel 1952 dalla ditta Tamburini e ampliato nel 2007. Possiede due tastiere di 61 note ciascuna ed una pedaliera concavo-radiale di 32. \u00c8 a trasmissione elettrica.\nChiostro dei Canonici.\nProgettato da Brunelleschi, ma realizzato dopo la morte del maestro (1446) tra il 1457 e il 1460 dal suo allievo Antonio Manetti, \u00e8 il chiostro principale del complesso. Presenta un doppio loggiato, con arcate a tutto sesto nel piano inferiore e architravato nel piano superiore, e vi si accede dal lato sinistro della facciata. Vi erano anticamente collocate le abitazioni dei canonici e i vari ambienti della vita monastica.\nSulla parete destra del portico d'ingresso \u00e8 presente una \"Madonna con Bambino\" in stucco, opera di Desiderio da Settignano, con una cornice in terracotta invetriata (1513), oggi difficilmente ammirabile per il vetro protettivo sporco e l'altezza del posizionamento. Sullo stesso lato si trovano numerose lapidi fra le quali \u00e8 interessante quella apposta per desiderio di Anna Maria Ludovica de' Medici al fine di ricordare i lavori di consolidamento del complesso nel 1742. Nell'angolo destro verso il transetto della basilica si accede alla Biblioteca Medicea Laurenziana, progettata da Michelangelo, mentre a fianco del portone si trova la statua marmorea del comense Paolo Giovio, vescovo di Nocera, eseguita da Francesco da Sangallo (firmata, 1560). Da qui si accede anche alla cripta, ristrutturata dal Buontalenti, che conserva le tombe di Cosimo il Vecchio e Donatello. Pi\u00f9 avanti, una porta con timpano conduce alla cappella del Capitolo dei Canonici, con stalli lignei intagliati nel tardo Quattrocento.\nConfraternite.\nNella grande basilica e nei suoi annessi (soprattutto negli estesi sotterranei) si riunirono nel tempo molte Compagnie o confraternite. Tra le pi\u00f9 importanti ci furono:\nMostre.\nNel 2015, a seguito della riesumazione delle spoglie della principessa Anna Maria Luisa, il Museo delle Cappelle medicee a Firenze le ha dedicato una mostra di 77 opere volte ad approfondire le conoscenze sulla sua vita privata, le sue committenze artistiche e le sue scelte politiche."}
{"id": "290816", "revid": "125904120", "url": "https://it.wikipedia.org/wiki?curid=290816", "title": "Paul Val\u00e9ry", "text": "Biografia.\nFiglio di Barth\u00e9lemy, un controllore delle dogane d'origine corsa, e di Fanny Grassi, genovese, figlia del console del Regno di Sardegna a S\u00e8te, Paul Val\u00e9ry frequent\u00f2 le scuole primarie a S\u00e8te (in quel periodo scritto \"Cette\"), presso i Domenicani, proseguendo poi al liceo di Montpellier. Nel 1889 cominci\u00f2 gli studi di diritto, pubblicando, nello stesso anno, i suoi primi versi nella \"Revue maritime de Marseille\". Queste sue prime opere sono ascrivibili al movimento simbolista. Nel 1890 Val\u00e9ry incontra Pierre Lou\u00ffs, che sar\u00e0 fondamentale per la sua vocazione di poeta: \u00e8 infatti quest'ultimo a presentargli Andr\u00e9 Gide e introdurlo nella stretta cerchia del poeta St\u00e9phane Mallarm\u00e9.\nLa crisi di Genova.\nNella notte tra il 4 e il 5 ottobre 1892, a Genova cadde in ci\u00f2 che avrebbe poi descritto come una grave crisi esistenziale. Al mattino era deciso a ripudiare gli idoli della letteratura, dell'amore e dell'imprecisione per consacrare l'essenza della sua vita a ci\u00f2 che indic\u00f2 come \"la via dello spirito\": ce lo testimoniano i suoi \"cahiers\", diari nei quali si costringe ad annotare ogni mattino tutte le sue riflessioni. Dopo di che, aggiunge come battuta di spirito, \"avendo consacrato queste ore alla via dello spirito, mi sento in diritto di essere sciocco per il resto del giorno\".\nAveva quindi escluso completamente la poesia dalla sua vita? No, anche se, a suo dire, \"ogni poema che non avesse la precisione esatta della prosa non ha nessun valore\", oppure, come aveva affermato Malherbe, la tiene alla stessa distanza del suo predecessore che aveva detto molto pi\u00f9 seriamente che \"un buon poeta non \u00e8 pi\u00f9 utile al suo paese di quanto non sia un buon giocatore di bocce\". Ad ogni modo, Val\u00e9ry indic\u00f2 ripetutamente questa notte come la sua vera nascita, l'inizio della sua vita mentale.\nNel 1894, si trasfer\u00ec a Parigi, dove trascorse il resto della sua vita e dove cominci\u00f2 a lavorare come redattore al ministero della guerra. Rimase lontano dalla scrittura poetica per consacrarsi alla conoscenza di s\u00e9 e del mondo. Segretario personale di Edouard Lebey, amministratore della Agence Havas, la prima agenzia di stampa, si affannava ogni mattino all'alba alla redazione dei suoi \"Cahiers\", diari intellettuali e psicologici, che vedranno la pubblicazione, non interamente, solo dopo la sua morte. Nel 1900 spos\u00f2 Jeannine Gobillard, dalla quale ebbe due figlie e un figlio.\n\"La jeune Parque\".\nNel 1917, sotto l'influenza principalmente di Andr\u00e9 Gide, ritorn\u00f2 alla poesia, con \"La Jeune Parque\", pubblicato presso la Gallimard, a cui seguirono un altro grande poema, \"Le Cimeti\u00e8re marin\" (1920) e una raccolta, \"Charmes\" (1922). Sotto l'influsso di St\u00e9phane Mallarm\u00e9, privilegi\u00f2 sempre nella sua poetica il formale dominio a scapito del senso e dell'ispirazione.\nDopo la prima guerra mondiale, divenne una sorta di \"poeta ufficiale\" immensamente celebre che, nella sua mancanza d'interesse verso le cariche e gli onori, si diverte a vedere gli ossequi di cui \u00e8 circondato. Nel 1924, venne eletto presidente del Pen Club francese, poi membro dell'Acad\u00e9mie fran\u00e7aise l'anno seguente. Il discorso tenuto da Paul Val\u00e9ry in onore del suo predecessore, come da tradizione dell'Acad\u00e9mie fran\u00e7aise, \u00e8 rimasto negli annali: durante tutta l'orazione, Val\u00e9ry non pronunci\u00f2 nemmeno una volta il nome di Anatole France, reo di aver rifiutato a Mallarm\u00e9 una pubblicazione nel 1874 su \"Le Parnasse contemporain\". Seguirono anni di cariche sempre pi\u00f9 importanti, al consiglio dei musei, al centro universitario di Nizza, la presidenza della commissione di sintesi per la cooperazione culturale per l'esposizione universale del 1936; nel 1937, addirittura, una cattedra (quella di \"poetico\" al Coll\u00e8ge de France) venne creata appositamente per lui. Infine, nel 1939 divenne presidente onorario della SACEM.\nMa durante tutto questo tempo, la sua vera \"professione\" continuava nell'ombra: la profondit\u00e0 delle riflessioni che diede alle stampe in opere consistenti (\"Introduction \u00e0 la m\u00e9thode de L\u00e9onard de Vinci\", \"La soir\u00e9e avec monsieur Teste\"), i suoi studi sul divenire della civilt\u00e0 (\"Regards sur le monde actuel\") e la sua viva curiosit\u00e0 intellettuale lo resero un interlocutore ideale per Raymond Poincar\u00e9, Louis de Broglie, Henri Bergson e Albert Einstein.\nL'occupazione nazista.\nSotto l'occupazione, essendosi rifiutato di collaborare, Val\u00e9ry perse il suo posto d'amministratore a Nizza. Mor\u00ec il 20 luglio 1945, poche settimane dopo la fine della guerra. Il presidente francese Charles de Gaulle richiese per lui funerali di Stato, dopo i quali venne sepolto a S\u00e8te, nel cimitero marino che aveva gi\u00e0 celebrato nel famoso poemetto \"Il cimitero marino\".\nDopo la sua morte, furono pubblicati alcuni estratti dei suoi diari, i \"Cahiers\", ai quali consegnava quotidianamente l'evolversi della sua coscienza e le sue relazioni con il tempo, i sogni, il linguaggio.\nI \"Cahiers\".\nI \"Quaderni\" di Val\u00e9ry (261 quaderni manoscritti, 26.600 pp.), vero e proprio \"laboratoire intime de l'esprit\" (laboratorio intimo dello spirito) schiudono a numerose riflessioni, filosofiche, estetiche, religiose e antropologiche. Essi testimoniano la perenne ricerca che anim\u00f2 la sua riflessione intorno ad ambiti diversi, tesa, in un primo momento, a cercare un \"syst\u00e8me\" di operazioni mentali esteriorizzabili, che a loro volta costituissero la compiuta messa in forma del \"travail de l'esprit\"; vi si scoprono le sue inquietudini sull'eternit\u00e0 della civilizzazione (\"Le nostre civilizzazioni sanno adesso d'essere mortali\"), sul futuro dei \"diritti dello spirito\", sul ruolo della letteratura nella formazione, e la retroazione del progresso sull'uomo; la critica ai concetti \"vaghi e impuri\" di cui si serve la filosofia (quali, ad esempio, spirito, metafisica, interiorit\u00e0), quindi la conseguente azione di \"repulisti\" della situazione verbale, oltre che un'insospettata componente affettivo-spirituale che aspira a liberarsi da un \"divino\" istituzionalizzato per recuperarlo in maniera pura, scevra di ogni contaminazione fiduciaria.\nLa serie \"Vari\u00e9t\u00e9\", invece, si compone di scritti di tutt'altro tono: quelli che gli sono stati richiesti e che, senza alcun dubbio e per sua stessa confessione, non avrebbe mai scritto. Non sono meno testimoni di altri della profondit\u00e0 di analisi spesso abbagliante (si legga in particolar modo \"Notre destin et le lettres\", in \"Regards sur le monde actuel\").\nLa sua corrispondenza, segnatamente quella con Andr\u00e9 Gide, ma anche quella con Gustave Fourment, Andr\u00e9 Fontainas e Pierre Lou\u00ffs \u00e8 stata ormai pubblicata interamente, mentre la totalit\u00e0 dei \"Cahiers\" \u00e8 consultabile nella biblioteca del Centre Pompidou di Parigi; inoltre, i principali manoscritti inediti sono conservati per la maggior parte presso il Dipartimento dei Manoscritti Occidentali e Orientali della Biblioth\u00e8que Nationale di Parigi (site Richelieu). Questo materiale \u00e8 tuttora in corso di pubblicazione, specialmente ad opera dell'\u00c9quipe Paul Val\u00e9ry de l'Institut des textes et manuscrits modernes (ITEM, CNRS / \u00c9cole normale sup\u00e9rieure)."}
{"id": "290817", "revid": "1318658", "url": "https://it.wikipedia.org/wiki?curid=290817", "title": "Settecento (disambigua)", "text": ""}
