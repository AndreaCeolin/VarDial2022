{"id": "364699", "revid": "767487", "url": "https://it.wikipedia.org/wiki?curid=364699", "title": "Filtro interferenziale", "text": "Un filtro interferenziale (o filtro dicroico) \u00e8 un tipo di filtro passa banda, usato in ottica, particolarmente in spettroscopia (ultravioletta/visibile, infrarossa, ma ormai principalmente sui pi\u00f9 semplici colorimetri analitici), astronomia, e microscopia ottica, sfruttando il fenomeno del dicroismo.\nConsente di ottenere \"luce colorata\" al pari di un normale filtro colorato fotografico, con la differenza di possedere un'elevata selettivit\u00e0. Un filtro interferenziale infatti minimizza l'assorbimento di radiazione luminosa e permette il passaggio di radiazione quasi monocromatica, ovvero di uno strettissimo intervallo di frequenze. Oltre al filtro passa banda si possono avere filtri blocca banda, passa alto e passa basso.\nI filtri dicroici sono utilizzati anche per la realizzazione di gobos a colori per apparecchi di illuminazione ad elevata potenza. L\u2019immagine viene realizzata sovrapponendo fino a 4 filtri dicroici di diversi colori.\nStruttura.\nIl filtro \u00e8 costituito da due lastre piane e parallele di vetro, le cui facce interne sono rese semiriflettenti da uno strato sottile e trasparente di argento o altro conduttore, separate da un sottile strato d'aria o altro dielettrico. L'effetto di filtro \u00e8 causato dal fenomeno dell'interferenza tra i raggi riflessi tra le due lastre.\nQuando si illumina il filtro con luce bianca e parallela, la differenza di cammino tra i raggi che hanno subito diverse riflessioni tra gli strati semiargentati dipende per ogni angolo di incidenza solo dallo spessore della lamina d'aria. Se questo spessore \u00e8 costante e molto sottile, pari a qualche volta la lunghezza d'onda della luce, il sistema lascia passare una piccola quantit\u00e0 della radiazione, quasi monocromatica. Scegliendo opportunamente lo spessore, si pu\u00f2 far trasmettere la lunghezza d'onda che si desidera.\nUn raggio incidente con inclinazione \"i\" sulla retta perpendicolare alla superficie, viene in parte trasmesso dalla prima superficie ed incide sulla seconda; questa ne trasmette una parte e una parte ne riflette, e cos\u00ec via. Dalla seconda lastra emerger\u00e0 una serie di raggi paralleli provenienti dal medesimo raggio incidente, e con ritardi di fase crescenti in progressione aritmetica. Matematicamente la differenza di cammino introdotta da uno spessore h, \u00e8 data da:\nformula_1\nDove r \u00e8 l'angolo di riflessione. Naturalmente l'intensit\u00e0 dei raggi emergenti successivi decresce con il numero delle riflessioni, ma abbastanza lentamente, se si usano materiali con elevato potere riflettente. Questi raggi, portati ad interferire in un punto del piano focale di un sistema ottico, danno origine ad un massimo di luce intenso se la \u0394 tra ogni due raggi consecutivi \u00e8 un numero intero di lunghezze d'onda, mentre in caso diverso, l'intensit\u00e0 risultante \u00e8 praticamente nulla.\nI filtri moderni sono per lo pi\u00f9 costituiti da un insieme di strati sottili di differente indice di rifrazione, depositati su un supporto di vetro uno sopra l'altro, alternativamente per strati aventi indice pi\u00f9 alto e pi\u00f9 basso. L'interferenza si genera dalle riflessioni sulle superfici separanti strati ad indice diverso, e pi\u00f9 numerose sono le riflessioni pi\u00f9 il filtro risulta selettivo in lunghezza d'onda. La lamina d'aria \u00e8 comunemente sostituita da sostanze trasparenti come la criolite, mentre l'argento \u00e8 ora sostituito dall'alluminio. Talvolta invece l'aria, il cui spessore poteva variare con la pressione, \u00e8 sostituita da sostanze colorate per cancellare gli ordini che si vogliono escludere. Ad esempio un filtro a \u03bb = 8000 \u00c5 avr\u00e0 un filtro rosso per escludere il secondo ordine blu a 4000 \u00c5. I filtri si distinguono per la larghezza della banda spettrale che viene trasmessa, e per la quantit\u00e0 di luce che lasciano passare: si pu\u00f2 avere una trasmissione del 45% con larghezza di banda 15 \u00c5. Tuttavia questi filtri non sono facili da costruire, e sono piuttosto costosi."}
{"id": "364700", "revid": "155634", "url": "https://it.wikipedia.org/wiki?curid=364700", "title": "IV Giochi paralimpici estivi", "text": "I IV Giochi paralimpici estivi si tennero a Heidelberg, in Germania Ovest, dal 2 al 10 agosto 1972.\nStoria.\nNel 1972 i Giochi di Stoke Mandeville, successivamente riconosciuti come Giochi paralimpici, furono nuovamente ospitati nello stesso paese che quell'anno ospitava i Giochi olimpici. Per problemi logistici non fu possibile organizzarli a Monaco di Baviera, sede della XX Olimpiade; si disputarono invece ad Heidelberg presso l'istituto di educazione fisica della locale universit\u00e0, la pi\u00f9 antica della Germania.\nI XXI Giochi internazionali di Stoke Mandeville vennero aperti il 2 agosto dal Presidente della Repubblica Federale Tedesca Gustav Heinemann. Per la prima volta fu un capo di Stato a dichiarare ufficialmente aperti i Giochi, come avviene nel cerimoniale olimpico. Lo stesso Heinemann, alcune settimane dopo, avrebbe dichiarato aperti i Giochi della XX Olimpiade a Monaco.\nCi fu un'impennata nel numero dei paesi partecipanti, che passarono dai 29 di Tel Aviv 1968 a 41, con l'esordio delle nazioni del blocco sovietico. A titolo dimostrativo, vennero disputati eventi per atleti con disabilit\u00e0 diverse dalla paraplegia, come i 100 m per disabili visivi e il goalball. Nel nuoto vennero aggiunte quattro gare, nel \"dartchery\" o tiro del dardo (combinazione di freccette e tiro con l'arco) vennero introdotte le competizioni individuali maschile e femminile, nel tennistavolo fu aggiunta la gara a squadre.\nNel corso della manifestazione vennero svolti dei test spiroergometrici su un campione di 100 atleti, i cui risultati suggerirono di inserire le corse in carrozzina su lunga distanza nel programma dei Giochi. Ai successivi Giochi del 1976 vennero aggiunte al programma quattro distanze, 200 m, 400 m, 800 m e 1500 m.\nNel 1984, quando il Comitato Olimpico Internazionale (CIO) approv\u00f2 la denominazione Giochi paralimpici, i Giochi di Heidelberg 1972 vennero posteriormente riconosciuti come IV Giochi paralimpici estivi."}
{"id": "364704", "revid": "256896", "url": "https://it.wikipedia.org/wiki?curid=364704", "title": "Presidenti dell'Albania", "text": ""}
{"id": "364708", "revid": "30297", "url": "https://it.wikipedia.org/wiki?curid=364708", "title": "Harddiscaunt", "text": ""}
{"id": "364710", "revid": "251180", "url": "https://it.wikipedia.org/wiki?curid=364710", "title": "Muddy Waters", "text": "Considerato uno dei pi\u00f9 grandi bluesmen di tutti i tempi nonch\u00e9 uno degli artisti pi\u00f9 influenti del ventesimo secolo, Muddy Waters \u00e8 stato ispirazione per l'esplosione della musica beat britannica degli anni sessanta e punto di riferimento per gruppi come Rolling Stones e Yardbirds.\nMuddy Waters \u00e8 stato posizionato al 49\u00ba posto nella lista dei 100 migliori chitarristi di tutti i tempi stilata dalla rivista \"Rolling Stone\".\nLa sua vita e quella della casa discografica Chess sono state raccontate nel film del 2008 \"Cadillac Records\".\nBiografia.\nVenne soprannominato fin da bambino Muddy Waters (\"acque fangose\") dalla nonna per via della sua abitudine di sguazzare nel fango in riva al Mississippi. Suo padre, Ollie Morganfield, era un contadino e un musicista; sua madre, Berta Jones, mor\u00ec quando Muddy Waters aveva appena tre anni, lasciando ben dieci figli. In seguito alla morte della madre, Muddy segu\u00ec la nonna a Clarksdale. Qui, all'et\u00e0 di nove anni inizi\u00f2 a suonare l'armonica e a sedici la chitarra.\nNonostante guadagnasse qualche centesimo suonando a feste e pic-nic nei dintorni di Clarksdale, lavorava, come la maggior parte dei neri del Sud, come raccoglitore nei campi di cotone dei bianchi.\nSon Slims, violinista e chitarrista, fu uno dei suoi primi maestri e con lui nel 1942 fece la sua prima registrazione per l'esperto in folklore Alan Lomax. Per un certo periodo gest\u00ec un \"juke joint\", una sorta di locale improvvisato dove si praticava il gioco d'azzardo e si poteva ascoltare la musica di un jukebox, o lo stesso Muddy che si esibiva dal vivo.\nLe sue prime registrazioni non vennero pubblicate (uscirono solo decenni dopo), e Muddy Waters decise di andare a cercar fortuna a Chicago, dove il blues stava ormai dilagando. Arrivato nella maggiore citt\u00e0 dell'Illinois, lavorava di giorno come autista e di sera suonava nei bar e in piccoli club. Fece cos\u00ec conoscenza con Sonny Boy Williamson e Tampa Red.\nTrov\u00f2 presto un contratto con la casa discografica blues Aristocrat Records, fondata nel 1947 da Charles ed Evelyn Aron in societ\u00e0 con Fred and Mildred Brount; l'etichetta venne poi rilevata dai fratelli Leonard e Phil Chess, che nel 1950 le cambiarono il nome in Chess Records; in seguito per l'etichetta avrebbero firmato bluesmen come Little Walter, Howlin' Wolf e Chuck Berry.\nIl Successo.\nInizialmente, i fratelli Leonard e Phil Chess \u2013 fondatori dell'omonima casa discografica \u2013 non permisero a Muddy di farsi accompagnare dalla propria band nelle registrazioni in studio; difatti, nei primi dischi pubblicati per la Chess Records, \u00e8 Ernest \"Big\" Crawford al contrabbasso ad accompagnare Waters alla chitarra elettrica. Dopo qualche anno, Chess cambi\u00f2 idea, e nel settembre del 1953 registr\u00f2 per la prima volta Muddy Waters e l'intera band. Quest'ultima rimane una delle formazioni pi\u00f9 acclamate e influenti della storia del blues: Little Walter all'armonica, Jimmie Rogers alla chitarra, Elga Edmonds (noto anche come Elgin Evans) alla batteria e Otis Spann al piano. La band, durante tutti gli anni cinquanta, registr\u00f2 una serie di classici passati alla storia del genere, con l'aiuto del bassista/cantautore Willie Dixon, che per loro compose classici come \"Hoochie Coochie Man\" (Numero 8 nella classifica dei singoli R&amp;B pi\u00f9 venduti), \"I Just Want to Make Love to You\" (Numero 4), e \"I'm Ready\". Secondo il critico di \"Rolling Stone\" Robert Palmer, queste tre canzoni rimangono il cavallo di battaglia della band. Muddy Waters, insieme all'armonicista Little Walter e al bluesman/band leader Howlin' Wolf, regn\u00f2 su tutta la scena blues di Chicago dei primi anni cinquanta; la sua band fu riconosciuta da molti come la migliore del periodo. Mentre Little Walter, sebbene nel 1952 inizi\u00f2 una carriera solista, continu\u00f2 a collaborare con Waters per tutto il decennio; Muddy svilupp\u00f2 invece, nei confronti di Howlin' Wolf, una sorta di rispettosa rivalit\u00e0. Altri successi della band di Muddy Waters furono \"Mannish Boy\" e \"Sugar Sweet\" nel 1955, seguite dalle hit \"Trouble No More\", \"Forty Days &amp; Forty Nights\" e \"Don't Go No Farther\" nel 1956.\nNel 1958, Muddy Waters si esib\u00ec in Inghilterra, e fece scalpore grazie al suo sound elettrico, potente e folgorante. La popolazione inglese, abituata al folk/blues di Sonny Terry, Brownie McGhee e Big Bill Broonzy, rimase profondamente colpita da Waters e dalla sua band; la loro esibizione aliment\u00f2 in loro il rispetto per un genere come il blues. Al Jazz Festival di Newport del 1960, Muddy Waters tenne una storica \"performance\" che fu registrata e pubblicata in un LP dal titolo \"At Newport 1960\".\nDopo il grande successo riscosso in patria dalla sua ultima grande hit, \"I'm Ready\" del 1956, per la maggior parte della restante carriera Muddy Waters registr\u00f2 soprattutto album, come \"Brass and the Blues\" o \"Electric Mud\". Nel 1967 collabor\u00f2 con Bo Diddley, Little Walter e Howlin' Wolf, registrando con loro alcuni album. Nel 1972 torn\u00f2 in Inghilterra, e registr\u00f2 le \"London Muddy Waters Sessions\" con Rory Gallagher, Steve Winwood, Rick Grech e Mitch Mitchell.\nMorte.\nMuddy Waters mor\u00ec nel sonno il 30 aprile 1983 nella sua casa di Westmont, poche settimane dopo il suo 70\u00ba compleanno. Al suo funerale, una folla di musicisti blues e fan rese omaggio a una delle forme d'arte pi\u00f9 genuine.\nDue anni dopo la sua morte, la citt\u00e0 di Chicago onor\u00f2 il suo ricordo rinominando una parte della 43rd Street in \"Honorary Muddy Waters Drive\", laddove un tempo egli aveva abitato.\nA proposito della morte di Muddy Waters, B.B. King dichiar\u00f2 a \"Guitar World\": \u00abDovranno passare anni e anni prima che la maggior parte della gente comprenda quanto \u00e8 stato grandioso per la storia della musica americana\u00bb.\nInfluenza culturale.\nMuddy Waters ebbe una profonda influenza su molti generi musicali: blues, rhythm blues, rock 'n' roll, hard rock, folk, jazz e country. Aiut\u00f2 inoltre Chuck Berry ad ottenere il suo primo contratto, presentandolo a Chess.\nIl suo tour del 1958 in Inghilterra port\u00f2 la popolazione a conoscere il moderno blues urbano, le sue esibizioni furono le uniche a godere di un'amplificazione, creando un sound elettrico mai udito prima; l'impatto fu talmente devastante che un critico, trovando la band troppo rumorosa, si chiuse in bagno per scrivere la propria recensione. Il suo uso dell'amplificazione fu descritto come l'anello mancante tra il Delta Blues e il Rock 'n' Roll.\nLa rivista \"Rolling Stone\" prese il proprio nome dall'omonimo brano di Waters del 1950, cos\u00ec come il gruppo dei Rolling Stones, che fu profondamente influenzato dalla musica di Muddy. Jimi Hendrix disse di lui che fu il primo chitarrista che lo impression\u00f2 da bambino, \u00abun effetto cos\u00ec forte da spaventarmi\u00bb. I Cream reinterpretarono \"Rollin' and Tumblin\"' nel loro album di debutto, \"Fresh Cream\" del 1966, siccome Eric Clapton era grande fan di Muddy, e la sua musica ebbe grande influenza su di lui. La canzone fu reinterpretata anche dai Canned Heat e adattata da Bob Dylan nell'album \"Modern Times\". Il testo di una delle canzoni pi\u00f9 celebri dei Led Zeppelin, \"Whole Lotta Love\", si basa su quello della celebre hit di Muddy Waters, \"You Need Love\", composta da Willie Dixon. Quest'ultimo compose alcune delle canzoni pi\u00f9 celebri di Waters, come \"I Just Want to Make Love to You\" (che divenne grande hit radiofonica di Etta James, e fu ripresa dai Foghat), \"Hoochie Coochie Man\", che fu reinterpretata con successo dalla Allman Brothers Band, e \"I'm Ready\". Nel 1993 Paul Rodgers, pubblic\u00f2 un album tributo a Waters, dal titolo \"Muddy Waters Blues\", a cui presero parte artisti celebri come Gary Moore, Brian May e Jeff Beck.\nAngus Young, del gruppo rock AC/DC, dichiar\u00f2 l'influenza che Muddy Waters ebbe su di lui; la canzone degli AC/DC \"You Shook Me All Night Long\" \u00e8 infatti ispirata a \"You Shook Me\", brano che fu ripreso anche dai Led Zeppelin nel loro album di debutto.\nVarie canzoni di Muddy Waters, sono incluse nella colonna sonora di alcuni film di Martin Scorsese, grande fan del musicista.\nMuddy Waters \u00e8 inoltre citato nella canzone \"Come Together\" dei Beatles, e nella canzone \"Cleaning Windows\" di Van Morrison.\nAltre citazioni a Muddy Waters si possono trovare in differenti media, come film, cartoni animati o show televisivi.\nPremi e onorificenze.\nRock and Roll Hall of Fame.\nAlcune sue canzoni sono state inserite nella Rock and Roll Hall of Fame, come brani significativi per la nascita del rock and roll:\nOnorificenze.\nMuddy Waters \u00e8 stato inserito nel 1980 nella Blues Foundation Hall of Fame, nel 1987 nella Rock and Roll Hall of Fame e al diciassettesimo posto nella lista dei 100 migliori artisti secondo Rolling Stone. Nel 1992 ha vinto il Grammy Award alla carriera. Nel 1994, gli \u00e8 stato dedicato il francobollo da 29 centesimi.\nU.S. Postage Stamp"}
{"id": "364740", "revid": "438678", "url": "https://it.wikipedia.org/wiki?curid=364740", "title": "La carne", "text": "La carne \u00e8 un film del 1991 diretto da Marco Ferreri.\n\u00c8 stato presentato in concorso al 44\u00ba Festival di Cannes.\nTrama.\nPaolo \u00e8 un impiegato comunale, che nel tempo libero lavora al pianobar di un locale, \u00e8 divorziato ed ha due figli che stanno con la ex moglie. Paolo ricorda spesso sua madre e la Prima comunione, con la quale gli pare di vivere una esperienza totalizzante nel divino.\nNel night del suo amico Nicola, Paolo conosce la giovane burrosa Francesca, reduce da una relazione con un guru indiano, che ha appena abortito ed \u00e8 sola. L'intimit\u00e0 scocca fra i due: per Paolo \u00e8 la vittoria dell'ultrasesso e della fusione che tutto completa ed esalta, fusione che la sacerdotessa gli assicura grazie ad una speciale tecnica orientale, che permette al compagno uno stato di permanente efficienza.\nSi rinchiudono nella casa al mare di lui a sud di Roma dove, dopo aver riempito il frigorifero, passano il tempo a mangiare e a fare l'amore, interrotti solo da una rapida incursione dei due figli in visita a Paolo e da un gruppetto di amici.\nMa Francesca \u00e8 migrante, come le cicogne che volano nei paraggi e ad un dato momento pensa di andarsene in altri lidi, mentre il partner capisce che per \"comunicare\" davvero non c'\u00e8 che una alternativa: o amarsi totalmente, o fare a pezzi quel corpo bianchissimo e voluttuoso di donna, metterlo in frigo e mangiarselo in riva al mare davanti al sole.\nCos\u00ec, dopo aver fatto animalescamente l'amore nella cuccia del prediletto cane Giovanni, l'ansia insana di Paolo viene appagata.\nLa uccide, la seziona e la conserva in frigorifero per cibarsene.\nTitolo.\nIl titolo\" La carne\" fu suggerito a Marco Ferreri da Ciro Ippolito, che inizialmente doveva produrre il film. Ippolito dieci anni prima aveva distribuito un film porno americano con lo stesso titolo."}
{"id": "364754", "revid": "2175", "url": "https://it.wikipedia.org/wiki?curid=364754", "title": "Animisti", "text": ""}
{"id": "364764", "revid": "2203404", "url": "https://it.wikipedia.org/wiki?curid=364764", "title": "Primi ministri dell'Albania", "text": "Elenco dei primi ministri dell'Albania a partire dalla sua indipendenza nel 1912.\nPrimi ministri dell'Albania.\nRepubblica Albanese (1925-1928).\nDurante il periodo in cui l'Albania fu una repubblica con Ahmet Zogu come presidente la carica equivalente al Primo Ministro era quella del Ministro-Capo ed era ricoperta dal Ministro della Giustizia."}
{"id": "364808", "revid": "8596", "url": "https://it.wikipedia.org/wiki?curid=364808", "title": "Ahmet Zogu", "text": ""}
{"id": "364820", "revid": "834", "url": "https://it.wikipedia.org/wiki?curid=364820", "title": "Edmundo Alves de Souza Neto", "text": ""}
{"id": "364831", "revid": "1064007", "url": "https://it.wikipedia.org/wiki?curid=364831", "title": "Fatos Nano", "text": "Pi\u00f9 volte Primo ministro dell'Albania; \u00e8 stato il primo leader e fondatore del Partito Socialista Albanese e membro del Parlamento albanese dal 1991 al 1993 e dal 1997 al 2009. Ha riformato l'ideologia marxista-leninista anti-revisionista del Partito Laburista Albanese in socialdemocrazia per il suo successore, il Partito Socialista. Durante la sua guida, il Partito Socialista, a seguito di riforme, si un\u00ec all'Internazionale Socialista e al Partito del Socialismo Europeo. Nano \u00e8 stato candidato alle elezioni presidenziali del 2007 ma non ha vinto. Ha nuovamente corso alle elezioni presidenziali del 2012, ma non si \u00e8 nemmeno qualificato come candidato, perch\u00e9 i leader dei partiti in Parlamento hanno ostacolato i rispettivi parlamentari a eleggerlo come candidato alle elezioni.\nBiografia.\nFatos Nano \u00e8 figlio di Thanas Nano, gi\u00e0 direttore della Radio Televisione Albanese, e Maria Nano, funzionaria di governo. Nano era l'unico figlio maschio della famiglia. \u00c8 cresciuto nella Strada Hoxha Tahsim, a est di Tirana. Ha conseguito il diploma alla Scuola Superiore \u201cSami Frasheri\u201d, riservata ai bambini della nomenclatura. \u00c8 stato primo ministro dell\u2019Albania pi\u00f9 volte. Fatos Nano ha riformato l'ideologia anti-revisionista marxista-leninista del Partito del Lavoro d\u2019Albania nel Partito Socialista d\u2019Albania, del quale \u00e8 il fondatore.\nNei primi anni dell'adolescenza, Nano era ansioso di imparare le lingue straniere e suonare la chitarra. Nel secondo anno di scuola superiore, Nano ha fondato un gruppo rock che suonava la musica dei Beatles, rigorosamente vietata al pubblico al tempo della dittatura comunista.\nSi \u00e8 laureato in economia politica presso l'Universit\u00e0 di Tirana nel 1974. Successivamente si \u00e8 specializzato in economia politica. Dopo la laurea, dal 1978 fino al 1981, Fatos Nano ha lavorato nella gestione dei mulini metallurgici di Elbasan. Dal 1981 al 1984, Nano ha lavorato come economista presso l'Azienda Agricola di Priska a Tirana. Nel 1983 l'Universit\u00e0 di Tirana gli conferisce il dottorato in economia politica. Nel 1984, \u00e8 stato nominato ricercatore per i problemi socio-economici e le riforme economiche e di mercato dei paesi del blocco dell'Est Europa presso l\u2019Istituto dei Studi Marxista-Leninista a Tirana, dove ha lavorato fino al 1990. Quando Fatos Nano lavorava nell'Istituto Marxista-Leninista era continuamente sotto la tutela di Nexhmije Hoxha, moglie del dittatore Enver Hoxha. Da li \u00e8 stato scelto per favori speciali. Nexhmije Hoxha ha seguito la sua carriera passo dopo passo e lo ha aiutato in punti strategici per passare da un lavoro all'altro. Dal 1978 al 1990, Nano ha lavorato anche come docente (lettore) in varie facolta dell'Universit\u00e0 di Tirana.\nSi \u00e8 sposato per la prima volta nel 1976, con Rexhina Nano; con la quale ha avuto un figlio e una figlia, Sokol e Edlira. Nel 2002 Nano ha divorziato da Rexhina Nano, e poi ha sposato l'imprenditrice Xhoana Nano, con la quale vive attualmente tra Vienna e Tirana. Fatos Nano \u00e8 inoltre di religione cristiano ortodossa essendo proveniente da una famiglia di codesta fede\nImprigionamento.\nNel 1993 fu incarcerato con l'accusa di corruzione. Lasci\u00f2 la prigione nel marzo 1997 e torn\u00f2 al potere quattro mesi dopo, avendo vinto a grande maggioranza nelle elezioni anticipate. Deve dimettersi nell'ottobre 1998 dopo una crisi socio-politica."}
{"id": "364856", "revid": "1543377", "url": "https://it.wikipedia.org/wiki?curid=364856", "title": "Universit\u00e0 Mount Allison", "text": "La Universit\u00e0 Mount Allison (abbreviata Mount A oppure MtA) si trova a Sackville, Nuovo Brunswick, Canada, ha 2250 studenti provenienti da 50 paesi ed offre quasi esclusivamente corsi undergraduate (1\u00b0 ciclo di studi accademici), della durata di 4 anni. Si \u00e8 quasi sempre collocata (21 volte su 29) al primo posto del ranking canadese Maclean's, nella categoria \"undergraduate\". \nAlla Mount Allison l'insegnamento \u00e8 intensivo e si svolge in piccole classi composte da pochi studenti.\nL'universit\u00e0 vanta un tasso record nel mondo anglosassone di studenti premiati con la Rhodes Scholarship, designata al finanziamento di master e dottorati all'Universit\u00e0 di Oxford. \u00c8 stata linoltre la prima universit\u00e0 dell'impero britannico ad aver conferito il titolo di bachelor ad una donna (Grace Annie Lockhart, Bacelor in Scienze, 1875). Mount Allison ha la pi\u00f9 alta disponibonibilit\u00e0 patrimoniale per studente del Canada. Vi ha insegnato James Batcheller Sumner che in seguito ottenne il Premio Nobel per la chimica. \nStoria.\nLe origini della Mount Allison University risalgono all'accademia maschile fondata nel 1839 da un mercante metodista locale, Charles Frederick Allison.\nIl nonno di Charles Allison era emigrato in Canada dall'Irlanda alla fine del 1700, a causa delle conseguenze di una cena con l'esattore locale del governo. Volendo fare una buona impressione su di lui, gli Allison aveva apparecchiato la tavola con l'unico bene pregiato che avevano: cucchiai d'argento. Finita la serata, l'esattore li inform\u00f2 che, se la famiglia poteva permettersi cucchiai d'argento, poteva certamente pagare pi\u00f9 tasse. Gli Allison lasciarono poco tempo dopo l'Irlanda.\nI cucchiai sono ora in mostra nella biblioteca dell'universit\u00e0.\nNel giugno del 1839, Charles Allison propose la costruzione di una scuola ai metodisti wesleiani. La proposta di comprare un terreno a Sackville, di costruire i palazzi necessari ad un'accademia, e di contribuire con finanziamenti di 100 $ l'anno per dieci anni, fu accettata, e l'accademia maschile wesleiana apr\u00ec nel 1843.\nNel 1854 fu aperta un'istituzione femminile, chiamata poi \"Ladies College\" (dall'inglese: College delle donne), che corrispondesse a quella maschile. Nel luglio 1862 fu organizzato il Mount Allison College, istituto che garantiva una certificazione. I primi due studenti, Howard Sprague e Josiah Wood, si laurearono nel maggio 1863. Nel 1875, a Mount Allison si laure\u00f2 Grace Annie Lockhart, la prima donna nell'impero britannico.\nPer circa un secolo, Mount Allison funzion\u00f2 come somma di tre parti distinte: il collegio, l'accademia maschile e quella femminile.\nLa chiusura della scuola femminile nel 1946 e dell'accademia maschile 1953, coincise con un periodo di espansione dell'universit\u00e0 vera e propria, che ottenne molto spazio in pi\u00f9. Con il 1958 cominci\u00f2 un periodo di costruzione e di acquisizione di palazzine. In questo periodo, venne decisa la riaffermazione dello scopo iniziale: offrire una laurea (il bachelor) di alta qualit\u00e0 nelle arti libere, come pure continuare a garantire programmi professionali in campi ormai sviluppati sul posto.\nIstruzione.\nLa missione ufficiale della Mount Allison University \u00e8 quella di promuovere \"la formazione e la diffusione della conoscenza in una comunit\u00e0 di apprendimento intensivo, incentrata sullo studente e somministrata in un habitat familiare e amichevole\". I titoli accademici offerti sono il bachelor in Arte (\"Bachelor of Art\"), Scienza (\"Bachelor of Science\"), Commercio (\"Bachelor of Commerce\"), Belle Arti (\"Bachelor of Fine Arts\") e Musica (\"Bachelor of Music\") e certificati di bilinguismo. Viene inoltre offerto un Bachelor in Scienze dell'Aviazione, sviluppato in collaborazione con il Moncton Flight College.\nFacolt\u00e0 di Arte (Bachelor in Arte, Bachelor in Musica, Bachelor in Belle arti)\nFacolt\u00e0 di Scienze Sociali (Bachelor in Arte, Bachelor in Commercio)\nFacolt\u00e0 di Scienze (Bachelor in Scienze)\nPrimati.\nCome gi\u00e0 detto, Mount Allison \u00e8 stata la prima universit\u00e0 dell'impero britannico a laureare una donna, Grace Annie Lockhart, che ricevette il \"Bachelor of Science\" nel 1875. \u00c8 stata anche la prima universit\u00e0 a conferire un \"Bachelor of Arts\" ad una donna, Harriet Starr Stewart.\nInoltre, Mount Allison vanta la galleria d'arte universitaria pi\u00f9 antica del Canada; \u00e8 stata la prima a collegare tutto il campus alla rete ed \u00e8 stata la prima ad offrire un programma di Studi Canadesi.\nInfine, \u00e8 tra le prime per l'installazione di servizi per studenti disabili.\nQualit\u00e0.\nLa Mount Allison University ha sempre raggiunto i migliori posti del \"sondaggio annuale sulle universit\u00e0 canadesi\" condotto dalla rivista Maclean's.\nNel primo sondaggio, ha raggiunto il terzo posto su tutte le universit\u00e0 del paese, ed in seguito \u00e8 stata sempre tra le prime due migliori nella categoria \"undergraduate\".\nMount Allison ha formato pi\u00f9 vincitori della Rhodes Scholarship per capita pi\u00f9 di ogni altra universit\u00e0 nel Commonwealth.\nSport.\nIl nome della squadra nel campionato interuniversitario canadese \u00e8 \"Mount Allison Mounties\". La squadra di football non ha ottenuto buoni risultati negli ultimi anni, e molte sue squadre di altri sport non raggiungono un buon livello nel campionato interuniversitario. Va ricordato che l'universit\u00e0 ha solo 2.200 studenti, e compete con altri college e piccole universit\u00e0.\nCampus.\nGli studenti si ritrovano sempre in posti come Ducky's, il Tantramarsh Club (\"The Pub\"), Joey's, Mel's Tea Room, ed il Bridge Street Caf\u00e9.\nIl giornale del campus, \"The Argosy\", \u00e8 stampato settimanalmente dalla Argosy Publications Inc., un'organizzazione indipendente finanziata dagli studenti attraverso un contributo annuale. La prima pubblicazione risale al 1875, facendo di questo giornale una delle pubblicazioni continue pi\u00f9 vecchie del Canada Atlantico.\nGli studenti dell'universit\u00e0 sono chiamati \"Allisonians\". L'abbreviazione ufficiale, riconosciuta dal giornale del campus, \u00e8 Mt. A."}
{"id": "364863", "revid": "1610933", "url": "https://it.wikipedia.org/wiki?curid=364863", "title": "Codirosso", "text": ""}
{"id": "364867", "revid": "641144", "url": "https://it.wikipedia.org/wiki?curid=364867", "title": "Velocit\u00e0 asintotica", "text": "La velocit\u00e0 asintotica di un flusso di fluido \u00e8 la velocit\u00e0 assunta dal fluido in condizione indisturbata. La definizione vale anche nel caso di velocit\u00e0 relative.\nSe si osserva un fenomeno fluidodinamico (ad esempio le linee di flusso attorno ad un profilo alare) si possono notare due zone del campo di moto del fluido: una nelle prossimit\u00e0 del profilo stesso e una a grande distanza. La velocit\u00e0 rilevata in un punto qualsiasi di questa zona costituisce la velocit\u00e0 asintotica (la corrente di fluido qui si dice indisturbata perch\u00e9 non vi sono deformazioni delle linee di flusso dovute ad un corpo immerso nel fluido)."}
{"id": "364874", "revid": "2128848", "url": "https://it.wikipedia.org/wiki?curid=364874", "title": "Scuola privata", "text": "Per scuola privata si intende una scuola non amministrata dallo Stato. Queste hanno totale libert\u00e0 circa materie e insegnanti, nel caso in cui siano scuole solamente private e non paritarie. Una scuola paritaria, essendo pubblica, sebbene la gestione non sia di competenza dello Stato, pu\u00f2 rilasciare i medesimi titoli della scuola statale, le scuole paritarie devono impiegare docenti abilitati e seguire gli stessi programmi della scuola statale. Le rette pagate dagli studenti costituiscono fondi necessari all'ordinaria gestione della scuola, potrebbero per\u00f2 esserci scuole paritarie senza scopo di lucro.\nNord America.\nStati Uniti.\nL'educazione privata in Nordamerica copre l'intero campo delle attivit\u00e0 educative, dagli asili infantili all'istruzione di terzo livello. Le rette annuali per la categoria K-12 vanno da zero a pi\u00f9 di 40000$.\nNegli Stati Uniti i finanziamenti delle scuole private sono generalmente forniti dalle rette degli studenti, dalle donazioni e dalle sovvenzioni da parte di enti religiosi, fondazioni o privati. Il finanziamento pubblico di istituti religiosi \u00e8 o soggetto a restrizioni o eventualmente proibito, a seconda dell'interpretazione dei giudici del primo emendamento. Invece gli istituti privati non religiosi potrebbero teoricamente ricevere tali finanziamenti da parte dello Stato, ma preferiscono a questi i vantaggi di un controllo indipendente sull'ammissione degli studenti e sui programmi dei corsi.\nEuropa.\nIn Europa il principio del finanziamento pubblico della scuola privata solitamente \u00e8 legato al principio della libert\u00e0 di scelta. Con il finanziamento pubblico l'accesso a una scuola privata \u00e8 garantito a tutti gli studenti che lo desiderano, anche a quelli che appartengono alle famiglie meno abbienti.\nIl finanziamento pubblico della scuola privata \u00e8 previsto in tutti i paesi europei, con l'eccezione di Italia e Grecia. Di seguito l'organizzazione nei singoli paesi.\nAustria.\nIn Austria l'esistenza delle scuole private \u00e8 protetta dalla costituzione (la soppressione delle scuole private fu uno dei primi provvedimenti presi dal nuovo governo nazista dopo l'anschluss). Il governo finanzia direttamente le scuole private in modo che queste risultino completamente gratuite per gli studenti.\nBelgio.\nIn Belgio non esistono differenze di status giuridico tra scuola statale e scuola privata. Lo Stato finanzia in egual misura tutte le scuole riconosciute. Gli studenti possono iscriversi liberamente e gratuitamente in qualsiasi scuola, statale o privata che sia.\nDanimarca.\nIn Danimarca non esistono differenze di status giuridico tra scuola statale e scuola privata. Lo Stato finanzia in egual misura tutte le scuole riconosciute. Gli studenti possono iscriversi liberamente e gratuitamente in qualsiasi scuola, statale o privata che sia.\nGermania.\nIn Germania il diritto di creare scuole private \u00e8 espressamente previsto dall'art. 7 della costituzione e non pu\u00f2 essere sospeso neppure durante un eventuale stato di emergenza. I costituenti hanno cos\u00ec voluto prevenire nuovi provvedimenti di \"allineamento\" (\"gleichschaltung\") come quello attuato dal governo nazista nel 1935.\nLa costituzione non prevede direttamente il finanziamento delle scuole private ma lo stesso art. 7 proibisce qualsiasi forma di discriminazione o segregazione di studenti dovuta alle condizioni dei genitori; pertanto i singoli land finanziano direttamente le scuole private al fine di evitare che queste, per mantenersi, debbano richiedere rette alle famiglie degli alunni (nel sistema federale tedesco, il governo centrale esercita solo un'azione di controllo e di coordinamento mentre la gestione pratica avviene a livello regionale). Gli studenti in questo modo possono iscriversi liberamente e gratuitamente in qualsiasi scuola privata, anche in una scuola religiosa che professa una religione diversa dallo studente stesso (es: uno studente musulmano pu\u00f2 iscriversi liberamente e gratuitamente in una scuola cattolica, etc).\nPaesi Bassi.\nNei Paesi Bassi non esistono differenze di status giuridico tra scuola statale e scuola privata. Lo Stato finanzia in egual misura tutte le scuole riconosciute. Gli studenti possono iscriversi liberamente e gratuitamente in qualsiasi scuola, statale o privata che sia.\nRegno Unito.\nNel Regno Unito le scuole private sono di due tipi, ben distinti l'uno dall'altro.\nLe \"voluntary schools\" (letteralmente: scuole volontarie) sono scuole private parificate, che rispettano alcune linee guida dettate dallo Stato e che sono finanziate dallo Stato. Rientrano in questo gruppo anche le scuole religiose. Tutti gli studenti possono iscriversi a una scuola volontaria liberamente e gratuitamente.\nGeneralmente chiamate scuole indipendenti (\"indipendent schools\") per la loro libert\u00e0 di operare al di fuori dei regolamenti governativi, le scuole private sono gradite da una significativa percentuale di genitori per il frequente raggiungimento di standard accademici superiori a quelli delle scuole statali e le maggiori opportunit\u00e0 in campi quali lo sport, il teatro e la musica. Molte scuole indipendenti sono riservate ai soli ragazzi o alle sole ragazze (bench\u00e9 questo stia diventando sempre meno comune), ed \u00e8 motivo di interesse il fatto che queste scuole tendano a mostrare risultati migliori (in particolare nei collegi femminili) per i loro allievi nelle tabelle annuali per i risultati GCSE e A Level.\nTra il 1980 e il 1997, grazie alla legge nota come \"Assisted Places Scheme\", gli studenti che superavano l'esame di ammissione a una scuola indipendente ma che non potevano sostenerne la retta ricevevano un sostanzioso contributo statale, che arrivava anche al 100% della retta stessa. In questo modo oltre 80.000 studenti provenienti da famiglie non abbienti si sono diplomati in una scuola indipendente, con un costo totale per lo Stato di circa 800 milioni di sterlinee. Gli studenti che hanno potuto frequentare una scuole indipendente grazie a questo provvedimento, all'esame per il diploma, hanno ottenuto voti mediamenti pi\u00f9 alti del 25% rispetto agli studenti che hanno frequentato una scuola statale. Per quanto riguarda l'ammissione a una universit\u00e0 elitaria (Oxford, Cambridge, etc), la percentuale di questi studenti era tre volte pi\u00f9 alta rispetto agli studenti che hanno frequentato una scuola statale. L\"'Assisted Places Scheme\", introdotto dal governo Thatcher nel 1980, fu abolito dal governo Blair nel 1997. Pertanto il reddito della famiglia di provenienza \u00e8 tornato a essere il principale elemento di selezione per l'ammissione a una scuola indipendente.\nLe scuole primarie indipendenti sono chiamate scuole preparatorie (\"preparatory school\") e a differenza delle omonime scuole statunitensi danno l'accesso alle scuole secondarie attraverso il Common Entrance Exam e non all'universit\u00e0.\nSvezia.\nIn Svezia vige il sistema del buono scuola (\"skolpeng\") ed \u00e8 gestito dai singoli comuni, non dallo Stato. Il valore di un buono scuola \u00e8 pari alla media del costo base di un singolo alunno in una scuola statale calcolato con sull'anno precedente. Ogni singola scuola, anche quelle private, riceve dal comune tanti buoni scuola quanti sono gli iscritti. Tutti gli studenti possono cos\u00ec iscriversi liberamente e gratuitamente in qualsiasi scuola, privata o statale che sia.\nItalia.\nLa distribuzione sul territorio italiano delle scuole private \u00e8 cos\u00ec organizzata::\nI dati, sostanzialmente stabili negli ultimi anni con un lieve aumento del numero complessivo degli alunni, mostrano che circa uno studente italiano su 10 frequenta una scuola privata, mentre queste rappresentano circa un quinto delle scuole italiane.\nLa gran parte delle istituzioni scolastiche non amministrate dallo Stato sono cattoliche (vedi Scuola cattolica). Nell'anno scolastico 2008/2009 le scuole cattoliche erano 7.116, per cui \u00e8 da ritenersi che costituiscano circa il 57% del totale delle scuole private. Le scuole cattoliche sono in progressiva riduzione, essendo calate da 11.121 nel 1991 a 8.472 nel 2004, fino a 7.116 nel 2008.\nIl rapporto tra gli alunni delle scuole private cattoliche e quelli delle scuole private laiche \u00e8 altalenante. Erano il 67,41% nel 1996, il 48,53% nel 2004 e sono risaliti al 51,09% nel 2006.\nFinanziamenti alla scuola privata in Italia.\nLe scuole non statali ricevono oggi denaro pubblico sotto forma di:\nSi precisa che l'Art. 33 della Costituzione italiana, al 3\u00b0 comma, dispone che:\nEnti e privati hanno il diritto di istituire scuole ed istituti di educazione, senza oneri per lo Stato.\nMa dice anche che:\n[...] \"La legge, nel fissare i diritti e gli obblighi delle scuole non statali che chiedono la parit\u00e0, deve assicurare ad esse piena libert\u00e0 e ai loro alunni un trattamento scolastico equipollente a quello degli alunni di scuole statali.\"\nSussidi diretti.\nIl DM 261/98 ed il DM 279/99 (Ministro della Pubblica Istruzione Luigi Berlinguer, Democratici di Sinistra), ed il testo unico \u201cconcessione di contributi alle scuole secondarie legalmente riconosciute e pareggiate\u201d che li converte in legge, costituiscono il presupposto per la successiva sistematica e regolare concessione di finanziamenti alle scuole private.\nIl governo D\u2019Alema bis con la legge 62/2000 sancisce l'entrata a pieno titolo nel sistema di istruzione nazionale delle scuole private, che pertanto devono essere trattate \u201calla pari\u201d anche sul piano economico. La legge prevede anche:\nIl governo Berlusconi, ministro Letizia Moratti, con il DM 27/2005 apporta alla Legge 62/2000 le seguenti modifiche:\nNel 2005 l'ammontare dei contributi alle scuole non statali \u00e8 di circa 500 milioni di euro (si veda la circolare ministeriale 38/2005).\nBuoni scuola.\nI buoni scuola vengono istituiti nel 2000 dal Governo di centro-sinistra con la Legge 62/2000 sulla parit\u00e0 scolastica con un piano straordinario di finanziamento, attuato poi dal governo di centro-destra con la Legge 289/2002 che prevede un tetto di 30 milioni di euro per il triennio 2003-2005.\nLa finanziaria del 2004 del governo Berlusconi, ministro Letizia Moratti, aumenta il tetto per il 2005 a 50 milioni di euro con accesso ai buoni per tutte le famiglie che entrano in graduatoria in base al limite di reddito. La legge sulla parit\u00e0 non prevede alcuna incompatibilit\u00e0 dei buoni statali con eventuali buoni regionali (previsti poi da Veneto, Emilia-Romagna, Friuli, Lombardia, Liguria, Toscana, Sicilia, Piemonte), per cui buoni statali e regionali risultano cumulabili.\nIn Lombardia, il sistema del buono scuola \u00e8 stato introdotto da Roberto Formigoni nel 2000: un finanziamento alle famiglie volto a sostenere il pagamento delle rette scolastiche e a garantire la libert\u00e0 d'educazione, che secondo i suoi critici ha beneficiato all'80% gli alunni delle scuole private (9% del totale della popolazione scolastica), senza criteri di merito o di reddito, per un totale di 400 milioni di euro tra 2001 e 2009. Secondo altri, la misura si \u00e8 rivelata inoltre inefficace nel favorire le scuole private, che non sono aumentate in numero n\u00e9 in alunni, e non ha favorito la qualit\u00e0 della formazione degli studenti lombardi, che nelle indagini OCSE PISA (2003 e 2006) sono scesi in classifica, ma ha costituito un semplice trasferimento di fondi dalla Regione alle famiglie degli studenti delle scuole private.\nNel Veneto, l'abolizione del buono-scuola fu oggetto del referendum regionale abrogativo del 2002, ma non super\u00f2 il quorum.\nTesi contrarie al sostegno alla scuola privata.\nPresunta incostituzionalit\u00e0 dei finanziamenti.\nL'articolo 33 della Costituzione della Repubblica italiana stabilisce che \u00abEnti e privati hanno il diritto di istituire scuole ed istituti di educazione, senza oneri per lo Stato.\u00bb, per questo i costi dovrebbero essere sostenuti unicamente dagli studenti attraverso le rette scolastiche; i buoni scuola nel complesso costituiscono una spesa per lo Stato e i finanziamenti diretti contraddicono la lettera dell'articolo.\nD'altra parte, secondo l'art. 34 della Costituzione \u00abLa scuola \u00e8 aperta a tutti\u00bb, cosa che non \u00e8 vera per le scuole private nelle quali i dirigenti possono decidere se accettare o no un'iscrizione; \u00abI capaci e meritevoli, anche se privi di mezzi, hanno diritto di raggiungere i gradi pi\u00f9 alti degli studi\u00bb e questo viene reso loro possibile grazie alla gratuit\u00e0 di gran parte del percorso scolastico statale; inoltre \u00abLa Repubblica rende effettivo questo diritto con borse di studio, assegni alle famiglie ed altre provvidenze, che devono essere attribuite per concorso\u00bb e che devono poter coprire tutte le esigenze degli studenti, senza essere assorbite da rette scolastiche per le scuole private, visto che gli studenti meritevoli dovrebbero poter studiare senza necessit\u00e0 di lavorare anche quando la famiglia non fosse in grado di mantenerli.\nScarsi finanziamenti statali alla scuola pubblica.\nI contrari al finanziamento alle scuole private puntano l'indice anche sugli scarsi finanziamenti statali alla scuola pubblica.\nNello studio \u201cEducation at a glance 2011\u201d l'Ocse afferma che nel 2008, l'Italia ha speso il 4,8% del PIL per l'istruzione, ovvero 1,3 punti percentuali in meno rispetto al totale OCSE del 6,1% (posizionandosi al ventinovesimo posto su trentaquattro Paesi) (Tabella B2.1).\nInoltre tra il 2000 e il 2008, la spesa sostenuta dagli istituti d'istruzione per studente \u00e8 aumentata solo del 6% (rispetto alla media OCSE del 34%). Si tratta del secondo incremento pi\u00f9 basso tra i 30 Paesi considerati (Tabella B1.5).\nDiversamente da altri Paesi membri dell'OCSE, la spesa per studente non aumenta notevolmente in base al livello d'istruzione: in Italia, la spesa passa da 8.200 dollari al livello pre-primario a 9.600 dollari al livello terziario, rispetto all'aumento medio nell'area OCSE da 6.200 dollari al livello pre-primario a 13.700 dollari al livello terziario.\nGli insegnanti delle scuole secondarie inferiori raggiungono, in media nei Paesi OCSE, il livello pi\u00f9 alto della loro fascia retributiva dopo 24 anni di servizio, mentre in Italia, ci\u00f2 avviene solo dopo 35 anni di servizio (Tabella D3.1).\nNei Paesi OCSE, tra il 2000 e il 2009, gli stipendi degli insegnanti sono aumentati in media del 7%, in termini reali, ma in Italia sono leggermente diminuiti (-1%)(Tabella D3.3).\nScuola pubblica e scuola privata in Italia secondo l'Ocse.\nI sostenitori della scuola pubblica italiana ribadiscono l'alto livello di quest'ultima nei confronti di quella privata. Infatti sempre l'Ocse conferma che la performance di lettura tra studenti quindicenni della scuola privata e della scuola pubblica propende nettamente a favore della scuola pubblica. Il divario a favore della scuola pubblica \u00e8 il pi\u00f9 alto rispetto agli altri Paesi considerati dall'Ocse. Infatti l'Ocse scrive che: \u201cIn Ungheria, Indonesia, Italia, Giappone, Messico, Nuova Zelanda e nel Regno Unito le differenze nelle prestazioni, corrette per i fattori socio-economici dell'ambiente di provenienza sia degli studenti che delle scuole, pendono in grado statisticamente significativo a favore delle scuole pubbliche\" (Chart C1.3).\nInoltre i sostenitori della scuola pubblica ribadiscono il miglior clima disciplinare nelle scuole italiane pubbliche rispetto a quelle private. Infatti - sempre per l'Ocse - il clima disciplinare nelle scuole pubbliche italiane \u00e8 migliore.\nDiffusione del lavoro sommerso nell'istruzione privata.\nL'Istat ha calcolato che nel 2008 i dipendenti irregolari nel settore dell'istruzione privata erano 17.200 mentre nel 2009 si \u00e8 passati a 19.000 (+10,5%).\nOpinioni contrarie alla scuola privata.\nSecondo Daniele Checchi (ordinario di economia del lavoro all'Universit\u00e0 Statale di Milano) e Tullio Jappelli (professore di Economia Politica presso l'Universit\u00e0 di Napoli Federico II) non esistono ragioni di efficienza che suggeriscono di investire nella scuola privata.\nAnche Massimo Giannini (Professore ordinario di Economia Politica dell'Universit\u00e0 di Tor Vergata e membro del Centro di Ricerca Interuniversitario sullo Stato Sociale) ritiene che la scuola privata sia un sistema in cui i meritevoli rischiano di essere esclusi dall'istruzione provocando una perdita di efficienza per l'intera economia.\nInoltre Giannini ritiene che - in un sistema in cui lo Stato finanzia la scuola privata, determina la programmazione scolastica, vigila sulla qualit\u00e0 del servizio offerto dalle scuole private - i costi amministrativi e burocratici per l'intera economia potrebbero superare gli eventuali vantaggi.\nTesi a favore di una maggiore liberalizzazione della scuola.\nCostituzionalit\u00e0 dei finanziamenti.\nL'articolo 33 della Costituzione della Repubblica Italiana d\u00e0 il diritto \"ad Enti e privati di istituire scuole ed istituti di educazione senza oneri per lo Stato\", il fatto che i finanziamenti vengano dati a scuole gestite da privati, non costituisce violazione del suddetto articolo della Costituzione nel momento in cui anch'esse sono paritarie e pubbliche (aperte a tutti), come viene ricordato all'art 3 della legge 62/2000.\nIl finanziamento alla scuola privata viene introdotto dal Disegno di Legge n. 2741 presentato dal governo Prodi il 5 agosto 1997. Nell'art. 1 si riconosce \"... il valore e il carattere di servizio pubblico sulle iniziative di istruzione e formazione, promosse da enti e privati ...\" e si permettono stanziamenti a favore delle famiglie degli alunni che frequentano queste scuole private che perci\u00f2 vengono dette paritarie. Tuttavia \"... Le somme destinate agli alunni delle scuole paritarie sono accreditate presso le scuole stesse, che attestano la frequenza degli alunni ...\" (art. 3, 3).\nI buoni scuola servono a garantire l'articolo 34 della Costituzione secondo il quale \"La scuola \u00e8 aperta a tutti.\nL'istruzione inferiore, impartita per almeno otto anni, \u00e8 obbligatoria e gratuita.\nI capaci e meritevoli, anche se privi di mezzi, hanno diritto di raggiungere i gradi pi\u00f9 alti degli studi (i gradi successivi alla scuola dell'obbligo). inoltre \"La Repubblica rende effettivo questo diritto con borse di studio, assegni alle famiglie ed altre provvidenze, che devono essere attribuite per concorso\".\nL'articolo 34 \u00e8 un'applicazione al caso specifico della scuola dell'articolo 3 della costituzione che indica il pi\u00f9 generico diritto all'uguaglianza e il dovere dello Stato di rimuovere gli ostacoli che limitano di fatto la libert\u00e0 e l'uguaglianza dei cittadini, impedendo il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese.\nOceania.\nAustralia.\nIn Australia esistono due tipologie di scuola, la governativa (pubblica o statale) e la privata (indipendente o cattolica). I genitori mandano i propri figli in queste ultime per due motivi: per il prestigio e per una maggior possibilit\u00e0 di usufruire di laboratori e strumentazioni costose. Molte scuole private australiane sono finanziate in buona parte dal Governo, mentre non tutte le scuole pubbliche sono accessibili gratuitamente.\nGeneralmente le scuole private sono indirizzate verso lo sport. Le \"GPS School\" nel Nuovo Galles del Sud e nel Queensland vennero create allo scopo di promuovere determinati sport considerati \"elitari\". Molti istituti privati australiani sono soggetti a norme d'abbigliamento che obbligano l'utilizzo delle uniformi per entrambi i sessi.\nI prezzi in scuole private vanno da moderata nelle scuole indipendenti a molto costoso nelle pi\u00f9 grandi scuole private cattoliche. Molte delle pi\u00f9 prestigiose scuole anche prendono gli studenti chi vivono nel campus come comunit\u00e0 agricole possono essere svantaggiati da lunghe distanze alle citt\u00e0 in Australia."}
{"id": "364878", "revid": "47112", "url": "https://it.wikipedia.org/wiki?curid=364878", "title": "Sclerotizzazione", "text": "In medicina, si dice sclerotizzazione un processo o un procedimento (indotto o spontaneo) che consiste nella chiusura di un'arteria o di una vena fino all'ostruzione totale del condotto. Da tale problema consegue una mancanza di irrorazione sanguigna della zona colpita.\nTale procedimento si utilizza generalmente in casi di varicocele."}
{"id": "364882", "revid": "767487", "url": "https://it.wikipedia.org/wiki?curid=364882", "title": "The No One", "text": "I The No One sono stati un gruppo musicale pop punk italiano formatosi nel 1997 a Varese.\nNel 2006 tre componenti fondano una nuova band di genere dance/alternative rock, chiamata Hey Hey Radio!."}
{"id": "364886", "revid": "767487", "url": "https://it.wikipedia.org/wiki?curid=364886", "title": "Showbiz", "text": "Showbiz \u00e8 il primo album in studio del gruppo musicale britannico Muse, pubblicato negli Stati Uniti d'America il 28 settembre 1999 dalla Maverick Records e il 4 ottobre dello stesso anno dalla Taste Media nel Regno Unito. Prima era stato reso disponibile in Francia (il 7 settembre dalla Na\u00efve Records) e in Germania, Russia, Turchia e Ucraina (il 20 settembre dalla Motor Music Records).\nL'album ha venduto copie nel Regno Unito, venendo certificato disco di platino dalla British Phonographic Industry.\nDescrizione.\nNell'album sono presenti brani facenti gi\u00e0 parte del repertorio del gruppo risalenti al 1996 al 1999, ovvero dalle pubblicazioni del demo \"Newton Abbot Demo\" e degli EP \"Muse\" e \"Muscle Museum EP\". Il produttore John Leckie vide i Muse esibirsi in alcuni concerti nel Devon nella seconda met\u00e0 del 1998. Leckie collaborava con lo studio di registrazione \"Sawmills Studio\" di Dennis Smith che aveva gi\u00e0 messo a disposizione lo studio alla band per la realizzazione del loro primo EP. Nel 1998 comincia il rapporto tra Leckie e la band e questo sodalizio port\u00f2 alla realizzazione del disco che venne registrato il 15 maggio 1999.\nNel Regno Unito e negli Stati Uniti d'America l'edizione promozionale dell'album \u00e8 stata realizzata con confezione in plexiglas con il logo del gruppo inciso mentre altri dischi promozionali sono stati realizzati con una stampa in oro in copertina.\nNel 2006 l'album venne ristampato nel Regno Unito sotto l'etichetta East West Records. In occasione del decimo anniversario dell'uscita dell'album, il 18 agosto 2009 usc\u00ec nel formato 33 giri sotto l'etichetta Warner Music Group in Europa e in Nord America.\nEdizione speciale.\nDopo alcuni mesi dall'uscita dell'album, \u00e8 stata pubblicata un'edizione limitata nel Benelux contenente un disco aggiuntivo che contiene otto tracce che appariranno l'anno successivo nell'EP \"Random 1-8\".\nCuriosit\u00e0.\nLa canzone \"Sober\" \u00e8 contenuta nella colonna sonora del videogioco \"Gran Turismo 3\"."}
{"id": "364892", "revid": "125736970", "url": "https://it.wikipedia.org/wiki?curid=364892", "title": "Bipolo", "text": "Un bipolo, in elettrotecnica, \u00e8 un componente elettrico dotato di due morsetti che gli consentono di interagire con i fenomeni elettromagnetici esterni e il cui comportamento agli effetti esterni \u00e9 completamente definito dal legame costitutivo tra tensione e corrente. \nIn automatica \u00e9 assimilabile a un modello black box il cui comportamento \u00e9 definito da una funzione di trasferimento. \nLe propriet\u00e0 fondamentali del bipolo sono due: la tensione tra i due morsetti del bipolo \u00e8 indipendente dal cammino percorso e la corrente entrante che lo attraversa \u00e8, a meno del segno, uguale a quella uscente.\nDefinizione.\nCondizioni.\nLa descrizione del campo elettromagnetico \u00e8 basata sulle equazioni di Maxwell e in particolare la sua dinamica \u00e8 descritta dalla legge di Faraday e dalla legge di Amp\u00e8re-Maxwell, rispettivamente:\nformula_1\nNel caso di regime stazionario, ovvero a flusso magnetico e flusso elettrico costanti come in corrente continua, le correnti dovute alla variazione del campo elettromagnetico e alla polarizzazione elettrica e magnetica sono nulle quindi le due equazioni possono essere semplificate come segue:\nformula_2 \nQueste semplificazioni possono essere ritenute valide anche nel caso sia verificata la condizione di Max Abraham, in un regime variabile infatti, se la lunghezza d'onda del campo elettromagnetico formula_3 \u00e8 molto superiore alle dimensioni del sistema elettromagnetico formula_4 allora il tempo che il fronte d'onda impiega ad attraversare tutto il sistema pu\u00f2 essere considerato nullo e di conseguenza il regime variabile in esame pu\u00f2 essere considerato quasi stazionario, semplificazione che consente l'utilizzo delle equazioni di Maxwell trascurando le variabili spaziali e ottenere quindi un modello a parametri concentrati. Considerato che la corrente alternata \u00e8 distribuita in Europa, Asia e Africa alla frequenza di (in America e parte del Giappone a ) allora la condizione di Max Abraham \u00e8 rispettata per sistemi con dimensioni molto inferiori a una lunghezza d'onda di circa , di conseguenza nelle linee di trasmissione \u00e8 necessario adottare un modello a parametri distribuiti.\nBipolo.\nUn bipolo \u00e8 un elemento costituito dall'unione tra una superficie chiusa e una porta elettrica formata da due conduttori aventi per estremi una coppia ordinata di morsetti formula_5 in regime quasi stazionario. Da questa definizione derivano le due propriet\u00e0 fondamentali del bipolo: la tensione tra i due morsetti del bipolo \u00e8 indipendente dal cammino percorso e la corrente entrante che lo attraversa \u00e8 uguale in modulo a quella uscente.\nIn regime quasi stazionario il campo elettrico formula_6 \u00e8 un campo vettoriale conservativo infatti formula_7 ed \u00e8 quindi esprimibile come gradiente di un potenziale scalare, il potenziale elettrico: formula_8. In forma globale si ha allora che l'integrale tra formula_5 sul cammino formula_10 per il teorema del gradiente \u00e8:\nformula_11\nLa tensione formula_12 ai morsetti del bipolo allora \u00e8 pari alla differenza di potenziale elettrico tra le due superfici di livello passanti per i morsetti formula_5 ed \u00e8 indipendente dal cammino di integrazione formula_10.\nIn regime quasi stazionario l'unica corrente presente \u00e8 quella di conduzione che \u00e8 determinata dal campo di densit\u00e0 di corrente delle cariche libere formula_15. Si ottiene allora che la corrente di conduzione formula_16 entrante nel morsetto formula_17 con sezione formula_18 di superficie formula_19 e orientamento normale \u00e8 pari a meno del segno alla corrente formula_20 uscente dal morsetto formula_21 di sezione formula_22:\nformula_23\nSiccome la superficie chiusa del bipolo \u00e8 impermeabile a ogni fenomeno elettromagnetico allora agli effetti esterni questo \u00e8 completamente identificato dalla conoscenza della tensione e della corrente ai suoi morsetti, unici punti in cui il bipolo pu\u00f2 comunicare attraverso fenomeni elettromagnetici con l'esterno.\nLegame costitutivo.\nIl comportamento agli effetti esterni di un bipolo \u00e8 completamente definito dal legame costitutivo che intercorre tra le funzioni rispetto al tempo di tensione formula_24 e corrente formula_25. Se il legame \u00e8 definito da:\nallora il bipolo si dice stazionario. Se invece la caratteristica tensione-corrente \u00e8 della forma:\ncio\u00e8 le grandezze variano nel tempo e appaiono derivate e integrali delle tensioni e delle correnti, allora il bipolo \u00e8 detto dinamico. la caratteristica tensione-corrente del bipolo \u00e8 in genere rappresentabile con una o pi\u00f9 curve nel grafico V-I. Il bipolo stazionario ha una sola caratteristica mentre il bipolo dinamico ne ha infinite a seconda del regime di funzionamento: per esempio imponendo una certa corrente se ne calcola la tensione ai capi (bipolo controllato in corrente). Un altro modo di esprimere la caratteristica \u00e8:\noppure\nBipolo lineare.\nEbbene a seconda della caratteristica il bipolo \u00e8 lineare se la caratteristica \u00e8 lineare cio\u00e8 della forma (per esempio):\nChe su un diagramma tensione-corrente rappresenta appunto, una retta passante per l'origine.\nValgono inoltre le propriet\u00e0 dell'additivit\u00e0 e dell'omogeneit\u00e0 (propriet\u00e0 degli omomorfismi):\ncon formula_33.\nAnalisi termodinamica.\nUn bipolo \u00e8 assimilabile a un sistema termodinamico che scambia lavoro elettrico formula_34 con l'esterno tramite i suoi morsetti, mentre tramite la sua superficie chiusa scambia lavoro non elettrico formula_35 in modo reversibile e calore formula_36. Secondo il primo principio della termodinamica allora definite l'energia potenziale elettrica formula_37 e l'energia magnetica formula_38 accumulate nel bipolo si ha che:\nformula_39\nDefinita la potenza elettrica formula_40 allora il lavoro elettrico scambiato da un bipolo \u00e8 formula_41.\nBipoli perfetti.\nBipolo resistivo.\nBipolo che trasforma irreversibilmente il lavoro elettrico in calore.\nformula_42\nIl componente elettrico corrispondente \u00e8 il resistore. Si tratta di un bipolo lineare e passivo in quanto la sua potenza \u00e8 sempre assorbita. L'energia del resistore \u00e8 trasformata in calore irreversibilmente per effetto Joule. L'equazione costitutiva che caratterizza un resistore attraversato da una corrente elettrica \"i\" e sottoposto ad una tensione elettrica \"v\" risulta essere:\nformula_43\nBipolo capacitivo.\nBipolo che trasforma reversibilmente il lavoro elettrico in energia potenziale elettrica.\nformula_44\nIl componente elettrico corrispondente \u00e8 il condensatore. Tra i bipoli dinamici vi sono i condensatori con caratteristica dinamica:\nformula_45\ndove formula_46 \u00e8 la capacit\u00e0. Esso \u00e8 anche un elemento dotato di memoria poich\u00e9 la sua caratteristica \u00e8 univocamente determinata solo se si conosce il valore iniziale al tempo formula_47 della tensione. Inoltre il condensatore non \u00e8 un bipolo strettamente passivo infatti pu\u00f2 anche essere formula_48. In tal caso il bipolo \u00e8 conservativo, esso pu\u00f2 immagazzinare energia e rilasciarla completamente (e idealmente).\nBipolo induttivo.\nBipolo che trasforma reversibilmente il lavoro elettrico in energia magnetica e il componente elettrico corrispondente \u00e8 l'induttore.\nformula_49\nIl componente elettrico corrispondente \u00e8 l'induttore. Tra i bipoli dinamici vi sono gli induttori con caratteristica dinamica:\nformula_50\ndove formula_35 \u00e8 l'induttanza. Esso \u00e8 anche un elemento dotato di memoria poich\u00e9 la sua caratteristica \u00e8 univocamente determinata solo se si conosce il valore iniziale al tempo formula_47 della corrente. Inoltre l'induttore non \u00e8 un bipolo strettamente passivo infatti pu\u00f2 anche essere formula_48. In tal caso il bipolo \u00e8 conservativo, esso pu\u00f2 immagazzinare energia e rilasciarla completamente (e idealmente).\nBipolo convertitore.\nBipolo che trasforma reversibilmente lavoro elettrico in lavoro non elettrico.\nformula_54\nIl componente elettrico corrispondente \u00e8 l'utilizzatore nel caso di lavoro elettrico assorbito o il generatore nel caso di lavoro elettrico generato. Gli elementi che forniscono energia sotto forma di tensione sono i generatori: in particolare il generatore di tensione ideale e il generatore di corrente ideale. Essi sono detti ideali perch\u00e9 teoricamente possono fornire tensioni o correnti indefinitamente nel tempo e senza dissipazione. In realt\u00e0 questo non \u00e8 mai vero. Le caratteristiche del generatore sono lineari e quindi il bipolo generatore \u00e8 lineare, inoltre essi possono fornire energia o anche dissiparla e quindi sono bipoli attivi ma anche passivi.\nBipoli attivi e passivi.\nA seconda della trasformazione energetica o in generale dell'energia associata ad un bipolo, questo pu\u00f2 essere attivo o passivo. Consideriamo un bipolo e calcoliamo l'energia tra due istanti di tempo formula_55:\nebbene se tale energia \u00e8 sempre positiva data la convenzione dell'utilizzatore: formula_57 allora il bipolo \u00e8 detto passivo (strettamente passivo se formula_58), cio\u00e8 il bipolo assorbe energia. Viceversa se formula_59 allora il bipolo eroga (ossia attua un assorbimento negativo di energia) ed \u00e8 detto attivo (strettamente attivo se formula_60). Il caso formula_61 \u00e8 un caso particolare che implica che il bipolo conserva l'energia."}
{"id": "364893", "revid": "2074952", "url": "https://it.wikipedia.org/wiki?curid=364893", "title": "Dionigi (nome)", "text": "Origine e diffusione.\n\u00c8 una variante di Dionisio, e continua il greco \u0394\u03b9\u03bf\u03bd\u03cd\u03c3\u03b9\u03bf\u03c2 (\"Dionysios\"), nome derivato da quello del dio greco del vino e delle feste, Dioniso: ha quindi il significato di \"consacrato a Dioniso\", \"che viene da Dioniso\".\nLa forma francese media, \"Denis\", era assai comune in Francia nel Medioevo e venne portata in Inghilterra dai Normanni; si sparse successivamente in tutto l'occidente, ed \u00e8 presente anche in Italia come prestito linguistico, sia nelle forme maschili \"Denis\" e \"Dennis\" che nella femminile \"Denise\".\nOnomastico.\nMolti santi hanno portato questo nome; l'onomastico si pu\u00f2 pertanto festeggiare in date diverse, fra le quali:"}
{"id": "364909", "revid": "47767", "url": "https://it.wikipedia.org/wiki?curid=364909", "title": "Diomira", "text": "Origine e diffusione.\n\u00c8 un diverso adattamento italiano del nome di originee germanica Teodemaro, che \u00e8 composto da \"\u00feeud\" (\"popolo\") e \"meri\" (\"famoso\"), e significa quindi \"popolo famoso\" o \"celebre fra il popolo\".\nOnomastico.\nPoich\u00e9 non vi sono sante o beate di nome Diomira, l'onomastico si pu\u00f2 festeggiare in concomitanza con quello di Teodemiro, cio\u00e8 il 25 luglio, in ricordo di san Teodemaro, monaco e martire a Cordova."}
{"id": "364913", "revid": "37401", "url": "https://it.wikipedia.org/wiki?curid=364913", "title": "Pnf", "text": ""}
{"id": "364918", "revid": "287204", "url": "https://it.wikipedia.org/wiki?curid=364918", "title": "Doris (nome)", "text": "Origine e diffusione.\nDeriva dal greco \u0394\u03c9\u03c1\u03b9\u03c2 (\"Doris\") e significa \"[donna] dei dori\" (una trib\u00f9 greca che occupava il Peloponneso nel XII secolo a.C.) o \"della Doride\"; entrambi i nomi sono derivati dal personaggio mitologico di Doro, il cui nome \u00e8 forse correlato a \"doron\", \"dono\". Dalla stessa radice derivano anche Doriano e Doron.\nIl nome ha tradizione classica, essendo portato nella mitologia greca da Doride, una delle oceanine. Cominci\u00f2 ad essere usato come nome comune nella lingua inglese a partire dal XIX secolo\nOnomastico.\nIl nome \u00e8 adespota, non avendo sante che gli corrispondano. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "364926", "revid": "399", "url": "https://it.wikipedia.org/wiki?curid=364926", "title": "Disma (nome)", "text": "Origine e diffusione.\nL'etimologia \u00e8 ignota; generalmente viene ricondotto al greco antico \u03b4\u03c5\u03c3\u03bc\u03ac\u03c2 (\"dysmas\") o \u03b4\u03c5\u03c3\u03bc\u03b7 (\"dysme\", \"dusm\u00e9\"), che significa tramonto.\nDisma \u00e8 il nome dato nell'apocrifo Vangelo di Nicodemo al \"buon ladrone\" crocifisso insieme a Ges\u00f9.\n\u00c8 proprio dell'Italia centro-settentrionale, in particolare dell'Emilia, della Romagna e della Toscana.\nOnomastico.\nL'onomastico viene festeggiato il 25 marzo in memoria del gi\u00e0 citato san Disma, patrono di antiquari, ladri e moribondi."}
{"id": "364940", "revid": "4252", "url": "https://it.wikipedia.org/wiki?curid=364940", "title": "Domizio", "text": "Origine e diffusione.\nDeriva dal gentilizio latino \"Domitius\", basato probabilmente su \"domitus\" (\"che \u00e8 stato domato\", quindi \"docile\", \"mansueto\", dal participio passato del verbo \"domare\"), anche se altre fonti lo riconducono a \"domus\" (\"casa\", col significato quindi di \"domestico\"). Si tratta di un nome classico, ripreso in epoca rinascimentale in omaggio a diversi personaggi dell'antica Roma che lo portarono.\nIl nome Domiziano \u00e8 un patronimico di Domizio, mentre Domitilla \u00e8 un suo diminutivo.\nOnomastico.\nIl nome \u00e8 stato portato da pi\u00f9 santi, quindi l'onomastico si pu\u00f2 festeggiare in memoria di uno qualsiasi di essi, alle date seguenti:"}
{"id": "364946", "revid": "47767", "url": "https://it.wikipedia.org/wiki?curid=364946", "title": "Dolcino", "text": ""}
{"id": "364951", "revid": "767487", "url": "https://it.wikipedia.org/wiki?curid=364951", "title": "Diva (nome)", "text": "Origine e diffusione.\n\u00c8 un gruppo di nomi basati sul latino \"divus\", \"diva\" (ossia \"dio\", \"dea\"); la forma \"Divina\" pu\u00f2 rappresentare sia un diminutivo che una ripresa diretta dell'aggettivo \"divina\".\nOriginariamente, si trattava di nomi di matrice affettiva, che venivano imposto per augurare al nascituro grandi doti o per affidarlo all'amore divino (o per richiamare l'angelo custode, nel caso del composto \"Divinangelo\"). Pi\u00f9 di recente, la forma \"Diva\" pu\u00f2 aver acquisito maggiore diffusione sia grazie alla fama della \"Casta Diva\", un'aria della \"Norma\" di Bellini, sia come ripresa del termine \"diva\" (o \"divina\") dato come epiteto ad attrici e cantanti di successo.\nPer quanto riguarda la diffusione, \u00e8 maggiormente attestato in Toscana. Va notato che la forma \"Divina\" \u00e8 attestata anche in spagnolo e catalano, nelle quali rimanda all'attributo mariano di \"Divina Pastora\", nonch\u00e9 in inglese, in questo caso con diretto riferimento all'aggettivo \"divine\" (\"divina\", \"come una dea\").\nOnomastico.\nL'onomastico si pu\u00f2 festeggiare l'8 settembre in memoria di san Divo (o Dio), sacerdote e martire ad Alessandria d'Egitto sotto Diocleziano con i compagni Fausto e Ammonio."}
{"id": "364958", "revid": "47767", "url": "https://it.wikipedia.org/wiki?curid=364958", "title": "Didaco", "text": ""}
{"id": "364959", "revid": "86599", "url": "https://it.wikipedia.org/wiki?curid=364959", "title": "Cratere Carlini", "text": "Carlini \u00e8 un cratere lunare di 10,66 km situato nella parte nord-occidentale della faccia visibile della Luna, situato nel Mare Imbrium a nord del Dorsum Zirkel e del Mons La Hire.\nIl cratere, a forma di tazza e con un limitato pianoro interno, ha un'albedo maggiore del mare circostante, rendendo la sua distanza da alti impatti ancora pi\u00f9 evidente. \nIl cratere \u00e8 dedicato all'astronomo italiano Francesco Carlini.\nCrateri correlati.\nAlcuni crateri minori situati in prossimit\u00e0 di Carlini sono convenzionalmente identificati, sulle mappe lunari, attraverso una lettera associata al nome.\nIl cratere \"Carlini B\" \u00e8 stato ridenominato dall'Unione Astronomica Internazionale McDonald nel 1973."}
{"id": "364969", "revid": "110357539", "url": "https://it.wikipedia.org/wiki?curid=364969", "title": "Dalmazio", "text": "Origine e diffusione.\nDeriva dal \"cognomen\" latino di et\u00e0 imperiale \"Dalmatius\"; si tratta chiaramente di un etnico riferito alla regione geografica della Dalmazia, e il significato \u00e8 quindi \"dalmata\", \"abitante della Dalmazia\". Il nome della regione \u00e8 di origine incerta; alcune interpretazioni, confrontandolo con l'albanese \"delme\" (\"pecora\"), lo interpretano come \"paese delle pecore\", da una radice protoindoeuropea \"dhal\" o \"dhoil-n\" (\"giovane animale\").\nL'originale diffusione del nome in Italia, attestata in diverse regioni, \u00e8 dovuta principalmente al culto di san Dalmazio di Pedona, e a seguito della prima guerra mondiale il nome \u00e8 stato ripreso dai fautori dell'irredentismo dalmata-italiano. \u00c8 diffuso principalmente nel Centro-Nord Italia, soprattutto in Lombardia e secondariamente in Toscana e nelle Marche; la forma Dalmazzo \u00e8 invece tipica del Piemonte, in particolare della provincia di Cuneo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "364977", "revid": "287204", "url": "https://it.wikipedia.org/wiki?curid=364977", "title": "Doralice", "text": "Origine e diffusione.\n\u00c8 un nome di origine letteraria, probabilmente inventato dal Boiardo che lo cita nell\"Orlando innamorato\" e popolarizzato da Ariosto nell\"Orlando Furioso\"; nei due romanzi, Doralice \u00e8 la figlia del re di Granada, di cui sono innamorati Rodomonte e Mandricardo. Il suo nome potrebbe essere stato basto sulle parole greche \u03b4\u1ff6\u03c1\u03bf\u03bd (\"d\u00f4ron\", \"dono\") e \u03bb\u03cd\u03ba\u03b7 (\"l\u00fdk\u0113\", \"alba\"), col significato complessivo di \"dono dell'alba\".\nIn alcuni casi, comunque, \"Doralice\" pu\u00f2 anche costituire un composto di Dora e Alice.\nOnomastico.\nIl nome \u00e8 adespota, poich\u00e9 non sono esistite sante cos\u00ec chiamate. L'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "364980", "revid": "767487", "url": "https://it.wikipedia.org/wiki?curid=364980", "title": "Jon Lord", "text": "Fu un grande innovatore dell'organo Hammond di cui \u00e8 stato uno dei pi\u00f9 famosi utilizzatori, riuscendo a rendere il suo suono ruggente e adatto al sound hard rock. Fu anche membro della band Whitesnake.\nBiografia.\nGiovent\u00f9.\nVotato fin da giovane alla musica (il padre era un sassofonista), inizi\u00f2 a prendere lezioni di pianoforte classico, incoraggiato anche dal padre musicista, con un insegnante locale, tale Frederick Alt. La sua preparazione classica fu un marchio di fabbrica ricorrente nel suo lavoro, costantemente influenzato dalla musica classica, in particolar modo da Bach ed Elgar. Tra il 1952 ed il 1958 frequent\u00f2 la Wyggeston Grammar school di Leicester; fu in questo periodo che Lord conobbe il rock 'n' roll e l'R&amp;B, vedendo esibirsi al De Montfort Hall di Leicester artisti come Jerry Lee Lewis e Buddy Holly, ma la scoperta dell'organo Hammond, avvenuta grazie all'ascolto di organisti jazz come Jimmy Smith, lo segn\u00f2 per il resto della sua vita.\nTrasferimento a Londra.\nTerminati gli studi, nel 1959, si trasfer\u00ec a Londra dove frequent\u00f2 il Royal College of Music. Dopo le prime esperienze come pianista jazz con la \"The Bill Ashton Combo\", si trov\u00f2 a far parte della \"Red Bludd's Bluesicians\", chiamatasi successivamente The Art Wood Combo e quindi The Artwoods quando Art Wood (fratello maggiore di Ronnie Wood) vi prese parte come cantante.\nGli Artwoods finirono sotto contratto con l'etichetta discografica Decca Records e incominciarono a suonare senza sosta nei locali e club londinesi, finendo, nel 1966, nella classifica inglese con il singolo \"I Take What I Want\". Lo stesso anno viene pubblicato l'album \"Art Gallery\".\nNel 1967 la formazione cambia di nuovo nome, presentandosi come \"St Valentines Day Massacre\" in occasione dell'uscita di un loro singolo. Nello stesso periodo Lord si diploma in pianoforte al conservatorio.\nJon nel frattempo era anche arrangiatore e session-man (da ricordare la sua partecipazione nel 1964 al primo album omonimo dei Kinks) e form\u00f2 i \"Santa Barbara Machine Head\" che per\u00f2 si divisero con solo tre brani registrati all'attivo.\nSuccessivamente prese parte ai \"The Flowerpot Men\" dove incontr\u00f2 il bassista Nick Simper e quindi il batterista Chris Curtis che lo avvicin\u00f2 a Tony Edwards, uomo d'affari e manager.\nCon i Deep Purple.\nIn questo incontro gli venne proposto di formare una nuova band che, verso il 1967, coinvolse anche il chitarrista Ritchie Blackmore, dando cos\u00ec il via al primo nucleo originario dei Deep Purple.\nJon Lord nei Deep Purple rivel\u00f2 il proprio stile. Ignorando l'uscita del sintetizzatore Moog, prefer\u00ec utilizzare il suo strumento prediletto, l'organo Hammond, cercando di rendere il suo suono sufficientemente duro da poter assomigliare ad una chitarra elettrica. \u00c8 curioso l'utilizzo dell'amplificatore \"per chitarra\" Marshall da parte di Jon Lord, che utilizzava per amplificare il proprio Hammond, rendendo il sound dei Deep Purple unico al mondo. I tastieristi Keith Emerson e Rick Wakeman espressero entrambi la loro ammirazione nei confronti di Jon Lord per la geniale quanto semplice intuizione. \nOltre all'inseparabile organo, Lord apprezzava molto il suono di tastiere come il Rhodes ed il clavicembalo, prova lampante del suo stile, una miscela di erudizioni da pianista e organista classico (notevoli in proposito le influenze da Beethoven alla musica organistica di Bach) con ben pi\u00f9 energiche esecuzioni all'organo Hammond in chiave blues e rock.\nSi distinse anche per delle doti compositive di grande valore, oltre ad essere stato il principale fautore del Concerto for Group and Orchestra (l'intera partitura fu scritta dallo stesso Lord e, si vocifera, che le parti staccate per l'orchestra fossero state scritte dal tastierista la notte prima del debutto), Lord \u00e8 accreditato come autore in alcuni dei pezzi pi\u00f9 famosi dei Deep Purple, oltre ad essere il compositore del riff principale di Child in Time, un classico della band.\nNei Deep Purple suon\u00f2 dal 1968 al 1975 nelle classiche formazioni MK I, II, III, IV e su tutti e dodici gli album da studio e live. Esegue anche progetti paralleli che lo portarono a realizzare \"The Gemini Suite\", \"Windows\" (1974) e \"Sarabande\" (1976). I migliori momenti nella band possono essere considerati per intero gli album In Rock (1970) e Machine Head (1972), il live Made in Japan (1972), l'assolo su \"Rat Bat Blue\" dall'album Who Do We Think We Are (1973). \nCome gi\u00e0 sopraccitato, Lord cedette raramente alle avances dei sintetizzatori, spesso limitando il loro utilizzo al Ring Modulator unito all'Hammond, per dare all'organo il caratteristico suono \"da battaglia spaziale\" che ben possiamo ascoltare su Made in Japan. Notevole \u00e8 anche l'utilizzo del synth ARP Odyssey su pezzi come \"Burn\" e \"Love Child\".\nJon nei primi anni settanta collabor\u00f2 anche con Ashton Gardner &amp; Dyke nella realizzazione di una colonna sonora \"The Last Rebel\" (1971).\nDopo i Deep Purple.\nNel 1976, insieme a Ian Paice e Tony Ashton form\u00f2 i Paice Ashton Lord che pubblicarono un solo album seguito da un tour.\nDopo il 1978, Jon lavor\u00f2 anche con Maggie Bell prima di far parte dei Whitesnake dall'agosto del 1978.\nIncise sei album col gruppo di David Coverdale e contemporaneamente, fuori dalla band, suon\u00f2 anche in due lavori solisti del chitarrista dei Whitesnake Bernie Marsden; compose il tema musicale per il \"Country Diary of an Edwardian Lady\" e nel 1982 pubblic\u00f2 un proprio album solista \"Before I Forget\", prima dell'abbandono dei Whitesnake e del riavvicinamento con i Deep Purple nel 1984 che lo vide impegnato nella pubblicazione di altri sei album.\nIn questo periodo Lord prende parte anche al secondo progetto solista di David Gilmour, About Face (1984), che vede Lord ai sintetizzatori.\nNel 1999 pubblic\u00f2 un altro lavoro solista, \"Pictured Within\", e nel 2001, per problemi fisici, lasci\u00f2 temporaneamente i Deep Purple per poi tornare e salutarli definitivamente nel 2002 dopo un tour in Inghilterra.\nNel 2003 partecip\u00f2 a un progetto blues e pubblic\u00f2 \"Live at the Basement\" con la \"Hoochie Coochie Man\" dell'ex Rainbow, Black Sabbath Ozzy Osbourne e Uriah Heep Bob Daisley.\nIl DVD e il relativo CD saranno ripubblicati con materiale bonus da Edel Records sul finire del 2007.\nNel 2004 ha pubblicato \"Beyond the Notes\", lavoro di impronta classica e orchestrale, registrato con la collaborazione degli archi del Trondheim Soloist, mentre per le parti vocali hanno partecipato Sam Brown, Anni-Frid Lyngstad e Miller Anderson.\nA settembre 2007 Jon Lord pubblica un nuovo album di blues rock sotto il marchio Hoochie Coochie Men, sempre insieme a Bob Daisley.\nIl disco \"Danger: White Men Dancing\" pubblicato da Edel Records, vede anche la prestigiosa partecipazione di Ian Gillan in due brani, di fatto un'inattesa riunione dei due storici componenti dei Deep Purple. L'album \u00e8 anche stato pubblicato in una confezione limitata con un DVD di oltre 40 minuti in cui Jon Lord racconta i retroscena che lo hanno riportato al rock con questa band.\nIl 9 agosto 2011 Jon Lord ha dichiarato sul suo sito ufficiale di essere malato di cancro e di dover momentaneamente interrompere ogni sua performance per poter seguire i trattamenti e le cure della malattia.\n\u00c8 morto all'et\u00e0 di 71 anni il 16 luglio 2012 alla London Clinic per un'embolia polmonare dopo una lunga lotta contro il tumore al pancreas di cui soffriva da circa un anno.\nIl 30 settembre del 2014 viene pubblicato l'album tributo \"Celebrating Jon Lord\", resoconto del concerto tenuto il 4 aprile del 2014 alla Royal Albert Hall di Londra, al quale hanno partecipato tra gli altri Paul Weller, Bruce Dickinson e Rick Wakeman.\nStile e influenze.\nIn Lord, pianista di formazione classica, si notano fin da subito numerose influenze dalla musica di Bach, Beethoven e Mozart, spesso aggiungendo alle sue improvvisazioni licks di questi compositori, fino ad arrivare a vere e proprie rivisitazioni delle loro composizioni in chiave rock all'organo Hammond. Come ogni altro musicista rock, per\u00f2, risente anche di forti radici afroamericane, specialmente dal blues e dal jazz, provenienti dall'ascolto di musicisti quali Jimmy Smith. Il Lord improvvisatore, faceva sovente uso di un approccio fortemente pentatonico, e di un fraseggio fatto di virtuosismi, continui glissando e cromatismi; il materiale scalare si basava principalmente su scale blues e pentatoniche minori, spesso fuse alla scala minore armonica ed al modo dorico.\nIl suo stile innovativo ha influenzato numerosi artisti della scena hard rock ed heavy metal a seguire; artisti come Jordan Rudess, Peter Baltes, Rudy Sarzo, Glen Drover e Adam Wakeman affermarono di essere stati influenzati dal suo sound e dal suo modo di suonare; altri importanti artisti come Rick Wakeman, Keith Emerson, Geezer Butler, David Coverdale, Lars Ulrich, Slash, Joe Bonamassa, Damon Johnson, Tracii Guns, Tom Morello, Graham Bonnet e Joe Lynn Turner hanno affermato pubblicamente la loro stima nei suoi confronti e la grande influenza che ha avuto sul rock.\nDiscografia.\nSolista.\nAlbum in studio\nLive"}
{"id": "364984", "revid": "287204", "url": "https://it.wikipedia.org/wiki?curid=364984", "title": "Piccoli equivoci senza importanza", "text": "Piccoli equivoci senza importanza \u00e8 una raccolta di undici racconti pubblicata da Antonio Tabucchi nel 1985. Nello stesso anno il libro ha vinto il Premio Selezione Campiello e il Premio Comisso, sezione Narrativa.\nIn tutta la raccolta emerge un'interpretazione di fondo della vita: un appuntamento del quale non sono definiti i termini (\"Rebus\", \"Any where\u2026\", \"I treni che vanno a Madras\"); un qualcosa di indefinito; un viaggio senza meta (\"Rebus\"); una realt\u00e0 senza contorni precisi (\"Incanti\"). Il filo conduttore di tutta quest'opera sono le varie visioni che Tabucchi propone della vita: non ce n'\u00e8 una sola, ma ognuno la vede a modo suo.\nI racconti.\nPiccoli equivoci senza importanza.\nNarra la storia di Tonino e dei suoi amici, Federico, Leo e Maddalena, che un tempo erano studenti universitari e ora si ritrovano dopo alcuni anni in un'aula di tribunale dove Federico, diventato giudice, deve giudicare Leo, accusato probabilmente di terrorismo; di Maddalena si sa solo che ha subito una mastectomia. Tonino, assistendo al processo, ricorda gli anni in cui tutti loro erano uniti, riportando alla memoria le loro canzoni preferite, i loro atteggiamenti e i loro sbagli, pensando alla fine che tutte queste cose sono state solo piccoli equivoci senza importanza o, meglio, piccoli equivoci senza rimedio.\nIl racconto, continuamente oscillante fra passato e presente, esprime la concezione che l'autore ha della vita: noi pensiamo di essere artefici del nostro destino, mentre siamo in balia del caso, n\u00e9 riusciamo a individuare nella realt\u00e0 un disegno intelligente.\nTabucchi parla dell'ironia della vita, che sembra giocarci degli scherzi che ci fanno arrabbiare, pentire delle nostre decisioni e rammaricare per quelle degli altri, scelte che Tonino e i suoi amici (Federico, Leo, Maddalena e il Memo, anche chiamato dai compagni di corso \"Deputatino\" per la sua volont\u00e0 di fare politica correttamente) chiamano \u201cpiccoli equivoci senza importanza\u201d. Ma Tonino pu\u00f2 solo osservare le conseguenze delle scelte, giuste o sbagliate, dei suoi pi\u00f9 cari amici, che il destino ha riunito in un'aula di tribunale secondo il ruolo che ciascuno ha scelto (oppure che gli \u00e8 capitato): anche questo \u00e8 un piccolo equivoco senza importanza; ma anche senza rimedio, come ricorda il narratore pensando al primo anno di universit\u00e0, quando, a causa di \u201cun piccolo equivoco senza rimedio\u201d, Federico si \u00e8 trovato a studiare legge, per diventare poi procuratore. Un piccolo equivoco senza importanza \u00e8 anche quello che impediva al protagonista di dichiararsi a Maddalena, convinto com'era che a piacerle fosse Federico o Leo. Un piccolo equivoco senza importanza sono anche i loro discorsi politici, in cui lo spirito riformista di Federico, pur essendo pi\u00f9 preparato degli altri avendo egli tenuto seminari sulla storia del pensiero politico, veniva sormontato da quello di Leo, che si comportava da leader ed ora \u00e8 seduto in una gabbia a rispondere delle sue colpe. Una serie di piccoli equivoci che portano ad un futuro dove le proprie scelte sono diventate parti essenziali di un destino che per\u00f2 non possiamo scegliere n\u00e9 prevedere e che \u00e8 senza rimedio.\nUscito dall'aula di Tribunale dopo aver tentato di contattare il Memo, ormai divenuto parlamentare, per cercare di salvare la situazione del Leo, Tonino ha una visione dirigendosi verso la darsena. Su una chiatta arrugginita vede Federico e Leo che lo guardano come attendendo da lui una risposta, insieme a Maddalena, seduta in fondo. Tonino gli fa un cenno di saluto e li osserva andarsene via, per poi continuare la sua passeggiata sul molo, cercando di fare attenzione a non calpestare gli interstizi del lastricato.\nAspettando l'inverno.\nEsso descrive i giorni immediatamente successivi alla morte di un famoso scrittore. Il punto di vista \u00e8 quello della vedova che, affranta per il lutto, deve ricevere numerose visite di circostanza, tra cui quella di un ministro e di un giornalista dal quale viene intervistata. C'\u00e8 anche un incontro con un editore tedesco che vorrebbe pubblicare il diario del defunto, ma la vedova lo congeda, chiedendo un po' di tempo per decidere. Dopo il funerale per\u00f2, rimasta sola in casa, la donna si siede davanti al camino e brucia le memorie del marito.\nIl racconto risulta particolarmente criptico in tre punti: la donna sogna il marito che corre nudo sulla spiaggia con una corona d'alloro sulla testa (\u00e8 un equivalente dell'espressione \u201cIl re \u00e8 nudo\u201d?); nel finale gioca con l'orologio, portando avanti e indietro le lancette, come se volesse tornare indietro (dove? E perch\u00e9?), oppure riappropriarsi del tempo perduto; infine non \u00e8 chiaro perch\u00e9 la donna distrugga il diario: forse \u00e8 piena di rancore, perch\u00e9 il suo amore non \u00e8 stato ricambiato ed \u00e8 stato tradito; oppure si tratta di una gelosia pi\u00f9 profonda, nei confronti di quell'arte che \u00e8 stato l'unico, esclusivo interesse dell'uomo.\nRebus.\n\"Rebus\" \u00e8 un racconto tipicamente postmoderno, dalla trama estremamente complessa, con una serie di rimandi non sempre comprensibili a personaggi ed opere letterarie. Basti pensare che la protagonista \u00e8 la contessa du Terrail e il narratore si presenta come Carabas. Senza scendere nei particolari, forse il motivo conduttore pi\u00f9 importante \u00e8 costituito da numerose definizioni della vita: essa \u00e8 un appuntamento, un viaggio, un motore ecc.\nGli incanti.\nIl piccolo narratore \u00e8 in vacanza al mare, in casa della zia Ester e della cugina Clelia come tutte le estati. Questa volta, per\u00f2, il soggiorno \u00e8 caratterizzato dalle ossessive fantasie della bambina, soprannominata Melusina, che trama per organizzare una serie di incanti ai danni del patrigno Tullio, colpevole, a suo avviso, di aver denunciato il suo vero padre ai tedeschi per sposare la madre. Il bambino \u00e8 impaurito dall'atmosfera che si respira in casa, un momento allegra, un momento tesa, e teme il gioco di Clelia, soprattutto dopo gli incidenti occorsi alla cameriera Flora e al gattino che lei aveva ricevuto in dono da Tullio. Per questo \u00e8 sempre tentato di scrivere al padre lontano (ma in verit\u00e0 morto), che lo venga a prendere. Proprio quando la situazione sembra essersi pacificata, il suicidio della zia Ester, inspiegabilmente in contemporanea con l'incanto decisivo, sconvolge l'equilibrio.\nIl lettore \u00e8 trascinato dall'atmosfera sospesa e misteriosa e dalle allusioni di Clelia ad abbracciare la prospettiva della bambina, che diffida di tutto. L'unico personaggio non coinvolto in quest'aura negativa e morbosa, lo zio, viene cos\u00ec considerato un nemico esterno, che turba il magico isolamento, in cui Clelia avrebbe voluto che la madre restasse dopo la morte del padre. Il narratore \u00e8 frastornato, poich\u00e9 si trova a met\u00e0 tra l'attrazione perversa per le pratiche voodoo della cuginetta e il desiderio di una vita piena di sole, rallegrata dai sorrisi del padre, che non arriver\u00e0 mai.\nQuesto rovesciamento della realt\u00e0 rende difficili da comprendere i motivi degli incidenti a Flora e al gattino Cec\u00e8, che viene spontaneo ricondurre all'atmosfera magica e non a banali incidenti. Infine la concomitanza tra l'ultimo incanto e il suicidio della zia Ester sembra quasi la realizzazione del rito di Clelia, ma sulla persona sbagliata.\nStanze.\nAmelia e Guido sono due fratelli legati da un complesso rapporto di amore-odio, che hanno sempre vissuto insieme, a stretto contatto tra loro: ne \u00e8 espressione visiva il fatto che le loro stanze sono contigue e i letti divisi solo da una parete (il nostro pensiero corre inevitabilmente all'analoga sistemazione di Pascoli e sua sorella). Il racconto si muove su due piani temporali diversi: da un lato c'\u00e8 il ricordo di una vita felice, piena di soddisfazioni, che Amelia ricorda di volta in volta, visionando delle fotografie che ritraggono momenti lieti (ad es. la laurea del fratello); dall'altro viene presentata la realt\u00e0 del momento e la sofferenza dovuta alla malattia di Guido: i ricordi di un'esistenza magnifica lasciano spazio al dolore, ad un \"lamento che diventa straziante, un gemito, a volte un unico immenso grido\". Emblematico anche il finale in cui Amelia prepara la siringa per l'iniezione a Guido: il \"tunnel gelido\" che sente nel cuore si contrappone alle sue mani \"ferme e senza brivido\".\nI due personaggi sembrano appartenere a due mondi diversi e praticamente inconciliabili. L'unico punto di incontro sono appunto le stanze, in cui in passato si muovevano i loro genitori: esse sottolineano la distanza e al tempo stesso la vicinanza fisica fra Guido ed Amelia e insieme diventano simbolo dello scorrere del tempo, implacabile ed inesorabile. I successi del fratello hanno alimentato nella donna una specie di odio. Tutto \u00e8 volutamente lasciato in una profonda indeterminatezza, fino al finale: cosa contiene la siringa? Un calmante per il dolore (e allora Amelia proverebbe la soddisfazione di dominare in qualche modo il fratello)? Oppure una dose letale, un veleno, che provocher\u00e0 la morte? E in questo caso la protagonista si affrancherebbe da una presenza schiacciante e soffocante.\nAny where out of the world.\nUn uomo si trova a Lisbona, in Portogallo: non \u00e8 il suo paese natale, \u00e8 l\u00ec per sfuggire a qualcosa, alla sua colpa. Distrattamente sfoglia un giornale e tra gli annunci personali trova la frase: \u201cAny where out of the world\u201d. Per mezzo di un flashback, scopriamo che un tempo aveva un'amante sposata che voleva scappare con lui, ma egli decise di fuggire da solo, lasciando detto che sul giornale, un giorno, avrebbe scritto quella frase e allora si sarebbero ritrovati. Ma \u00e8 lui che trova la citazione e se ne stupisce. Allora chiama un numero di telefono: sa bene che non esiste pi\u00f9, che nessuno potr\u00e0 rispondere, ma questa volta la cornetta si solleva: dall'altra parte nessuno, solo una presenza che ascolta il suo silenzio.\nLa frase che d\u00e0 il titolo al racconto \u00e8 una citazione da Charles Baudelaire: egli scrive che la vita \u00e8 come un ospedale in cui ogni malato desidera cambiare letto, pensando che qualunque posizione possa essere migliore di quella attuale. Il testo si conclude affermando che non importa il luogo in cui si sta, purch\u00e9 sia fuori di questo mondo.\nQuesta frase potrebbe confermare l'interpretazione secondo cui, nel racconto di Tabucchi, la donna \u00e8 morta e la presenza dall'altra parte della cornetta \u00e8 in realt\u00e0 il suo fantasma. In questo caso l'espressione \"Any where out of the world\" assumerebbe il significato di \u201cfuori della vita\u201d. Ma il titolo potrebbe semplicemente indicare che, come il malato ha solo l'illusione di avere sollievo cambiando posizione, cos\u00ec il protagonista ha la sensazione di stare meglio andando a Lisbona, mentre il ricordo della sua donna ed il senso di colpa continuano a perseguitarlo.\n\"Any where out of the world\" pu\u00f2 quindi essere interpretato come narrazione di morte e di mistero, oppure essere un racconto di formazione alla rovescia (esprimere cio\u00e8 non una maturazione del protagonista, ma una sua fuga dalla realt\u00e0).\nIl rancore e le nuvole.\n\"Gli altri ti fanno del bene e tu li ripaghi col rancore, perch\u00e9?\" A partire da questo dubbio il protagonista inizia a ripensare al suo primo vestito elegante; alla moglie, una trentenne gi\u00e0 vecchia dentro, che per avere un figlio scende a patti con lui; alla figlia, uguale in tutto alla madre. Poi l'universit\u00e0, il prof. Nostalgico, la tesi e l'assistentato, l'abbandono della famiglia e l'affitto di una stanza vicino al policlinico. E ancora: i viaggi su commissione del professore, il ritratto autografato di Machado, il lavoro in Portogallo. \u00c8 forte e evidente il suo rancore verso la vita. Ma poi la vita prende un'altra piega, iniziano le vittorie: vittorie sui colleghi: opere, riviste e congressi; le vittorie domestiche: l'appartamento in centro, la ricca biblioteca, il suo studio, il ritratto di Machado appeso finalmente in un luogo decoroso, vicino a libri degni di lui. Infine le traduzioni del poeta spagnolo, con la conclusione che, dopo tutto, \"il vero poeta era lui, lo sentiva\".\nIl protagonista \u00e8 un essere spregevole, un carrierista dominato da ambizione e rancore, un maschilista senza pudore, un uomo che si sente di sinistra, perch\u00e9 viene dal basso e si \u00e8 fatto da s\u00e9. \"Questo era il suo modo di essere di sinistra: concerneva l'offesa, il risentimento e la rivincita, non aveva niente a che vedere con l'ideologia teorica e astratta, geometrica dei suoi giovani compagni\". Legge Machado, scrittore d'opposizione al regime franchista, e arriva a un delirio d'onnipotenza, convinto che come traduttore e critico ha superato l'autore.\nTema dominante del racconto \u00e8 il rancore, \"un modo come un altro per non essere divorato in questo mondo di lupi\". \u00c8 il motore delle ambizioni del protagonista. \u00c8 astio contro la vita, contro tutti. \u00c8 il modus vivendi di un uomo che non conosce quasi altri sentimenti. Solo nelle ultime righe troviamo le nuvole: forse simboleggiano le persone che passano nella vita di quest'uomo, ma, come le nuvole, scivolano via. Oppure sono le ambizioni, i sogni di gloria, troppo in alto per essere raggiunti, che fluttuano in un cielo limpido, in attesa di essere catturate da qualcuno.\nIsole.\nIl protagonista \u00e8 una guardia carceraria al suo ultimo giorno di servizio che, sul battello, durante la traversata che lo porter\u00e0 sulla terraferma per consegnare un detenuto, medita di scrivere una lettera a Maria Assunta, \"cresciuta nella stessa famiglia\" (una cugina?) ma \"istruita\" come suo marito, per spiegare che sarebbe a disagio a vivere con loro, in una grande citt\u00e0, e che progetta di restare nella casa dove per tanti anni ha abitato con la madre, trovando a un'occupazione che lo faccia sentire meno solo (allevare due merli da richiamo, coltivare piante). Il detenuto lo chiama e lo prega di togliergli le manette: deve scrivere una lettera, da solo, la presenza un estraneo lo disturberebbe. Egli torna a fantasticare appoggiato al parapetto sull'occupazione che lo far\u00e0 sentire meno solo: questa volta allevare cincill\u00e0 in uno scantinato. Il detenuto lo fa chiamare di nuovo per chiedergli di spedire la lettera, che \u00e8 per una persona cara e dunque non vuole che passi attraverso la censura.\nBench\u00e9 vietato dal regolamento, l'uomo lo far\u00e0 e in quel gesto di imbucare la lettera, destinata ad una donna, Lisa, abbiamo l'impressione che la solitudine della guardia - che ha scritto una lettera solo mentale, e mentalmente l'ha accartocciata - sia superiore a quella del condannato. In quel progetto di allevare cincill\u00e0 nel buio dello scantinato (\"sono bestioline simpatiche, basta non avvicinare troppo le mani\") ci sembra di scorgere la prosecuzione del lavoro di guardia carceraria in chiave ancora pi\u00f9 squallida.\n\"Io mi chiamo Nicola, disse a voce alta. Non c'era nessuno vicino a lui\". \nI treni che vanno a Madras.\nNel viaggio in treno per Madras, il narratore conosce l'altro passeggero dello scompartimento, che viaggia sotto il falso nome di Peter Schlemihl, personaggio letterario di Chamisso. L'uomo gli confida di essere diretto a Madras per vedere una statua, la statua di Shiva danzante, che quaranta anni prima aveva visto riprodotta sulla scrivania di un medico tedesco. In fila tra altri giovani uomini, egli era stato visitato da quel medico per 'il progresso della scienza tedesca' e da allora rifletteva sul significato di quella statua, con le braccia e le gambe in posizioni divergenti e iscritte in un circolo, che rappresenta la danza della vita perch\u00e9 \"la vita \u00e8 un cerchio. C'\u00e8 un giorno in cui il cerchio si chiude, e noi non sappiamo quale.\" \nAl termine del soggiorno a Madras, il narratore, leggendo un giornale locale, apprende dell'omicidio - apparentemente inspiegabile, non a scopo di lucro - di un cittadino di nazionalit\u00e0 argentina, residente dal 1958, intenditore di arte dravidica, che si intuisce essere il medico tedesco.\nAl volto della vittima era stata abbinata una statuetta di Shiva danzante.\nCambio di mano.\nNel decimo racconto della raccolta, Cambio di mano, Tabucchi si confronta con il genere spionistico, ma l'ambiguit\u00e0 dei riferimenti, degli elementi e delle informazioni riguardo allo \u201cscambio\u201d che deve avvenire per una non precisata \u201ccausa\u201d, induce a mettere in secondo piano questo aspetto del racconto sebbene lo stile della scrittura, sincopata, fatta di frasi brevissime, coincida perfettamente con il genere spy. \nIl racconto, non \u00e8 suddiviso in parti numerate, come nel precedente Isole, ma \u00e8 semplicemente diviso in tre \u201cscene\u201d, che potremmo alla luce del contenuto definire veri e propri \u201catti\u201d.\nNel primo atto vengono narrati i preparativi necessari per la consegna del denaro del personaggio principale, Franklin nello scenario urbano di New York, chiassosa e affollata; l'elencazione di quartieri, hotel, strade, parchi, indica un rapporto di abitudine a quei luoghi, caratterizza in senso realistico la narrazione; generano nel personaggio il ricordo di una donna di nome Dolores, scomparsa misteriosamente.\nLa seconda scena del racconto si svolge principalmente al Metropolitan, ed \u00e8 la scena chiave per capire la centralit\u00e0 del teatro. Qui Franklin diviene curioso spettatore del pubblico, che guarda a sua volta lo spettacolo, notando e congetturando reazioni e interessi. \nNel terzo atto Franklin e Cometipare, soprannome scherzoso che il contatto si \u00e8 dato per rimanere anonimo, ma anche un riferimento esplicito As you like di Shakespeare, cenano e passano la notte insieme; ed infine scopre che il suo \u201ccontatto\u201d Sparafucile- Cometipare \u00e8 in realt\u00e0 il suo Killer e che lui \u00e8 gi\u00e0 un uomo morto.\nLa trama del racconto ha come baricentro il teatro nel teatro. \nNelle prime pagine riflessioni sull'abitudine come:\natto ripetitivo, come di chi non cambia un'abitudine per non cancellare un ricordo, incarnano le riflessioni tutte pirandelliane del Personaggio che riflette la propria condizione di alienazione per una parte che viene perpetuata, solo per il ricordo di una donna.\nLa statua della libert\u00e0 \u00e8 assunta a ideale ormai irraggiungibile -viene detta infatti la libert\u00e0- legata all'idea di una vita precedente e al ricordo di Dolores, in un passato e in uno scenario autentico in cui il personaggio sembrava davvero libero. \nIl presente si ancora a quel passato ma l'assenza della donna e il passare del tempo ha rinchiuso Francklin in ruolo granitico di cui non conosce il fine.\nEgli \u00e8 lo strumento, l'attore impersonale per una scena di cui non conosce la trama effettiva. La presunta associazione politica, che comunica le coordinate della consegna attraverso il linguaggio impersonale dei codici cifrati rappresenta una regia, (una societ\u00e0) che ha trasformato i propri attori in fantocci di cui sbarazzarsi non appena non venga pi\u00f9 rispettato pedissequamente il protocollo di azione. Franklin, diventato oramai vecchio per \u201cle operazioni\u201d della \u201ccausa\u201d, infrange le regole, e prevede gi\u00e0 la sua fine nell'incontro con Bolivar ironizzando sul fatto che proprio quell'amico sconosciuto potrebbe essere l'esecutore della sua liquidazione.\nLa scena da teatro \u201cbarocco\u201d in cui Franklin assiste allo spettacolo degli spettatori che assistono allo spettacolo \u00e8 un forte riferimento teatrale, egli in qualche modo diventa regista e attore \u201cdella sua prima\u201d, inventa ruoli, parodizza il dramma sul palco, che gli altri stanno guardando. Dolores, donna del ricordo fissato nel dato reale del clic \u201cimmortalante\u201d della foto, viene erroneamente sostituita con Sparafucil, Cometipare, donna della finzione teatrale con il ruolo, chiarito nelle ultime righe del racconto, di \u201cimmortalare\u201d, nell'accezione di generare la morte del protagonista, con un clic di un fucile. La scena seconda, l'atto centrale e teatrale del racconto, \u00e8 lo specchio in cui la realt\u00e0 diventa finzione, il luogo deputato al cambio di mano, della sostituzione, vecchio e nuovo, Dolores/Cometipare, passato, futuro, vita/morte.\nLa finzione di tutta la vicenda si compie tutta nella scrittura di una vicenda, di un \u201cio\u201d fittizio dai sentimenti veri, che dovrebbe concludersi senza testimoni; l'autotestimonianza della propria morte porta a riflettere sulle \u201cpotenzialit\u00e0\u201d della scrittura: potenzialit\u00e0 e \u201cfinzione\u201d della scrittura, risultano essere direttamente proporzionali.\nCinema.\nCome nel racconto precedente, la finzione (questa volta il cinema) s'intreccia e si confonde con la vita reale.\nElsa e Eddie sono due attori che stanno girando l'ultima scena dello stesso film in cui hanno recitato molti anni prima. Nella vita, Elsa ha sposato un altro attore: quello che interpretava un ufficiale galante in una scena poi non inclusa nel film. Il matrimonio per\u00f2 \u00e8 fallito presto e lei non \u00e8 una donna felice. Forse il motivo per cui i protagonisti hanno deciso di interpretare lo stesso ruolo dopo oltre venti anni \u00e8 il desiderio di tornare indietro per cambiare le cose e dare alla vita uno svolgimento diverso."}
{"id": "364993", "revid": "181699", "url": "https://it.wikipedia.org/wiki?curid=364993", "title": "Elpidio", "text": "Origine e diffusione.\nDeriva dal nome greco \u1f18\u03bb\u03c0\u03af\u03b4\u03b9\u03bf\u03c2 (\"Elpidios\"), basato sul termine \u1f10\u03bb\u03c0\u1f76\u03c2 (\"elpis\", \"speranza\"); il suo significato, analogo a quello di nomi quali Nade\u017eda, Toivo, Hope e Speranza, pu\u00f2 essere interpretato come \"pieno di speranza\", \"che ha speranza\".\n\u00c8 diffuso principalmente nelle Marche, per via del culto verso di sant'Elpidio abate, e in Campania, grazie alla venerazione verso sant'Elpidio, vescovo di Atella.\nOnomastico.\nL'onomastico si pu\u00f2 festeggiare in memoria di vari santi, tra i quali, alle date seguenti:"}
{"id": "364995", "revid": "438678", "url": "https://it.wikipedia.org/wiki?curid=364995", "title": "Lo sguardo di Ulisse", "text": "Lo sguardo di Ulisse \u00e8 un film del 1995 diretto da Theo Angelopoulos, vincitore del Grand Prix Speciale della Giuria al 48\u00ba Festival di Cannes.\nIl film venne dedicato a Gian Maria Volont\u00e9 che mor\u00ec per infarto durante le riprese e venne sostituito da Erland Josephson.\nTrama.\nUn regista greco in esilio ritorna a casa ed inizia un viaggio epico per i Balcani in cerca di tre bobine cinematografiche, date per perdute, dei fratelli Manakis, i fotografi pionieri che introdussero il cinema nei Balcani all'inizio del '900. Durante questa ricerca attraversa numerose nazioni balcaniche, che devono affrontare i problemi interni causati dalla caduta del comunismo; dalla Bulgaria alla nascente Repubblica di Macedonia, per finire le sue peripezie a Sarajevo durante la guerra di Bosnia-Erzegovina in una Jugoslavia che si sta disintegrando. Arriva a Sarajevo durante l'assedio, dove riesce a trovare le preziose bobine, conservate da un vecchio proiezionista, che cerca di preservare il patrimonio cinematografico del suo paese in disfacimento."}
{"id": "364997", "revid": "2184720", "url": "https://it.wikipedia.org/wiki?curid=364997", "title": "Museo archeologico nazionale di Metaponto", "text": "Il Museo archeologico nazionale di Metaponto \u00e8 un museo situato a Metaponto, in Basilicata. Ospita i principali reperti rinvenuti nel territorio circostante l'antica Metaponto e alcuni reperti provenienti dalla vicina zona di Pisticci e dall'area archeologica dell'Incoronata, ivi situata.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nCollezioni.\nIl museo si articola in 4 sale:\nI reperti esposti di epoca preistorica consistono in vari oggetti e suppellettili rinvenuti in corredi funerari tra cui spiccano gioielli e oggetti in bronzo e in avorio di alt\u00e0 qualit\u00e0.\nLa maggioranza delle testimonianze di et\u00e0 greca provengono dal sito dell'Incoronata di Pisticci, con coppe, tazze e ceramiche decorate, tra cui spicca l'incensiere con fusto decorato da animali e scene mitologiche. Di datazione successiva sono invece i reperti provenienti dai templi di Metaponto con numerosi vasi e coppe dipinte.\nDi et\u00e0 romana sono invece le ceramiche grigie ellenistiche, sigillate romane e africane e tardoimperiali dell'Asia Minore."}
{"id": "365007", "revid": "47767", "url": "https://it.wikipedia.org/wiki?curid=365007", "title": "Ezzelino", "text": "Origine e diffusione.\nAnalogamente al nome Azzo, di cui viene talvolta considerato una variante, si basa sull'elemento germanico \"az\", con l'aggiunta di un suffisso maschile. L'elemento, in s\u00e9, ha origini incerte. Potrebbe essere derivato da altri nomi germanici che iniziano per \"ad-\" o \"at-\", o essere un derivato di \"athal\" (\"nobilt\u00e0\"), o ancora un derivato di \"ans\" (\"dio\").\nOnomastico.\nNessun santo porta questo nome, che quindi \u00e8 adespota. L'onomastico si pu\u00f2 festeggiare in occasione di Ognissanti, cio\u00e8 il 1\u00ba novembre."}
{"id": "365019", "revid": "1429175", "url": "https://it.wikipedia.org/wiki?curid=365019", "title": "Ezechiele (nome)", "text": "Origine e diffusione.\nDeriva dall'ebraico \u05d9\u05d7\u05d6\u05e7\u05d0\u05dc (\"Yechezkel\"), adattato in greco come \u0399\u03b5\u03b6\u03b5\u03ba\u03b9\u03b7\u03bb (\"Iezekiel\") e in latino come \"Hiezecihel\" ed \"Ezechiel\". \u00c8 formato dalle radici \"hazaq\" (\"forza\", \"rafforzare\") ed \"El\" (\"Dio\"); il significato quindi \u00e8 \"Dio \u00e8 la mia forza\", \"Dio rende forte\", \"Dio rafforzer\u00e0\" oppure \"forte con l'aiuto di Dio\". \u00c8 pressoch\u00e9 identico per significato al nome Ezechia, da cui si differenzia solo per il nome con cui \u00e8 chiamato Dio - \"El\" in uno, \"YHWH\" nell'altro - che \u00e8 poi la stessa differenza che intercorre tra Michele e Michea e Uriele e Uria.\nNome di tradizione biblica, viene portato da uno dei maggiori profeti dell'Antico Testamento, Ezechiele, autore del libro omonimo. La forma inglese \"Ezekiel\" \u00e8 usata dal tempo della Riforma Protestante.\nOnomastico.\nL'onomastico viene festeggiato il 23 luglio (precedentemente il 10 aprile) in ricordo del gi\u00e0 citato Ezechiele, terzo grande profeta d'Israele. Si ricorda con questo nome anche sant'Ezequiel Moreno, religioso spagnolo, commemorato il 19 agosto, e il beato Ezechiele Huerta Guti\u00e9rrez, martire a Guadalajara con il fratello Salvatore."}
{"id": "365029", "revid": "287204", "url": "https://it.wikipedia.org/wiki?curid=365029", "title": "Cratere Carmichael", "text": "Carmichael \u00e8 il nome di un cratere lunare da impatto intitolato all'educatore e psicologo statunitense Leonard Carmichael situato lungo il margine orientale del Sinus Amoris, nel quadrante nordorientale della faccia visibile della Luna. A sud-sud-ovest vi \u00e8 il cratere Hill, appena pi\u00f9 piccolo, mentre a est-nord-est vi \u00e8 il cospicuo cratere Macrobio. Questo cratere si chiamava 'Macrobius A', prima di essere rinominato dalla Unione Astronomica Internazionale.\nQuesta cratere \u00e8 sostanzialmente circolare, con un piccolo pianoro circa a met\u00e0 delle pendici interne del bordo. Vi sono alcuni depositi di detriti a sud-est, nella parte interna, mentre in generale sono assenti impatti sia all'interno che sul bordo. L'unica eccezione si trova appena all'esterno del bordo di sud-sud-ovest."}
{"id": "365034", "revid": "2091899", "url": "https://it.wikipedia.org/wiki?curid=365034", "title": "Area archeologica dell'Incoronata", "text": "L'area archeologica dell'Incoronata \u00e8 un sito archeologico situato in territorio di Pisticci (MT), in localit\u00e0 San Teodoro.\n\u00c8 un'area collinare sulla riva destra del Basento interessata da scavi archeologici che hanno portato alla luce i resti di un villaggio enotrio risalente al IX secolo a.C. e di uno greco di fase successiva (VII sec. a.C.) costruito sopra il precedente villaggio.\nL'Incoronata ebbe un ruolo di rilievo come emporio ed entr\u00f2 nell'orbita di Siris. Sia il villaggio che l'emporio furono distrutti tra il 640 a.C. e il 630 a.C. a causa delle rivalit\u00e0 tra Metaponto e Siris. \nDopo la distruzione del sito dell'Incoronata, gli Achei fondarono una colonia a Metaponto come avamposto contro Taranto e successivamente crearono una serie di fattorie nell'interno per controllare il territorio adiacente agli insediamenti Enotri.\nStoria degli scavi archeologici.\nIl sito fu scoperto nel 1970 dal Sovrintendente Archeologico della Basilicata Dinu Adamesteanu che effettu\u00f2 le prime indagini nei due anni successivi. Gli scavi furono intrapresi sulla collina della cosiddetta \"Incoronata greca\" dal maggio 1974 da una squadra dell'Universit\u00e0 di Milano guidata dal prof. Piero Orlandini e durarono quasi ininterrottamente fino al 1996. Durante queste ricerche, Adamesteanu invit\u00f2 un team dell'Universit\u00e0 di Austin (Texas), guidato da Joseph Coleman Carter, ad avviare nuovi scavi nel 1977 e nel 1978 sullo sperone sud-orientale del stesso sito.\nUna squadra dell'Universit\u00e0 di Rennes 2, guidata dal prof. Mario Denti, ha ripreso le indagini nel 2002 ed opera ancora oggi nell'area archeologica dell'Incoronata.\nSito archeologico e reperti.\nSono ora visitabili i resti della cittadina, mentre gli oggetti e i vari reperti rinvenuti nei dintorni sono esposti al Museo Archeologico Nazionale di Metaponto, a cui compete l'organizzazione delle visite dell'area dell'Incoronata. In tale museo \u00e8 conservato, tra l'altro, il noto Perirrhanterion dell'Incoronata, un monumentale bacino lustrale risalente al VII sec. a.C. e presumibilmente utilizzato per i riti purificatori con l'acqua. Si tratta certamente di un oggetto di produzione locale, dal momento che nel sito di ritrovamento sono emerse anche le matrici usate per le decorazioni a rilievo. Le vicende e le figure mitologiche raffigurate sul corpo del vaso fanno esplicito riferimento ad esempi di forza, arguzia e audacia che svolgono un valore pedagogico e formativo per l'educazione di un giovane di rango."}
{"id": "365036", "revid": "122003505", "url": "https://it.wikipedia.org/wiki?curid=365036", "title": "Rapporto di trasmissione", "text": "Il rapporto di trasmissione \u00e8 un parametro utilizzato in meccanica per caratterizzare come il movimento si trasferisce da una ruota dentata ad un'altra in un ingranaggio. Viene indicato con la lettera T per la formulazione teorica, con la semplice lettera T per la formulazione pratica.\nPu\u00f2 essere definito come \"il coefficiente di moltiplicazione o riduzione della velocit\u00e0 di rotazione in una coppia di ruote dentate o di pulegge che si trasmettono il movimento.\"\nDefinizione.\nLa ruota dentata che trasmette il moto si definisce \"ruota conduttrice o motrice\", mentre quella che riceve il movimento si definisce \"ruota condotta o mossa\".\nIl rapporto di Trasmissione ( i ) tra due organi rotanti \u00e8 il rapporto matematico dato dalla velocit\u00e0 angolare della ruota motrice (conduttrice o movente) diviso quella della ruota condotta (cedente), ovvero:\nformula_1 (numeratore e denominatore sono invertiti!!)\ndove si \u00e8 indicato con formula_2 la velocit\u00e0 angolare della ruota motrice del rotismo (o movente) e con formula_3 la velocit\u00e0 angolare della ruota condotta (o cedente), con formula_4 il numero di denti della ruota condotta e con formula_5 il numero di denti della ruota motrice.\nNella pratica, per le ruote dentate il rapporto di trasmissione viene indicato anche come rapporto tra i diametri nominali o tra i numeri di denti delle ruote dell'ingranaggio, a patto che l'ordine delle stesse sia invertito (conduttrice/condotta); nel caso delle pulegge, dal rapporto tra i diametri della superfici di contatto per la cinghia.\nIl rapporto quindi dipende strettamente dalla forma e dalla configurazione degli ingranaggi e in particolare dal diametro delle ruote e dal loro numero di denti.\nTipo di trasmissione.\nIl rapporto di trasmissione (formula_6 = formula_2/formula_3 ), a seconda di come altera i parametri in gioco, si definisce come:\nLa potenza in una trasmissione ideale si conserva.\nRicordando che la potenza \u00e8 il prodotto tra coppia e velocit\u00e0 angolare, se la ruota condotta gira pi\u00f9 velocemente della motrice essa ha una coppia minore, se ruota pi\u00f9 lentamente ha una coppia maggiore. Se con la bicicletta inserisco un rapporto che mi fa andare pi\u00f9 lentamente, ho maggiore coppia per affrontare una salita, pur rimanendo con la stessa potenza, quella dei miei muscoli.\nUso.\nIn meccanica l'uso di riduttori meccanici \u00e8 molto pi\u00f9 frequente rispetto all'uso di moltiplicatori, dato che per natura i motori mantengono regimi di rotazione elevati.\nUn esempio pratico del rapporto di trasmissione \u00e8 il cambio della bicicletta. Spostando la catena su una ruota dentata pi\u00f9 piccola l'avanzamento diventa pi\u00f9 veloce, ma si fa pi\u00f9 fatica a spingere sui pedali. \nCon una ruota dentata piccola sul movimento centrale e una grande sul mozzo posteriore invece la velocit\u00e0 \u00e8 ridotta, ma la coppia permette di superare salite maggiori con meno sforzo.\nNelle auto, agendo sulle marce si varia il rapporto di trasmissione tra l'albero motore e l'asse di trazione.\nRapportatura delle cambiate.\nLe marce possono essere pi\u00f9 o meno ravvicinate tra loro, principalmente a seconda del numero di marce totali, numero che dipende molto dall'elasticit\u00e0 di funzionamento del motore e dal tipo d'impiego del mezzo, con la prima pi\u00f9 o meno lunga rispetto al rapporto pi\u00f9 veloce, principalmente a seconda del tipo d'impiego del mezzo e la progressione delle marce pi\u00f9 essere varia, principalmente secondo le preferenze di guida, i tempi di cambiata e delle curve caratteristiche del motore.\nIl numero delle marce viene determinato dall'elasticit\u00e0 del funzionamento del motore, dove pi\u00f9 la curva di coppia del motore \u00e8 costante, meno marce sono necessarie, in quanto il regime di funzionamento prestazionale del motore \u00e8 esteso, rendendo meno necessario l'utilizzo di molte marce, le quali oltre a non garantire un significativo miglioramento prestazionale, inducono ad un maggiore attrito da parte del cambio, di conseguenza il numero delle marce viene aumentato solo per garantire pi\u00f9 facilmente il mantenimento di un regime che permetta di ridurre il consumo e/o la produzione di gas inquinanti.\nLa lunghezza del primo rapporto viene inciso molto dal tipo d'impiego, dove i mezzi ad uso sportivo su piste con velocit\u00e0 minime molto vicine a quelle massime, viene utilizzano un primo rapporto molto lungo, il quale viene ridotto con le piste dove la velocit\u00e0 minima risulta pi\u00f9 distante da velocit\u00e0 massima, per i mezzi stradali si utilizza un primo rapporto che generalmente permette una velocit\u00e0 che si attesta tra il 20-30% della velocit\u00e0 massima, ma che pu\u00f2 raggiungere anche il 50% nei mezzi pi\u00f9 sportivi, mentre per i veicoli pesanti, da fuoristrada, veicoli stradali per zone rurali o veicoli industriali, la prima marcia pu\u00f2 essere ulteriormente pi\u00f9 lenta e in alcuni casi si dispone anche di un riduttore.\nLa rapportatura delle marce pu\u00f2 essere principalmente di due tipi, costante o a progressione, dove in caso di rapportatura del tipo costante di regime o velocit\u00e0, dove nel primo caso ad ogni cambiata si ha sempre un aumento riduzione dei regimi motore pos-cambiata costanti (in questo caso il cambio \u00e8 caratterizzato da un aumento progressivo della velocit\u00e0 per ogni marcia), mentre nel secondo caso la variazione del regime si riduce salendo con la rapportatura, mentre nel caso di rapportatura progressiva di regime o velocit\u00e0, dove nel primo caso la variazione del regime tra le varie marce si riduce salendo con la rapportatura (con un salto di velocit\u00e0 tra le varie marce che pu\u00f2 essere costante, riduttivo o progressivo), mentre nel secondo caso la variazione del regime viene influenzata molto a seconda dell'aumento progressivo in velocit\u00e0 delle marce.\nGeneralmente i cambi non sono puramente progressivi o costanti, ma hanno caratteristiche variabili a seconda del loro impiego, come le prime marce che sono a rapportatura a regime costante e le ultime a regime progressivo, inoltre l'ultimo rapporto pu\u00f2 essere dimensionato per raggiungere la velocit\u00e0 massima possibile oppure essere pi\u00f9 lungo, permettendo velocit\u00e0 inferiori (causa eccessive resistenze aerodinamiche) e ridurre i consumi.\nFormule per il calcolo del rapporto di trasmissione.\nIl rapporto di trasmissione (i) si calcola tramite il rapporto tra i raggi (o i diametri) delle primitive delle ruote dentate:\nSi definisce \"passo circonferenziale\" l'arco di primitiva di lunghezza:\ne si definisce \"passo diametrale\", o \"modulo\", \"m\" di una ruota dentata il rapporto del passo circonferenziale e \u03c0:\nquesto rapporto pone in relazione il raggio della circonferenza primitiva della ruota dentata ed il numero di denti della ruota stessa, quindi il rapporto di trasmissione \u00e8 esprimibile come:\ndove: \nIl rapporto di trasmissione in ambito ciclistico.\nS\"viluppo metrico\"\nIl rapporto di trasmissione espresso come sviluppo metrico equivale alla distanza, espressa in metri, percorsa dalla bicicletta ad ogni giro completo di pedale\nformula_13\nDove\nGear Inches\nIl rapporto di trasmissione espresso in gear Inches \u00e8 uguale al diametro in pollici della ruota di un biciclo con equivalente sviluppo metrico.\nformula_14\nDove\nGain ratio\nIl valore di gain ratio esprime con un numero puro il rapporto fra la distanza percorsa dal perno del pedale e quella percorsa dalla ruota, introducendo come ulteriore elemento la lunghezza della pedivella (intesa come distanza fra il centro del perno del pedale e il centro dell'asse del movimento centrale).\nformula_15\nDove\nIl rapporto di trasmissione in ambito ferroviario.\nIl rapporto di trasmissione \u00e8 una misura importante nelle locomotive. Sui mezzi elettrici odierni il rapporto \u00e8 costante, dato che il motore elettrico \u00e8 in grado di fornire coppia anche con velocit\u00e0 di rotazione nulla (diversamente dal motore termico). \nNella descrizione tecnica delle locomotive, per le quali viene spesso indicato come fattore da prendere in considerazione, onde valutare la destinazione d'uso di un veicolo bisogna tenere presente che un mezzo con un rapporto di trazione molto alto \u00e8 pi\u00f9 adatto al traino di treni pesanti come i merci, uno con rapporto basso \u00e8 pi\u00f9 veloce e quindi meglio sfruttato per i treni passeggeri.\nRapporto di trasmissione in sistemi a forza pulsante.\nNei sistemi che non esercitano una forza continua (caso tipico dei motori elettrici), ma anzi hanno un'elevata fluttuazione dell'energia trasmessa (come nei propulsori con pistoni a movimento alternativo del tipo monocilindrici), che a secondo dei casi tale forza pu\u00f2 variare anche nella direzione della forza oltre che nella sola intensit\u00e0. Questo porta ad avere una maggiore sollecitazione in determinati fasi, che nel caso degli ingranaggi pu\u00f2 creare un maggiore consumo localizzato, evento che si verifica se tale problematica non viene opportunamente considerata.\nI sistemi che sono maggiormente sottoposti a questi eventi sono quelli pi\u00f9 vicini alla fonte motrice (albero a gomiti del propulsore), quindi sistema di distribuzione, trasmissione primaria e contralbero e a seconda del sistema sono stati utilizzate soluzioni differenti.\nNel caso delle distribuzioni si ragiona facendo distribuire il momento di maggiore sforzo lungo la cinghia/catena e delle relative articolazioni della stessa (determinando la lunghezza di tale organo evitando i multipli rispetto alla puleggia motrice) o su denti differenti nel caso delle distribuzioni a ingranaggi/coppie coniche (distribuendo la riduzione di trasmissione su tutte le coppie degli ingranaggi).\nNelle trasmissioni primarie si utilizzano dei parastrappi che possono essere in gomma o elementi in acciaio armonico che vengono poste tra la frizione e l'ingranaggio che la connette al pignone motore. Nei contralberi gli ingranaggi utilizzati sono del tipo elastico, che possono essere del tipo complesso e quindi costruito in due parti che vengono tenute distanti da molle oppure nel sistemi pi\u00f9 economici e meno impegnativi possono essere resi elastici da particolari disegni delle razze di connessione (inclinate o curve e dalla relativa lunghezza della razza) e anche dal materiale di realizzazione dell'ingranaggio.\nSistemi di controllo delle vibrazioni o fluttuazione della forza trasmessa a volte (usuale nel caso delle motociclette) vengono attuati anche nella trasmissione finale, dove viene utilizzato un parastrappi in gomma o elementi in acciaio armonico tra la corona e la ruota."}
{"id": "365042", "revid": "327773", "url": "https://it.wikipedia.org/wiki?curid=365042", "title": "Eberardo", "text": "Origine e diffusione.\nDeriva da \"Eberhard\", nome germanico documentato dall'VIII secolo in varie forme, composto da \"eber\" (\"cinghiale\") e \"hard\" o \"hart\" (\"forte\", \"audace\", \"coraggioso\", \"valoroso\"), quest'ultimo un elemento molto comune nell'onomastica germanica e ritrovabile anche in Leonardo, Eccardo, Adalardo, Gebardo e Rainardo e vari altri. Il significato complessivo pu\u00f2 essere interpretato come \"cinghiale forte\", \"cinghiale coraggioso/ardito\", \"forte/valoroso come un cinghiale\" o, in senso lato, anche \"audace nella caccia\".\nIl nome non giunse in Italia durante il Medioevo, probabilmente perch\u00e9 non era usato dai Longobardi, a cui si deve l'importazione di gran parte dei nomi germanici nella penisola. L'uso in italiano moderno \u00e8 dovuto in parte al culto dei vari santi cos\u00ec chiamati, in parte all'imitazione recente della moda tedesca: \u00e8 attestato in Nord Italia e, per le varianti in \"Ev-\", anche in Centro Italia, ma \u00e8 piuttosto raro e gode di una diffusione significativa solo in Alto Adige.\nIn Inghilterra venne portato dai Normanni, andando a rinforzare un preesistente nome inglese antico imparentato, \"Eoforheard\"; il suo uso \u00e8 calato in seguito al Medioevo, ma nel frattempo ha generato alcuni cognomi, come \"Everard\" (che potrebbe essere responsabile dell'uso moderno del nome) ed \"Everett\" (da cui deriva il nome proprio Everett).\nOnomastico.\nL'onomastico si pu\u00f2 festeggiare in memoria di diversi santi, alle date seguenti:\nSi ricordano inoltre anche diversi beati:"}
{"id": "365057", "revid": "287204", "url": "https://it.wikipedia.org/wiki?curid=365057", "title": "Golfo della Sirte", "text": "Il golfo della Sirte ( ), detto anche golfo di Sidra, \u00e8 una vasta insenatura del mare Mediterraneo sulla costa settentrionale della Libia, che si estende da Misurata a occidente fino a Bengasi ad oriente. Nell'antichit\u00e0 il golfo veniva denominato \"Syrtis Maior\" (\"grande Sirte\"), per distinguerlo dalla \"Syrtis Minor\" (\"piccola Sirte\", cio\u00e8 il golfo di Gab\u00e8s). Prende il nome dalla citt\u00e0 portuale di Sirte, che si affaccia sul golfo all'incirca al centro.\nLa costa \u00e8 principalmente desertica con presenza di paludi salate. Un'importante risorsa economica consiste nella pesca di tonni e spugne. Il porto principale lungo la baia \u00e8 Sirte, da cui partono molte rotte carovaniere per il deserto del Sahara. Si affacciano sul golfo, oltre a Sirte, le citt\u00e0 di Misurata (limite occidentale), Ras Lanuf, Brega e Bengasi (limite orientale).\nLa Libia, con la dichiarazione del 19 ottobre 1973, giustificata facendo ricorso ai principi delle baie storiche, ha rivendicato l'intero golfo come territorio nazionale, con una linea di base della lunghezza di 302 mn coincidente con il parallelo 32\u00b0 30' N, sebbene altre nazioni sostengano che debba valere lo standard internazionale del limite a 22,2 km dalla costa della nazione."}
{"id": "365070", "revid": "125091461", "url": "https://it.wikipedia.org/wiki?curid=365070", "title": "Museo archeologico nazionale della Siritide", "text": "Il Museo archeologico nazionale della Siritide \u00e8 un museo archeologico situato all'interno del sito archeologico di Heraclea (\"Herakleia\"), nei pressi di Policoro, in provincia di Matera.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nDescrizione.\nVenne inaugurato nel 1969, presenta i reperti rinvenuti ad Heraclea secondo un percorso cronologico dal neolitico all'et\u00e0 romana.\nLa prima sezione \u00e8 dedicata alle testimonianze neolitiche, che provengono dalle grotte di Latronico e dal altre aree della zona e consistono in ceramiche dipinte a fasce rosse risalenti al VI-III millennio a.C.\nLa seconda sezione si centra invece sull'et\u00e0 del bronzo, a cui appartengono il corredo funerario di una tomba del 2000 a.C. rinvenuta a Tursi e le ceramiche micenee del 1200 a.C.\nAltri reperti provengono dagli scavi intorno all'antica colonia magnogreca di Siris con testimonianze del tempio arcaico e della necropoli consistenti in statuette votive, decorazioni e bassorilievi e elmi.\nLa terza sezione \u00e8 tutta dedicata alla citt\u00e0 di Heraclea: sono presenti anche qui statuette votive, laminette bronzee e anche monete mognogreche e romane, matrici per il vasellame, crateri, coppe, vasi e una matrice a rullo per decorare i vasi dei cortili delle case.\nNella quarta sezione sono situati i reperti delle necropoli magnogreche tra cui spicca la \"Tomba di Policoro\" con numerosi grandi vasi a figure rosse di tema mitologico.\nLa quinta e ultima sezione \u00e8 dedicata alle popolazioni enotrie e lucane stanziate lungo i corsi dei fiumi Agri e Sinni. I reperti provengono dai corredi delle necropoli di Anglona, Chiaromonte, Tursi e Armento e Aliano con un corredo funebre di una principessa e circa mille tompe risalenti a circa VII-VI a.c."}
{"id": "365072", "revid": "712828", "url": "https://it.wikipedia.org/wiki?curid=365072", "title": "Rebirth (manhwa)", "text": "Rebirth () \u00e8 un manhwa scritto e disegnato da Kang Woo Lee. In patria \u00e8 stato pubblicato dal 1998 in poi, e in Italia dal 2003 dall'editore Flashbook. La pubblicazione \u00e8 terminata col 26\u00b0 volume.\nTrama.\nLa storia parla di un vampiro, Deshwitat, che si risveglia alla fine del XX secolo, dopo un'assenza nel mondo durata pi\u00f9 di trecento anni. Deshwitat \u00e8 deciso a distruggere il suo nemico, il misterioso Kalutika, da cui era stato sconfitto nel passato. Per farlo \u00e8 costretto a farsi aiutare da improbabili alleati: la ragazza coreana Remi, l'esorcista vaticana Millenear e i due misteriosi maestri di tecniche segrete Rett e Beryun."}
{"id": "365075", "revid": "547034", "url": "https://it.wikipedia.org/wiki?curid=365075", "title": "Marc Christian", "text": "\u00c8 noto anche per essere stato il partner dell'attore Rock Hudson.\nBiografia.\nMarc Christian e Rock Hudson si conobbero nel 1982, quando Christian aveva ventotto anni. Dopo l'inizio della loro relazione Christian and\u00f2 a vivere assieme all'attore. Hudson fu la prima celebrit\u00e0 internazionale ad ammettere pubblicamente di essere affetta dall'AIDS, tanto che il suo caso svolse un ruolo notevole nella diffusione della conoscenza di questa malattia.\nIl 2 ottobre 1985, dopo la morte di Rock Hudson, Marc Christian intent\u00f2 contro gli eredi dell'attore una causa giudiziaria per il diritto alla prestazione alimentare e per i danni subiti alla salute, affermando che il partner gli aveva tenuto nascosta la malattia pur continuando ad avere rapporti sessuali con lui. Christian risult\u00f2 sieronegativo.\nA seguito del procedimento di primo grado la giuria stabil\u00ec che Christian avesse diritto a un risarcimento economico di venticinque milioni di dollari: la somma fu ridotta a cinque milioni dal giudice che emise la sentenza. Successivamente Christian ricorse in appello, ma nel 1991 fu raggiunto un accordo extragiudiziale che pose fine alla controversia fra le parti.\nMarc Christian mor\u00ec a causa di alcuni problemi polmonari il 2 giugno 2009 al Providence Saint Joseph Medical Center di Burbank."}
{"id": "365078", "revid": "86599", "url": "https://it.wikipedia.org/wiki?curid=365078", "title": "Cratere Carnot", "text": "Carnot \u00e8 un grande cratere lunare di 126,06 km situato nella parte nord-orientale della faccia nascosta della Luna, ad est-nord-est del cratere Paraskevopoulos. Carnot si sovrappone al bordo meridionale dell'ancor pi\u00f9 grande cratere Birkhoff.\nIl bordo esterno di questo cratere ha un aspetto pressoch\u00e9 esagonale, in particolare nella parte meridionale. Il bordo settentrionale \u00e8 caratterizzato da pendici interne irregolari, mentre quello meridionale \u00e8 terrazzato, ed ha pendici esterne pi\u00f9 ripide. Vi sono alcuni ingrossamenti lungo il margine sudorientale, che rendono irregolare il perimetro. La parte interna del margine orientale \u00e8 parzialmente coperta da tre piccoli crateri a forma di tazza.\nIl pianoro interno \u00e8 regolare e livellato, in contrasto con il terreno frastagliato che circonda il cratere; a sud-est del suo centro geometrico si trova un moderato rilievo, circondato da numerosi minuscoli crateri.\nIl cratere \u00e8 dedicato al fisico ed ingegnere francese Nicolas L\u00e9onard Sadi Carnot.\nCrateri correlati.\nAlcuni crateri minori situati in prossimit\u00e0 di Carnot sono convenzionalmente identificati, sulle mappe lunari, attraverso una lettera associata al nome."}
{"id": "365084", "revid": "118279085", "url": "https://it.wikipedia.org/wiki?curid=365084", "title": "Mark Warner (politico statunitense)", "text": "Esponente del Partito Democratico, \u00e8 stato governatore della Virginia dal gennaio del 2002 a quello del 2006 ed alla fine del suo mandato i sondaggi gli attribuivano un tasso d'approvazione intorno al 75%, indicandolo come il governatore pi\u00f9 popolare da una generazione.\nDemocratico moderato e con una forte base in un importante stato del Sud, era considerato uno dei possibili pretendenti alla \"nomination\" democratica per le presidenziali del 2008 ma egli ha rifiutato di partecipare alle primarie."}
{"id": "365091", "revid": "1234826", "url": "https://it.wikipedia.org/wiki?curid=365091", "title": "Partito di massa", "text": "I partiti di massa sono organizzazioni che nascono ed operano con l'obiettivo di rappresentare vaste fasce della societ\u00e0 e di collegarle con le istituzioni. Pertanto, si propongono di farsi concretamente portatori della volont\u00e0, degli interessi e delle prospettive di una classe sociale o comunque di quote significative della popolazione, i cui bisogni cercheranno di soddisfare all'interno delle istituzioni.\nMax Weber e Maurice Duverger: le caratteristiche del partito di massa.\nMax Weber, in \"La politica come professione\", distingue il partito di massa, caratterizzato da strutture permanenti garantite dal tesseramento e articolata in organizzazioni locali mantenute in costante attivit\u00e0, dal partito di notabili. Anche Maurice Duverger opera una distinzione simile, separando il partito di massa, nel quale giocano un ruolo cruciale gli iscritti sia per il finanziamento che per le campagne elettorali, dal partito di notabili, in cui hanno grande potere, appunto, i notabili.\nIl ruolo del socialismo.\nIl movimento socialista gioc\u00f2 un ruolo fondamentale per la nascita dei moderni partiti di massa: a cavallo tra l'Ottocento e il novecento esso sottoponeva le masse lavoratrici ad un processo di aggregazione. \nLe masse di operai di fabbrica e di contadini senza terra, che crebbero a dismisura nel periodo seguente la grande depressione, cominciarono ad esercitare pressioni sempre pi\u00f9 forti per ottenere una propria rappresentanza politica, con cui sostituire le vecchie classi dirigenti (situazione descritta in romanzi di Steinbeck quali \"Uomini e topi\", \"La battaglia\", \"Furore\").\nCon le rivendicazioni politiche delle masse, fu inevitabile un allargamento della base elettorale, che contribu\u00ec alla nascita dello stato democratico.\nIl nuovo modello di democrazia richiese la creazione di grandi strutture organizzative e la nascita dei \"politici di professione\".\nPartito di massa e partito \"pigliatutto\".\nOtto Kirchheimer negli anni sessanta, individua delle linee guida nella trasformazione che si sta verificando nei partiti di massa: essi stanno diventando partiti \u201cpigliatutto\u201c ( \"catch all party\"), all'interno dei quali ormai il ruolo della ideologia e della identit\u00e0 (di classe, di censo, ecc...) si \u00e8 ridotto notevolmente. I dirigenti di tale partito cercano allora di espandere al massimo il seguito elettorale, di ricercare il pi\u00f9 alto consenso possibile.\nTra le caratteristiche del partito \"pigliatutto\", ricordiamo la drastica riduzione dell'ideologia come linea guida operativa, la diminuzione del ruolo del singolo iscritto, l'apertura all'accesso di diversi gruppi di interesse.\nVa ricordato che, comunque, alcuni partiti hanno cercato di conservare qualche caratteristica del \"vecchio\" partito di massa, come il radicamento territoriale.\nInfine, la \"legge ferrea dell'oligarchia\", elaborata da Robert Michels, non distingue tra partiti di massa e pigliatutto e, pertanto, il suo valore interpretativo si spiega sull'organizzazione di tutti i partiti."}
{"id": "365108", "revid": "4711", "url": "https://it.wikipedia.org/wiki?curid=365108", "title": "William Jefferson Clinton", "text": ""}
{"id": "365130", "revid": "4175", "url": "https://it.wikipedia.org/wiki?curid=365130", "title": "Stadio di Gerland", "text": "Lo stadio di Gerland () \u00e8 un impianto sportivo multifunzione francese di Lione.\nPrende il nome da Gerland, quartiere sulla riva sinistra del Rodano nel settimo \"arrondissement\" cittadino.\nEdificato nel primo decennio del XX secolo come impianto completamente scoperto, fu inaugurato dopo la prima guerra mondiale; fino met\u00e0 anni sessanta fu usato anche come velodromo (ciclistico e motoristico) grazie alla pista con cui era equipaggiato.\nNella sua storia di impianto calcistico fu scelto come una delle sedi del campionato mondiale 1938 ma mai utilizzato; nel secondo dopoguerra fu per 65 anni l'impianto interno dell' e ospit\u00f2 il campionato europeo 1984 e il mondiale 1998, oltre ad accogliere finale di Coppa delle Coppe 1985-86.\nNel rugby a XIII ospit\u00f2 una gara della fase a gironi della Coppa del Mondo 1954 e la finale di quella del 1972; nel rugby a XV \u00e8 altres\u00ec dal 2017 lo stadio di casa del (LOU) e a livello internazionale ospit\u00f2 gare della , oltre alla finale della Challenge Cup 1998-99.\nNel 1967 fu dichiarato monumento storico per comprovata rilevanza artistica e architettonica.\nBench\u00e9 propriet\u00e0 comunale, \u00e8 concesso in enfiteusi sessantennale al gruppo GL Events, azionista di maggioranza del LOU.\nDal 2017, a seguito di accordo di sponsorizzazione con la compagnia d'assicurazioni Mutuelle assurance des travailleurs mutualistes (Matmut) \u00e8 noto come Matmut Stadium de Gerland.\nStoria.\nLa costruzione dello stadio fu approvata con decreto prefettizio il in un'area del quartiere di Gerland all'epoca nota come \"la Mouche\" su terreni comunali acquistati tramite compravendita privata dalla Societ\u00e9 Generale de Gerland; il progetto dello stadio era a firma dell'architetto Tony Garnier.\nLa Grande Guerra interruppe i lavori; l'inaugurazione ufficiale, a impianto gi\u00e0 operativo, avvenne il in occasione dell'ottava edizione della festa ginnica nazionale, tenutasi a Lione; un anno pi\u00f9 tardi fu inaugurata la pista interna a uso podistico, ciclistico e motoristico.\nGerland fu scelto per ospitare una gara del campionato mondiale di calcio 1938 organizzato dalla Francia: il calendario le assegn\u00f2 \u2014 ma quest'ultimo Paese pochi mesi prima entr\u00f2 a far parte della Germania nazista con l'Anschluss e l'incontro fu quindi annullato.\nNel 1950 nacque il club calcistico dell' per scissione dalla polisportiva Lyon Olympique Universitaire (LOU), e Gerland fu da subito la sede d'elezione delle sue gare interne.\nCon l' affittuario fisso dell'impianto, esso divenne progressivamente dedito al calcio e la pista sempre meno necessaria, tanto che essa fu demolita e rimossa a met\u00e0 anni sessanta, non prima di avere ospitato diversi arrivi di tappa del Tour de France nell'immediato secondo dopoguerra: il primo fu in linea nel 1947 con la vittoria di Lucien Teisseire; altri arrivi di rilievo furono la cronometro individuale Saint-\u00c9tienne-Lione nel 1950 vinta da Ferdi K\u00fcbler; quello di Jacques Anquetil vincitore di tappa nel 1962 e infine Rik Van Looy nel 1965, con Felice Gimondi che entr\u00f2 nello stadio in maglia gialla, ultima volta della \"Boucle\" a Gerland.\nNel 1967 le quattro grandi porte d'accesso allo stadio furono dichiarate monumento storico.\nNel 1972 fu designato come stadio ospitante la finale della Coppa del Mondo di rugby a XIII tra e ; la partita termin\u00f2 10-10 e i britannici si laurearono campioni mondiali per il miglior punteggio ottenuto nella fase a gironi del torneo.\nIn occasione dell'assegnazione alla Francia del campionato europeo di calcio 1984, lo stadio di Gerland, uno degli impianti destinati ad accogliere la manifestazione, fu sottoposto a ristrutturazione sotto la supervisione dell'architetto Ren\u00e9 Gag\u00e8s che ridisegn\u00f2 il profilo dell'impianto da stadio greco in una struttura rettangolare con due tribune laterali (chiamate Jean Jaur\u00e8s e Jean Bouin) coperte vicino al campo di gioco.\nDue anni pi\u00f9 tardi lo stadio accolse la finale di Coppa delle Coppe 1985-86 in cui la sovietica batt\u00e9 3-0 gli spagnoli dell'.\nNel decennio successivo, quando alla Francia fu affidata anche l'organizzazione del campionato mondiale di calcio 1998, l'architetto Albert Constantin riprogett\u00f2 le due tribune sui lati corti e le avvicin\u00f2 ulteriormente al terreno di gioco, costruendo su entrambe una copertura in struttura metallo-tessile di l'una.\nNel corso del torneo mondiale Gerland ospit\u00f2 6 incontri, 5 dei quali nella fase a gironi pi\u00f9 il quarto di finale tra e .\nL'anno successivo ivi si tenne la finale della Challenge Cup 1998-99 di rugby tra e , vinta da quest'ultima per 35-16.\nNel 2003 Gerland fu una delle tre sedi scelte dalla federcalcio francese per la sesta edizione della FIFA Confederations Cup e ospit\u00f2 una delle due semifinali del torneo, quella tra e , nel corso della quale il calciatore della squadra africana Marc-Vivien Fo\u00e9 mor\u00ec davanti al pubblico a causa di un attacco cardiaco.\nTutti gli stadi della manifestazione del 1998 furono utilizzati per ospitare la parte francese della , e l'unica modifica rispetto ad allora, per quanto riguardava Gerland, fu il rifacimento completo del tappeto erboso.\nLo stadio ospit\u00f2 tre partite della fase a gironi della rassegna rugbistica mondiale.\nA fine 2015 l' lasci\u00f2 Gerland per trasferirsi al nuovo Parc Olympique Lyonnais a D\u00e9cines-Charpieu, comune della Metropoli.\nIl congedo avvenne il in occasione degli ottavi di Coppa di Lega 2015-16 contro il battuto 2-1.\nA luglio 2016 GL Events, societ\u00e0 di gestione eventi sportivi principale azionista del club rugbistico Lyon Olympique Universitaire, rilev\u00f2 l'impianto con un contratto sessantennale di enfiteusi a partire dal e l'impegno alla municipalit\u00e0 di Lione di investire 6 milioni di euro nei primi 3 anni di gestione e altri 40 in lavori di miglioramento tra il 2020 e il 2026, pi\u00f9 ulteriori 20 per la ristrutturazione di strutture accessorie.\nDopo 6 mesi di lavori, coordinati sempre da Albert Constantin, lo stadio fu completato in tempo per la stagione di rugby 2017-18, la prima nel nuovo stadio per il LOU; la capacit\u00e0 fu ridotta dai circa precedenti posti a , furono ricostruiti completamente spogliatoi e servizi igienici, ridisegnate le tribune e ripulite le strutture originali esterne in pietra sotto tutela storica.\nContemporaneamente, fu firmato anche un accordo di naming con la societ\u00e0 mutua di assicurazioni Matmut (Mutuelle assurance des travailleurs mutualistes) a seguito del quale l'impianto ha assunto il nome di Matmut Stadium de Gerland."}
{"id": "365142", "revid": "486946", "url": "https://it.wikipedia.org/wiki?curid=365142", "title": "Repubblica Federale Socialista di Jugoslavia", "text": ""}
{"id": "365143", "revid": "486946", "url": "https://it.wikipedia.org/wiki?curid=365143", "title": "Stadio della Gerland", "text": ""}
{"id": "365148", "revid": "123216941", "url": "https://it.wikipedia.org/wiki?curid=365148", "title": "Presidente della Repubblica di Polonia", "text": "Il presidente della Repubblica di Polonia (, forma abbreviata: \"Prezydent RP\") \u00e8 il capo di Stato della Polonia. Svolge le sue funzioni sia nel palazzo del Belweder sia nel palazzo del presidente di Varsavia.\nI suoi diritti e doveri sono determinati dalla Costituzione della Repubblica di Polonia. Il presidente della Repubblica di Polonia \u00e8 il capo di Stato, il supremo rappresentante della Polonia in ambito internazionale. Detiene il potere esecutivo e ha il diritto di sciogliere l'Assemblea nazionale in alcuni casi (ad esempio, quando non riesce a costituire un Consiglio dei ministri o ad approvare la legge finanziaria).\nNonostante in lingua italiana il capo di Stato polacco sia comunemente chiamato \"presidente della Polonia\", in patria il presidente \u00e8 sempre definito come \"presidente della Repubblica di Polonia\" (\"Prezydent Rzeczypospolitej Polskiej\" o \"Prezydent RP\") o meno comunemente come \"presidente della Repubblica\" (\"Prezydent Rzeczypospolitej\"), ma mai come \"presidente della Polonia\" (\"Prezydent Polski\").\nL'attuale presidente \u00e8 Andrzej Duda.\nElezione.\nIl presidente della Repubblica di Polonia \u00e8 eletto direttamente dal popolo ogni cinque anni, e pu\u00f2 essere rieletto solamente una volta. Secondo quanto stabilito dalla Costituzione, il presidente viene eletto con la maggioranza assoluta dei voti validi; se nessun candidato riesce a oltrepassare tale soglia, si tiene un secondo turno di ballottaggio tra i due candidati che hanno ottenuto i due valori pi\u00f9 alti di voti.\nPer poter candidarsi a un'elezione presidenziale, \u00e8 necessario essere cittadini polacchi, avere almeno 35 anni nel giorno del primo turno di votazione e raccogliere almeno 100.000 firme tra gli elettori.\nPoteri.\nIl presidente ha libera scelta nella selezione del Presidente del Consiglio, ma in pratica conferisce il compito di formare un governo ad un politico sostenuto dal partito politico che detiene la maggioranza dei seggi al Sejm (che di solito, ma non sempre, \u00e8 il leader di tale partito).\nIl presidente ha il diritto di iniziativa legislativa; egli ha anche l'opportunit\u00e0 di influenzare direttamente l'iter legislativo utilizzando il potere di veto, che per\u00f2 pu\u00f2 essere annullato con un voto parlamentare con la maggioranza dei tre quinti in presenza di almeno la met\u00e0 dei deputati (cio\u00e8 230). Prima di firmare una legge, il presidente pu\u00f2 anche rivolgersi al Tribunale costituzionale per verificarne la costituzionalit\u00e0.\nNel suo ruolo di supremo rappresentante dello stato polacco, il presidente ratifica e revoca gli accordi internazionali, nomina e licenzia gli ambasciatori, ed accetta gli accrediti dei rappresentanti degli altri stati. Il presidente prende anche decisioni riguardo alle onorificenze di stato; ha inoltre il diritto di concedere la grazia, pertanto pu\u00f2 rendere nulle le sentenze finali dei tribunali (in pratica, per tali decisioni si consulta con il ministro della Giustizia).\nIl presidente \u00e8 anche il comandante supremo delle forze armate; egli nomina il capo dello staff generale e i comandanti di tutti i reparti di servizio. In caso di guerra, nomina il comandante in capo delle forze armate e pu\u00f2 ordinare la mobilitazione generale. Il presidente svolge i suoi compiti con l'aiuto dei seguenti uffici: la Cancelleria del presidente, l'Ufficio di sicurezza nazionale ed il Corpo dei consiglieri del presidente.\nResidenze presidenziali e propriet\u00e0.\nL'Ufficio di Presidenza possiede diverse propriet\u00e0, che sono utilizzate dal capo di Stato come residenza ufficiale, residenza privata e residenza per gli ospiti durante le visite di stato.\nPresidente ad interim della Polonia.\nLa Costituzione stabilisce che il presidente \u00e8 una carica elettiva, e pertanto non esiste una linea di successione presidenziale. Se il presidente \u00e8 impedito nell'esecuzione dei propri doveri, il maresciallo del Sejm assume i poteri presidenziali per un massimo di 60 giorni a partire dalla convocazione di nuove elezioni.\nIl 10 aprile 2010, l'aereo presidenziale con a bordo il presidente polacco Lech Kaczy\u0144ski, la moglie e altre 94 persone, tra cui molti membri di spicco della politica e dell'esercito polacco, si \u00e8 schiantato al suolo presso la base aerea di Smolensk, in Russia. Il gran numero di ufficiali di governo era dovuto al fatto che la delegazione di stava recando nella Federazione Russa per la commemorazione del 70\u00ba anniversario del massacro di Katyn'. La morte del presidente ha portato il maresciallo del Camera dei deputati della Polonia Bronis\u0142aw Komorowski ad assumere i poteri di capo di Stato. Komorowski \u00e8 stato eletto presidente con le elezioni presidenziali del 2010, e si \u00e8 dimesso dalla carica di maresciallo del Sejm l'8 luglio 2010; \u00e8 stato succeduto, sempre ad interim, dal maresciallo del Senato Bogdan Borusewicz fino al momento dell'elezione del nuovo maresciallo del Sejm, che \u00e8 avvenuta lo stesso giorno. Borusewicz \u00e8 stato succeduto pertanto nella carica di presidente ad interim lo stesso 8 luglio 2010 dal neoeletto Grzegorz Schetyna e ha quindi ricoperto la carica presidenziale solo per poche ore.\nEx presidenti.\nDato che gli ex presidenti della Polonia sono per la maggior parte figure pubbliche molto conosciute (spesso con status di celebrit\u00e0), ognuno di essi ha diritto alla protezione personale a vita (solo all'interno della Polonia) fornita dal S\u0142u\u017cba Ochrony Pa\u0144stwa, oltre a ricevere una pensione e ad avere diritto a un ufficio privato.\nNel 2015, sono in vita i seguenti ex presidenti della Polonia:"}
{"id": "365150", "revid": "34928", "url": "https://it.wikipedia.org/wiki?curid=365150", "title": "Mechta el Arbi", "text": ""}
{"id": "365155", "revid": "110157", "url": "https://it.wikipedia.org/wiki?curid=365155", "title": "Primo ministro del Giappone", "text": " \u00e8 il termine italiano per indicare il capo del governo del Giappone, nonostante la traduzione letterale del nome giapponese sia ministro presidente del Gabinetto; in Giappone tuttavia ci si riferisce a questa carica con l'assai pi\u00f9 diffusa abbreviazione . Il primo ministro \u00e8 nominato dall'imperatore, dopo essere stato designato dalla Dieta nazionale tra i suoi stessi membri, e deve ottenere la fiducia della Camera dei rappresentanti per restare in carica. Il primo ministro \u00e8 a capo del Gabinetto e nomina e dimette i ministri dello Stato. Dal 4 ottobre 2021 il primo ministro del Giappone \u00e8 Fumio Kishida.\nNomina.\nLa designazione del primo ministro \u00e8 il primo compito delle camere della Dieta al momento del loro insediamento. A questo scopo, ogni camera ha un doppio ballottaggio per scegliere i candidati. Se le camere scelgono due diversi candidati, viene nominata una commissione bicamerale per trovare un accordo su un unico candidato. Ad ogni modo, se le camere non trovano un accordo entro dieci giorni, la decisione presa dalla Camera dei rappresentanti vale per l'intera Dieta. Di conseguenza, la Camera dei rappresentanti pu\u00f2 teoricamente scegliere il primo ministro che pi\u00f9 le aggrada.\nIl primo ministro deve dimettersi se la Camera dei rappresentanti adotta una mozione di sfiducia o respinge una questione di fiducia, a meno che la Camera dei rappresentanti non venga sciolta entro dieci giorni. Il primo ministro deve inoltre dimettersi dopo ogni elezione generale della Camera dei rappresentanti, anche se il suo partito ha ottenuto la maggioranza dei seggi. L'incarico di primo ministro \u00e8 stato solitamente occupato per convenzione dal leader del partito pi\u00f9 rappresentato nella Dieta, che solitamente \u00e8 stato il Partito Liberal Democratico. Tale convenzione \u00e8 stata poi usata dal Partito Democratico del Giappone.\nRuolo.\nIl primo ministro:\nTeoricamente, il primo ministro \u00e8 molto potente, con un ruolo assimilabile al cancelliere tedesco ed ancor pi\u00f9 grande, considerata la forma di governo monistica del Giappone. Tuttavia, a causa della natura della politica giapponese, basata sulla ricerca del consenso tra le varie fazioni in una continua creazione di coalizioni di governo, dovuta al sistema proporzionale, il primo ministro ha in realt\u00e0 molto meno potere del suo omologo in molti altri stati. La sua posizione di leader del maggiore partito implica continue negoziazioni con le principali correnti del partito e con i leader della coalizione; la legislatura \u00e8 solitamente iniziata e rivista pi\u00f9 dai congressi di partito che dal Gabinetto. Inoltre, il potere sostanziale \u00e8 in realt\u00e0 detenuto dalla burocrazia, su cui il primo ministro ha poco controllo.\nStoria e residenza ufficiale.\nIl corrente ruolo di primo ministro \u00e8 disciplinato dalla Costituzione del Giappone del 1946. Questa carica era prevista anche della Costituzione Meiji, in vigore negli anni precedenti la guerra, e sostituiva la carica di burocrate feudale del \"kanpaku\". Prima del 1946 il primo ministro era scelto direttamente dall'Imperatore e non aveva bisogno della fiducia della Dieta per governare. Durante la seconda guerra mondiale, il primo ministro presiedeva il Consiglio superiore di guerra nel nome dell'Imperatore.\nLa residenza ufficiale del primo ministro del Giappone \u00e8 chiamata \"Kantei\". La Kantei originale \u00e8 stata utilizzata dal 1929 al 2002, quando \u00e8 stata inaugurata una nuova residenza, detta nuova Kantei."}
{"id": "365171", "revid": "4711", "url": "https://it.wikipedia.org/wiki?curid=365171", "title": "Sud Australia", "text": ""}
{"id": "365196", "revid": "124777531", "url": "https://it.wikipedia.org/wiki?curid=365196", "title": "G\u00e9rard Houllier", "text": "Carriera.\nSi iscrisse all'universit\u00e0 di Lilla per conseguire la laurea in lingua inglese, ma la malattia del padre lo costrinse ad abbandonare gli studi e a iniziare a lavorare. Trov\u00f2 impiego come docente, riuscendo nel contempo a completare gli studi. Nel 1969-1970 trascorse un anno a Liverpool a fini di studio, ricoprendo il ruolo di assistente nella Alsop Comprehensive School. Il 16 settembre 1969 si rec\u00f2 ad Anfield per assistere a - 10-0. Inizi\u00f2 a praticare l'attivit\u00e0 agonistica a livello amatoriale, militando nelle file dell'Alsop.\nFu preside dell'\u00c9cole Normale di Arras sino all'et\u00e0 di 26 anni, nel 1973, quando cominci\u00f2 la propria carriera di allenatore-giocatore a tempo pieno del Le Touquet.\nQuattro anni dopo, ritiratosi dall'attivit\u00e0 di calciatore, si dedic\u00f2 completamente alla professione di allenatore. Guid\u00f2 il N\u0153ux-les-Mines, con cui ottenne due promozioni consecutive, la seconda delle quali in seconda divisione. Nel 1982 pass\u00f2 ad allenare il , che condusse alla prima serie e alla qualificazione in Coppa UEFA. Nel 1985 lo ingaggi\u00f2 il , con cui vinse il titolo francese nel 1985-1986.\nNel 1988 divenne direttore tecnico e assistente del commissario tecnico della nazionale di calcio francese, allora guidata da Michel Platini. Nel 1992 successe a Platini nel ruolo di C.T., ma si dimise nel novembre 1993 dopo aver clamorosamente fallito la qualificazione alla fase finale del a causa di due sconfitte interne consecutive contro e .\nDal 1994 al 1996 guid\u00f2 la nazionale francese Under-18 e dal 1996 al 1997 l'Under-20 transalpina.\nNel 1998 divenne l'allenatore di un chiamato a rifondare la squadra. Nella stagione 2000-2001 la squadra vinse la Coppa di Lega inglese, la Coppa d'Inghilterra e la Coppa UEFA, mentre in campionato ottenne il terzo posto. Nell'agosto 2001 vinse anche la Supercoppa d'Inghilterra battendo il e la Supercoppa europea battendo il .\nNell'ottobre 2001, durante un incontro di Premier League contro il , Houllier ebbe un attacco di cuore che lo costrinse ad essere operato d'urgenza e che lo tenne lontano dai campi per cinque mesi.\nMalgrado i copiosi investimenti estivi, il club fall\u00ec la qualificazione in Champions League nel 2002-2003. Houllier si dimise alla fine della stagione seguente, un'altra annata deludente.\nIl 29 maggio 2005 fu reso noto che avrebbe preso le redini del dalla stagione 2005-2006, al posto di Paul Le Guen. La squadra francese, egemone da anni in patria con quattro titoli vinti consecutivamente, era chiamata al successo europeo. Houllier guid\u00f2 i suoi sino ai quarti di finale della UEFA Champions League 2005-2006 (eliminazione contro il ) e agli ottavi della UEFA Champions League 2006-2007 (eliminazione contro la ), oltre che a due altri titoli francesi vinti consecutivamente. Nella stagione 2006-2007 il Lione perse la finale di Coupe de la Ligue contro il .\nIl 25 maggio 2007, a causa di divergenze con il presidente Jean-Michel Aulas, Houllier si dimise.\nL'8 settembre 2010 l'Aston Villa ne ufficializz\u00f2 l'ingaggio al posto del dimissionario Martin O'Neill. Condusse la squadra al nono posto in Premier League.\nIl 1\u00ba giugno 2011, a seguito di problemi fisici ed un ricovero d'urgenza per forti dolori al petto, il tecnico lasci\u00f2 la panchina dei \"Villans\".\nMorte.\n\u00c8 scomparso a Parigi il 14 dicembre 2020 all'et\u00e0 di 73 anni, pochi giorni dopo essere stato sottoposto ad un intervento chirurgico a seguito di una dissezione dell'aorta.\nStatistiche.\nAllenatore.\nClub.\n\"Statistiche aggiornate al 21 maggio 2016. In grassetto le competizioni vinte.\"\nNazionale.\n\"Statistiche aggiornate al 10 ottobre 2017\"."}
{"id": "365211", "revid": "289247", "url": "https://it.wikipedia.org/wiki?curid=365211", "title": "Cattedrale di Notre Dame", "text": ""}
{"id": "365219", "revid": "13460538", "url": "https://it.wikipedia.org/wiki?curid=365219", "title": "CCIAA", "text": ""}
{"id": "365224", "revid": "1922723", "url": "https://it.wikipedia.org/wiki?curid=365224", "title": "Camera di commercio, industria, artigianato e agricoltura", "text": "Le camere di commercio, industria, artigianato e agricoltura (abbreviato in CCIAA, comunemente note come camere di commercio), nell'ordinamento giuridico italiano, sono enti pubblici locali non territoriali dotati di autonomia funzionale.\nLe Camere di commercio, bench\u00e9 sottoposte alla vigilanza del Ministero dello Sviluppo Economico, godono per effetto del decreto legislativo n. 112 del 1998 di una certa autonomia, rientrando tra le amministrazioni pubbliche che compongono le cosiddette \"autonomie funzionali\". \nLe singole camere si possono unire in Unioni Regionali e a livello nazionale sono rappresentate da Unioncamere, ente pubblico con sede a Roma, in piazza Sallustio.\nDescrizione.\nQuadro normativo.\nLe Camere di commercio in Italia sorgono con il Regno d'Italia di Napoleone Bonaparte, sul modello delle analoghe \"Chambres\" francesi. Il Regno d'Italia dei Savoia eredita questi enti e li disciplina per la prima volta con la legge del 1862, per riorganizzarli in senso centralistico poi nel 1910 e 1924. Il Fascismo le abolisce per sostituirle nel 1926 con i Consigli provinciali dell\u2019economia, ma verso la fine della seconda guerra mondiale vengono ricostituite con il decreto luogotenenziale 21 settembre 1944. Nel 1966 acquisiscono la denominazione attuale: Camere di commercio, industria, artigianato e agricoltura. \nCon la riforma del 1993 (legge 29 dicembre 1993, n. 580) le Camere hanno acquisito una certa autonomia rispetto al governo centrale (con l'attribuzione della potest\u00e0 statutaria e di autonomia finanziaria), il riconoscimento del ruolo svolto da sempre nell'assicurare la pubblicit\u00e0 legale con il Registro delle imprese e i Ruoli abilitanti, tra i quali l'Albo delle imprese artigiane e il Ruolo dei Periti ed esperti, e un legame pi\u00f9 forte - fino alla possibilit\u00e0 dell'elezione diretta degli organi rappresentativi - con le principali associazioni delle categorie economiche.\nIl decreto legislativo 31 marzo 1998, n. 112 introduce per le Camere la qualifica ulteriore di \"\"autonomie funzionali\", distinguendole cos\u00ec dalle \"autonomie locali\" in virt\u00f9 della specifica funzione/missione di carattere economico e amministrativo ad esse attribuita relativa al sistema delle imprese nelle circoscrizioni territoriali di competenza. La legge 6 giugno 1998, n. 191 infine ha conferito a tali enti autonomia regolamentare per la disciplina delle materie attribuite dalla legge n. 580/1993 alle Camere stesse. Il decreto legislativo 15 febbraio 2010, n. 23 ha ulteriormente riformato l'ordinamento delle camere di commercio, industria, artigianato e agricoltura.\nCon il D.P.R. 160 del 2010 di istituzione dello Sportello Unico Attivit\u00e0 Produttive (SUAP) le Camere di commercio assumono un'importante funzione delegata per l'attuazione degli sportelli Suap, potendo venire delegate dal Comune responsabile per il funzionamento dello Sportello telematico.\nIl decreto di riordino delle Camere, pubblicato nella Gazzetta Ufficiale n. 219 del 19 settembre 2017, la cui travagliata attuazione \u00e8 ancora in corso, ridetermina le circoscrizioni territoriali, superando il precedente riferimento, legato alla Provincia. Viene stabilito il numero minimo di imprese (75.000) che permette di costituire una Camera sul territorio senza necessit\u00e0 di accorpamento, si limita il numero massimo delle Camere italiane a 60, si garantisce la presenza di almeno una Camera per Regione. Il decreto inoltre individua e riorganizza le funzioni delle Camere e delle loro aziende speciali e determina in materia di razionalizzazione delle sedi secondarie e del personale.\nIl rapporto di lavoro del personale dipendente \u00e8 disciplinato dal CCNL \"Regioni e delle Autonomie locali\".\nCompetenze e funzioni.\nAi sensi della legge 29 dicembre 1993, n. 580 esse svolgono, nell'ambito della circoscrizione territoriale di competenza e sulla base del principio di sussidiariet\u00e0 di cui all'articolo 118 della Costituzione, funzioni di interesse generale per il sistema delle imprese, curandone lo sviluppo nell'ambito delle economie locali, e fanno parte della pubblica amministrazione italiana. Nell'ambito della propria autonomia statutaria, la Camera di commercio svolge le funzioni stabilite dalla legge. Svolge inoltre ogni altra funzione propria, o delegata dallo Stato, dalla Regione e da altri enti ed istituzioni, o in cooperazione con ogni altro soggetto pubblico o privato, ritenuta necessaria al perseguimento dei propri scopi, nonch\u00e9 quelle derivanti da convenzioni internazionali.\nLa missione delle Camere di commercio consiste nella promozione economica, nello sviluppo del sistema delle imprese e dell'economia locale, attraverso un organo di governo che concilia le esigenze di tutti i settori, rappresentati nel Consiglio Camerale e nella Giunta. Per raggiungere questi obiettivi le Camere di commercio possono:\nOgni Camera tiene il proprio registro delle imprese che ha sostituito, unificandoli, sia il \"registro delle ditte\" (esistente presso le stesse Camere di commercio prima della riforma del 1993), sia il \"registro delle societ\u00e0\"\" (tenuto presso i tribunali ordinari prima della riforma del 1993) e rende unica la funzione di anagrafe delle imprese, precedentemente condivisa dalle stesse Camere con le cancellerie dei tribunali. Le Camere di commercio forniscono a chiunque - grazie alla rete informatica di Infocamere, attiva dal 1974 - la possibilit\u00e0 di accedere a tutta la documentazione presentata al registro delle Imprese da qualsiasi impresa operante sul territorio italiano.\nLa legge del 1993 assegna delle funzioni di regolazione del mercato svolte tradizionalmente dalle Camere di commercio, fra le quali la raccolta degli usi e costumi locali e la funzione di composizione delle controversie civili e commerciali, che si distingue in un'attivit\u00e0 di Mediazione svolta tramite appositi Organismi riconosciuti dal Ministero della Giustizia e in una di arbitrato.\nLe camere di commercio hanno, inoltre, il compito di vigilanza del mercato (legge 29 dicembre 1993, n. 580, art. 2, lett. l), esso viene svolto tramite: informazione preventiva a consumatori ed imprese su diritti ed obblighi previsti dalla normativa vigente, controlli sugli operatori economici (fabbricante, mandatario, importatore, distributore), emanazione di sanzioni amministrative e ordinanze - ingiunzioni a seguito di verbali elevati da vari organi di controllo.\nFinanziamento.\nOgni Camera di commercio finanzia le sue attivit\u00e0 mediante:\nSegretario generale.\nIl \"Segretario generale\" \u00e8 un dirigente, nominato dal Ministro dello Sviluppo economico su designazione della Giunta camerale, che esercita le funzioni di vertice dell'amministrazione dell'ente e sovrintende al personale dello stesso, fungendo da segretario del consiglio e della giunta camerale e talvolta anche da Conservatore del registro delle imprese. Con il D.lgs n. 23/2010 il ruolo del Segretario Generale \u00e8 stato rafforzato. Viene previsto lo status di dirigente generale di cui all'articolo 16 del decreto legislativo 30 marzo 2001, n. 165.\nFormazione professionale.\nLe Camere di commercio e la loro \"Unione\" Unioncamere si sono tradizionalmente occupate di formazione professionale attraverso i seguenti istituti:\nDal 2006 molte Camere di Commercio italiane hanno anche promosso un'Universit\u00e0 telematica: Universitas Mercatorum che volutamente fa un gioco di parole tra la dizione medioevale delle istituzioni dei mercanti con il termine \"Universit\u00e0\" nella accezione moderna.\nLe aziende autonome.\nL'art. 2, comma 5, della legge 29 dicembre 1993, n. 580, come modificato dal D.Lgs. 15 febbraio 2010, n. 23, prevede che le Camere di commercio, industria, artigianato e agricoltura possano costituire, in forma singola o associata, e secondo le disposizioni del codice civile, \"aziende speciali'\" operanti secondo le norme del diritto privato. Tali aziende speciali sono \"organismi strumentali\" dotati di soggettivit\u00e0 tributaria (ma non di personalit\u00e0 giuridica).\nLe camere di commercio possono attribuire alle aziende speciali il compito di realizzare alcune attivit\u00e0 accessorie funzionali al perseguimento delle proprie finalit\u00e0 istituzionali e del proprio programma di attivit\u00e0 (es. gli Organismi di mediazione e di arbitrato), assegnando alle stesse le risorse finanziarie e strumentali necessarie.\nOrgani delle Camere di commercio.\nSono organi della Camera di commercio:\nConsiglio.\nIl \"Consiglio\" \u00e8 composto da rappresentanti dei settori dell'agricoltura, dell'artigianato, delle assicurazioni, del commercio, del credito, dell'industria, dei servizi alle imprese, dei trasporti e spedizioni, del turismo, della cooperazione e degli altri settori di rilevante interesse per l'economia della circoscrizione territoriale di competenza, nonch\u00e9 da due componenti in rappresentanza, rispettivamente, delle organizzazioni sindacali dei lavoratori e delle associazioni di tutela degli interessi dei consumatori e degli utenti. Il numero dei membri del consiglio varia da 20 a 30, in funzione del numero d'imprese iscritte nel registro delle imprese.\nI consiglieri, che durano in carica cinque anni, sono designati delle organizzazioni rappresentative delle imprese, delle organizzazioni sindacali dei lavoratori e dalle associazioni di tutela degli interessi dei consumatori e degli utenti e comunicati alla rispettiva Regione, che li nomina con atto del Presidente della Giunta regionale.\nIl consiglio predispone e delibera lo statuto e le relative modifiche; elegge tra i suoi componenti, con distinte votazioni, il presidente e la giunta e nomina i membri del collegio dei revisori dei conti; determina gli indirizzi generali e approva il programma pluriennale di attivit\u00e0 della Camera di commercio; delibera il bilancio preventivo, le sue variazioni e il conto consuntivo.\nGiunta.\nLa \"Giunta\" \u00e8 l'organo esecutivo della Camera di commercio ed \u00e8 composta dal presidente e da un numero di membri non inferiore a cinque e non superiore ad un terzo dei membri del consiglio arrotondato all'unit\u00e0 superiore, secondo quanto previsto dallo statuto.\nDura in carica cinque anni in coincidenza con la durata del consiglio e il mandato dei suoi membri \u00e8 rinnovabile per due sole volte. Adotta tutti gli atti di indirizzo politico-amministrativo che non rientrano nella competenza di altri organi. Delibera inoltre in casi di urgenza sulle materie di competenza del consiglio; in questi casi la deliberazione \u00e8 sottoposta al consiglio per la ratifica nella prima riunione successiva.\nPresidente.\nIl \"Presidente\" \u00e8 eletto con la maggioranza dei due terzi dei consiglieri. Qualora non si raggiunga tale maggioranza neanche con un secondo scrutinio, si procede ad una terza votazione in cui per l'elezione \u00e8 richiesta la maggioranza assoluta. Qualora nella terza votazione non sia stata raggiunta la maggioranza assoluta, si procede ad una quarta votazione di ballottaggio tra i due candidati che hanno ottenuto il maggior numero di voti.\nDura in carica cinque anni, in coincidenza con la durata del consiglio, e pu\u00f2 essere rieletto due sole volte. Rappresenta la Camera di commercio, convoca e presiede il consiglio e la giunta, ne determina l'ordine del giorno e, in caso di urgenza, provvede agli atti di competenza della giunta. In tal caso gli atti sono sottoposti alla giunta per la ratifica nella prima riunione successiva.\nCollegio dei revisori.\nIl \"Collegio dei revisori\" \u00e8 nominato dal consiglio ed \u00e8 composto da tre membri effettivi e tre membri supplenti, essi devono essere iscritti all'albo dei revisori contabili. La durata \u00e8 di 4 anni.\nIl Collegio dei revisori attesta la corrispondenza tra il conto consuntivo e le risultanze della gestione, vigila sulla regolarit\u00e0 contabile e finanziaria della gestione, redige la relazione al bilancio preventivo, hanno diritto ad accedere agli atti e ai documenti della Camera di commercio e infine pu\u00f2 esprimere proposte per una migliore efficienza ed economicit\u00e0 dell'ente."}
{"id": "365238", "revid": "1494169", "url": "https://it.wikipedia.org/wiki?curid=365238", "title": "Cordillera Central", "text": "Il termine Cordillera Central (letteralmente \"cordigliera centrale\") \u00e8 un toponimo spagnolo che pu\u00f2 riferirsi a diverse catene montuose:"}
{"id": "365240", "revid": "4711", "url": "https://it.wikipedia.org/wiki?curid=365240", "title": "Salvo d'Acquisto", "text": ""}
{"id": "365246", "revid": "123398916", "url": "https://it.wikipedia.org/wiki?curid=365246", "title": "Carcere di Regina Coeli", "text": "Il carcere di Regina Coeli (\"Casa circondariale di Roma Regina Coeli\") \u00e8 il principale e pi\u00f9 noto carcere di Roma ed \u00e8, amministrativamente, la casa circondariale della capitale italiana.\nUbicato nel rione Trastevere, al numero 29 di via della Lungara, \u00e8 dislocato in un complesso edilizio risalente al 1654 gi\u00e0 sede di convento e convertito all'uso attuale nel 1881. Recep\u00ec il nome della struttura religiosa, dedicata a Maria, \"Regina Coeli\".\nStoria.\nL'edificazione del complesso ebbe inizio sotto papa Urbano VIII nel 1642, ma la morte di questi fece sospendere i lavori, che furono ripresi dal suo successore, Innocenzo X. Il monastero \u00e8 un monumento agli intrecci immobiliari e dinastici delle grandi famiglie romane. Fu fondato in effetti da due sorelle Colonna: Vittoria, monaca del Carmelo, di cui divenne poi badessa, e Anna, vedova di Taddeo Barberini, a sua volta nipote di Urbano VIII. Dei papi che lo finanziarono, il primo \u2013 Urbano VIII \u2013 era un Barberini, e il secondo \u2013 Innocenzo X \u2013 era un Pamphilj che doveva celebrare la riconciliazione con i Barberini. Dal 1810 al 1814 il convento fu confiscato in ottemperanza al decreto napoleonico che imponeva la soppressione degli ordini religiosi. Partiti i francesi tornarono le monache, ma nel 1873 le religiose carmelitane (della Congregazione di Sant'Elia) dovettero nuovamente abbandonare il convento, stavolta definitivamente, per un'analoga legge del neonato Regno d'Italia. I lavori di adattamento delle strutture furono diretti da Carlo Morgini e si completarono nel 1900.\nSempre alla fine dell'Ottocento fu acquisito un plesso contiguo, che venne adibito a carcere femminile, popolarmente noto come \"Carcere delle Mantellate\" (anch'esso ex convento risalente allo stesso periodo, dedicato a \"Santa Maria della Visitazione\", che prende il nome dal lungo mantello che indossavano le suore di questo convento). Tale carcere femminile ha ispirato anche la canzone intitolata \"Le Mantellate\", scritta da Giorgio Strehler e Fiorenzo Carpi per Ornella Vanoni ed eseguita in seguito anche da interpreti di canzoni popolari romane, tra cui Alida Chelli e Gabriella Ferri.\nNel 1902 il carcere fu eletto sede della prima scuola di polizia scientifica, che vi sarebbe rimasta sino agli anni venti, e del casellario giudiziario, oltre che essere sfruttato come ovvio serbatoio di \"materiale di studio\" per le nascenti discipline dell'antropologia criminale.\nIn epoca fascista, insieme con la struttura situata in via Tasso, ospit\u00f2 oppositori politici. Durante l'occupazione tedesca di Roma, il 24 marzo 1944 da queste due prigioni fu prelevata la maggior parte degli uomini uccisi nell'eccidio delle Fosse Ardeatine.\nLa capienza massima tollerabile prevista \u00e8 attualmente di 750 detenuti, dato numerico spesso ampiamente superato dalla popolazione detenuta effettiva. La presidente della Camera dei deputati Laura Boldrini, lo ha definito, in occasione di una sua visita il 22 luglio 2013 (1.050 detenuti presenti nel carcere), \"magazzino di carne umana\".\nI quattro papi.\nLa visita di papa Giovanni XXIII, il 26 dicembre del 1958, fu un evento di particolarissima specialit\u00e0. Coerente con l'impostazione innovatrice del suo pontificato, papa Roncalli si rec\u00f2 alla Lungara il giorno dopo l'altrettanto nota visita ai bambini dell'Ospedale pediatrico Bambino Ges\u00f9. Ai detenuti raccolti nella Rotonda (per l'occasione trasformata in cappelletta) si rivolse con semplicit\u00e0 e con riferimenti che destarono sensazione per lo stile non consueto per un papa.\nTerminata la messa, il Papa decise di visitare un braccio, simbolicamente intendendo attraversare per questo tutti i luoghi di detenzione. I reclusi avevano ricevuto l'ordine di rimanere sugli attenti a fianco alle porte delle rispettive celle, ma al passaggio del pontefice uno di essi, condannato per gravi crimini, inaspettatamente gli si gett\u00f2 piangente ai piedi, chiedendogli se vi potesse essere per lui speranza di perdono. Il papa lo confort\u00f2, senza parlare stringendolo a s\u00e9.\nMeno noto \u00e8 che Papa Roncalli era stato ordinato sacerdote nella chiesa di \"Santa Maria Regina coeli\" (Santa Maria in Monte Santo, in prossimit\u00e0 di piazza del Popolo) e da taluni la scelta di effettuare la visita fu posta in relazione con questo riferimento.\nIn seguito il carcere fu visitato anche da papa Paolo VI nel 1964, da papa Giovanni Paolo II nel 2000 e da Papa Francesco nel 2018\nTradizioni popolari.\nLa particolare ubicazione del carcere, subito a ridosso del panoramico colle del Gianicolo, rende la struttura vicinissima in linea d'aria ad alcuni punti di questa altura; la balconata del faro del Gianicolo, ad esempio, dista solo qualche decina di metri dalle celle d'angolo. In ragione di ci\u00f2, e a dispetto della rigidit\u00e0 dei regolamenti carcerari, era consuetudine, fino a tempi assai recenti, che i familiari dei detenuti vi si riunissero per comunicare con loro gridando. Tutt'ora, seppur raramente, parenti e congiunti dei detenuti in tarda serata gridano verso il carcere comunicando principalmente frasi di supporto.\nPer una sorta di cavalleresco rispetto, era consolidata tradizione che le forze dell'ordine non intervenissero a impedire queste comunicazioni, a condizione che lo scambio verbale riguardasse effettivamente solo le notizie importanti e di stretta urgenza (ma i detenuti politici durante il fascismo ricevettero messaggi in codice inoltrati impersonalmente). Al faro si trovavano, inoltre, persone di tonalit\u00e0 possente che a turno si prestavano gratuitamente a far da portavoce per conto delle donne e, pi\u00f9 in generale, di chiunque potesse averne eventualmente bisogno; essi avevano inoltre una funzione ordinatrice del traffico delle comunicazioni da e verso il carcere. Analogamente, all'interno della struttura, le comunicazioni venivano inoltrate, in arrivo e in partenza, passando per una sola delle celle, che diveniva in pratica un centro di smistamento.\nEsiste un film dove Pippo Franco, dal Gianicolo, comunicava con un parente detenuto all'interno del carcere. Inoltre anche nel film \"Manolesta\" il figlio di Quirino (Tomas Milian) comunica con il padre dal colle. Anche nel film \"Scuola di ladri\", Amalio Siraghi, interpretato da Lino Banfi, comunica dal colle con due detenuti per raggirare un facoltoso imprenditore americano. Un altro film dove \u00e8 presente tale usanza \u00e8 La supertestimone (1971), in cui Monica Vitti comunica con Ugo Tognazzi. \nVia della Lungara si trova a un livello di circa tre metri inferiore al piano stradale del lungotevere della Farnesina, ragion per cui, per raggiungere il carcere, bisogna scendere da un livello superiore. Per entrare nell'edificio bisogna salire tre scalini: sono quelli che, secondo la tradizione citata, danno la patente di romano soltanto a chi li ha oltrepassati."}
{"id": "365250", "revid": "77358", "url": "https://it.wikipedia.org/wiki?curid=365250", "title": "Abbaside", "text": ""}
{"id": "365262", "revid": "4711", "url": "https://it.wikipedia.org/wiki?curid=365262", "title": "Diana, Principessa del Galles", "text": ""}
{"id": "365267", "revid": "1808023", "url": "https://it.wikipedia.org/wiki?curid=365267", "title": "Dead Air for Radios", "text": "Dead Air for Radios \u00e8 il primo album da solista di Kevin Moore, musicista statunitense, dopo aver lasciato i Dream Theater, pubblicato sotto il nome di Chroma key.\nL'album ha venduto circa 30.000 copie, come riferisce Moore in un'intervista\nAntefatti.\nDopo aver abbandonato i Dream Theater nel luglio del 1994, Moore ritorn\u00f2 a New York e vendette tutte le sue propriet\u00e0 e caric\u00f2 i suoi bagagli nella sua station wagon. Jim Pitulski, l'allora co - manager della band gli chiese dove fosse diretto ed egli rispose che glielo avrebbe fatto sapere quando sarebbe arrivato a destinazione, Pitulski sentendo quella risposta, dichiar\u00f2 di aver provato un senso di ammirazione nei suoi confronti. Dunque si trasfer\u00ec in Nuovo Messico a Santa Fe dove cominci\u00f2 la produzione del suo primo disco solista nel 1998 che avrebbe successivamente pubblicato nel dicembre del medesimo anno.\nTracce.\nTesti e musiche di Kevin Moore eccetto dove indicato"}
{"id": "365269", "revid": "339392", "url": "https://it.wikipedia.org/wiki?curid=365269", "title": "Esercito di liberazione popolare", "text": ""}
{"id": "365271", "revid": "4711", "url": "https://it.wikipedia.org/wiki?curid=365271", "title": "Atlanta (Georgia)", "text": ""}
{"id": "365279", "revid": "539155", "url": "https://it.wikipedia.org/wiki?curid=365279", "title": "Il cavaliere della rosa", "text": "Il cavaliere della rosa \"(Der Rosenkavalier)\", \u00e8 un'opera lirica in lingua tedesca, che venne eseguita la prima volta il 26 gennaio 1911 alla K\u00f6nigliches Opernhaus di Dresda, diretta da Ernst von Schuch. La musica \u00e8 del compositore tedesco Richard Strauss (op.59b), il libretto dello scrittore austriaco Hugo von Hofmannsthal.\nL'opera ottenne subito un successo clamoroso, e dopo la prima viennese di poco successiva, Strauss venne dichiarato \"cittadino onorario\" di Vienna. Al Wiener Staatsoper la prima rappresentazione fu l'8 aprile dello stesso anno, diretta da Franz Schalk, e da allora l'opera \u00e8 stata rappresentata novecentosettantacinque volte.\nLa prima esecuzione in Italia avvenne il 1\u00ba marzo 1911 al Teatro alla Scala di Milano, sotto la direzione di Tullio Serafin, con Lucrezia Bori nella traduzione italiana di Ottone Schanzer. Si ebbero fischi e contestazioni, perch\u00e9 una parte del pubblico ritenne la parte dei due intriganti Valzacchi e Annina (nomi italiani) offensiva. Perci\u00f2 Strauss li modific\u00f2 in Rys-Galla e Zephyra, nomi levantini. Pu\u00f2 perci\u00f2 ancora oggi capitare di trovare nei libretti questi due nomi.\nGenesi.\nHofmannsthal stesso scrisse nel 1927 una prefazione al \"Cavaliere della rosa\", che in quel tempo era gi\u00e0 diventato il pi\u00f9 grande successo della sua collaborazione con Strauss. Secondo le sue indicazioni, la scaletta venne creata nel marzo del 1909 a Weimar a colloquio con il suo amico il conte Harry Kessler, al quale \u00e8 dedicata la prima edizione. A causa di questa dedica l'amicizia tra Kessler e Hofmannsthal vacill\u00f2. Kessler, che giudicava (probabilmente a ragione) il suo contributo alla creazione molto maggiore di quanto Hofmannsthal volesse ammettere, insistette sulla denominazione \"collaboratore\", mentre Hofmannsthal nella prima versione lo citava semplicemente come \"aiutante\". Hofmannstahl alla fine si adegu\u00f2 a scrivere: \"Dedico al Conte Harry Ke\u00dfler questa commedia, che deve molto alla sua collaborazione\". Ancora oggi si discute su quanta parte del \"Cavaliere della rosa\" si debba a Ke\u00dfler.\nDopo la stesura del libretto Hofmannstahl si rec\u00f2 a Berlino, per sottoporre a Strauss un progetto per un'opera comica. \"Il suo ascolto fu realmente fertile. Potei sentire come egli distribuiva musica ancora informe a materia appena dotata di forma\". Il successivo lavoro comune ebbe luogo nei successivi due anni attraverso scambi di lettere; Strauss ne parla il 16 maggio del 1910, quando \u00e8 sul punto di cominciare la composizione del terzo atto. La stesura del testo fu completata nel giugno 1910, dopodich\u00e9 Hofmannsthal lavor\u00f2 ad esso sporadicamente, con l'intento di concludere la composizione dell'opera. Nel gennaio del 1911 essa pot\u00e9 essere rappresentata presso l'Hofoper di Dresda).\nIl testo dell'opera si differenzia in alcune parti dalla prima stesura dell'opera: esso \u00e8 pi\u00f9 breve, alcuni elementi sono mutati d'ordine e modificati, altri sono ampliati in nome della musica.\nCaratteri dell'opera.\nFra i motivi pi\u00f9 famosi dell'opera ci sono i valzer. Da un punto di vista rigorosamente logico si tratta di una forzatura: nel Settecento il valzer non era ancora di moda; ma dal punto di vista musicale fu una trovata geniale, cui \u00e8 dovuta in gran parte il fascino dell'opera.\nIl testo.\nLe figure rappresentano personaggi tipo piuttosto che veri e propri caratteri, come i ruoli della commedia dell'arte italiana. Hofmannstahl prese spunto anche dalla commedia di Moli\u00e9re.\n scrive Hofmannsthal in \"Epilogo non scritto al Cavaliere della Rosa (1911)\". Hofmannsthal pose l'accento anche sul fatto che il testo non mirava a resuscitare il tempo storico del Rococ\u00f2, ma piuttosto a trovarsi \"alla presenza del passato, pi\u00f9 di quanto non si sospetti\".\nTrama.\nL'azione ha luogo nell'ambiente dell'aristocrazia viennese intorno al 1740, nei primi anni del regno dell'imperatrice Maria Teresa. I personaggi principali sono il giovane nobile Octavian; la giovanissima e ricca Sofia, figlia di un borghese, il signore di Faninal, che ha recentemente acquisito il titolo nobiliare; il barone Ochs di Lerchenau, promesso sposo di Sofia, che ancora non conosce; la Marescialla Maria Theresa, principessa di Werdenberg.\nAtto primo.\nLa ormai anziana marescialla si consola delle assenze del marito con il giovane Octavian, divenuto suo amante e che lei chiama \"Quinquin\". L'opera inizia con la fine della loro notte d'amore. La marescialla si rende conto che le dichiarazioni d'amore del giovane - pur sincere - cadranno se lui incontrer\u00e0 una giovane di pari et\u00e0. Octavian se ne va perch\u00e9 ormai \u00e8 giorno, ed inizia la toeletta della marescialla.\nEntrano i servitori per vestirla, il parrucchiere, un tenore che le canta il buon risveglio, dei postulanti e, volgare, grezzo, invadente e presuntuoso, il parente barone Ochs di Lerchenau. Questo spiega, mentre si mette a corteggiare una giovane cameriera, la quale non \u00e8 niente altro che Octavian travestito in questo modo per allontanarsi senza sospetti, che dovr\u00e0 sposare una giovane, Sofia, figlia del signor di Faninal; quest'ultimo infatti aspira cos\u00ec a completare la sua introduzione nel bel mondo della nobilt\u00e0 viennese. A causa della sua infelice figura Ochs desidera che la consegna della \"rosa d'argento\", la promessa di matrimonio, sia fatta da un bel giovane. La marescialla indica cos\u00ec Octavian: si rende conto di correre un rischio, ma questa le pare la scelta migliore.\nAtto secondo.\nNel salone della casa di Herr von Faninal, si attende con grande emozione l'arrivo del cavaliere della rosa: Sophie, la fidanzata, \u00e8 piena di gratitudine per lo sposo e l'importanza sociale dell'evento in cui \u00e8 coinvolta, evento che del resto fa scalpore in tutta la citt\u00e0. Ma ecco che arriva la carrozza con il cavaliere, e dal tiro a sei scende Octavian, splendidamente vestito d'argento. Il cerimoniale viene seguito a puntino e la rosa viene consegnata, ma l'incontro fra i due fa scattare una scintilla che potrebbe anche non essere semplice affetto. Inizia fra loro un colloquio formale alla presenza della chaperon, ma, al di l\u00e0 delle formalit\u00e0, Octavian si accorge che si sta innamorando di Sophie. Arriva ora il padre con il promesso e i due fidanzati vengono presentati ufficialmente; mentre Octavian comincia a soffrire, Ochs si fa subito riconoscere per la sua grossolanit\u00e0, parlando fra l'altro dei figli illegittimi avuti dalle proprie avventure, mentre la fidanzata comincia a rendersi conto con una certa preoccupazione del futuro che l'aspetta. Quando Ochs comincia ad allungare le mani, Octavian si sente sui carboni ardenti e Sophie si incollerisce, ma il barone prende il rifiuto con la filosofia di chi sa di avere la situazione in pugno. L'arrivo del notaio per firmare le carte allontana l'importuno, e la ragazza, rimasta sola con Octavian, lo prega di aiutarla: i due scoprono cos\u00ec di essere innamorati, e se lo confessano reciprocamente.\nMa durante il loro \"t\u00eate-a-t\u00eate\" vengono sorpresi dai due faccendieri (Valzacchi e Annina) che bloccano i due giovani finch\u00e9, richiamato dallo strepito, non arriva il barone. In un primo momento si mostra abbastanza tollerante, e non si offende nel sentirsi dire di non essere amato; ma lei si rifiuta anche di firmare l'atto di matrimonio e Octavian arriva ad insultarlo. Ochs finge dapprima indifferenza ma poi \u00e8 costretto ad estrarre la spada, che maneggia in modo talmente maldestro da ricevere immediatamente una scalfittura al braccio. Il barone \u00e8 terrorizzato dalla vista del proprio sangue, i due giovani sono disperati, Faninal \u00e8 costernato e furioso con Octavian che, pur scusandosi con il padrone di casa, non \u00e8 affatto pentito, e con Sophie che dichiara di non voler pi\u00f9 sposare il promesso. Faninal resta solo con il barone, circondandolo di ogni possibile attenzione e dichiarandogli che costringer\u00e0 la figlia a sposarsi con lui. Mentre si cura con una caraffa del vino di Faninal, Ochs si ripromette la vendetta contro l'insolente giovane. In questa situazione viene raggiunto da Annina che gli porta una lettera della cameriera Mariandel, in cui \u201cla ragazza\u201d gli promette un appuntamento per l'indomani e lui fa preparare la risposta, peraltro senza scucire la minima mancia alla messaggera. Annina perci\u00f2 giura vendetta.\nAtto terzo.\nNella stanza di un albergo. Arriva Octavian vestito da Mariandel e i due paraninfi in un primo momento non lo riconoscono, poi con un sapiente gioco di mimica viene mostrato che c'\u00e8 in atto un tranello e che le cose non sono come sembrano. Un gran numero di servitori prepara l'incontro, e finalmente arriva anche il barone, ossequiato da tutti. Dopo avere licenziato la servit\u00f9, si rivolge a Mariandel, che recita la scena dell'ingenua verginella, ma quando l'avvoltoio si avvicina alla preda rimane basito dalla somiglianza con il detestato Octavian. Dietro le quinte intanto si sta chiudendo la trappola per il barone: appaiono visi nell'ombra e spariscono in modo repentino, tanto che lui pensa addirittura di avere una congestione; la vista della ragazza per\u00f2 di nuovo lo eccita, per sconcertarlo di nuovo con la somiglianza. In questa altalena di sensazioni appare uno sconosciuto e il barone, terrorizzato, chiama e vede arrivare uno stuolo di persone tra cui Annina che lo accusa di tradimento rivendicando i propri diritti sul barone che definisce suo marito.\nOchs, dapprima stupefatto, poi si indigna e alle insistenze di Annina vuole cacciare tutti dalla stanza, ma nel frattempo qualcuno \u00e8 andato a chiamare Faninal. La bigamia \u00e8 considerata un crimine molto grave e il barone comincia a sentirsi preso in trappola anche perch\u00e9 ora compaiono in scena dei pargoletti che lo chiamano pap\u00e0. Finalmente arriva il commissario di polizia e Ochs crede di mettere in chiaro l'equivoco contando sulla propria posizione, ma alle accuse dell'albergatore il commissario non sente ragioni e l'autorit\u00e0 stessa del barone \u00e8 piuttosto appannata dopo la perdita della parrucca, anche perch\u00e9 i vari testimoni affermano di non riconoscere il nobiluomo. Si fa ora viva Mariandel, e Ochs rischia di essere definito un debosciato seduttore; cos\u00ec dichiara che la ragazza \u00e8 la sua fidanzata e, messo alle strette, fa il suo nome: Sophie Faninal.\nMa ecco arrivare Faninal in persona e il barone, dopo avere finto di non conoscerlo, cerca senza successo di mandarlo via. Alle domande del commissario, il borghese conferma che l'uomo \u00e8 suo genero, ma non conferma affatto che la ragazza l\u00ec presente sia sua figlia, anzi vuole farla arrestare perch\u00e9 la crede un'imbrogliona che cerca di farsi passare per Sophie che intanto aspetta da basso. Ochs \u00e8 sempre pi\u00f9 frastornato e cercando la parrucca, urta uno dei ragazzini che si mette a chiamarlo pap\u00e0, con grande scandalo di Faninal. L'arrivo di Sophie completa il caos, ma lo scandalo non la tocca, perch\u00e9 per lei il barone non \u00e8 nessuno e a questo punto Faninal, vedendo naufragare irrimediabilmente le proprie speranze di acquisire nobilt\u00e0, si sente male.\nRecuperata la parrucca, il barone ritrova un po' della sua alterigia e cerca di andarsene portandosi via Mariandel, ma gli viene impedito dal commissario e dalla ragazza stessa che rifiuta di andare con lui, anzi chiede di parlare da sola al commissario appartandosi con lui in modo che il barone li veda senza sentire quello che dicono. Dalle cortine del letto dietro cui si trova Mariandel si vedono ora uscire uno alla volta gli indumenti della ragazza, mentre intanto viene annunciato l'arrivo della Marescialla che Ochs accoglie con gioia, convinto che sia venuta a trarlo d'impiccio. Il commissario mostra grandissima deferenza nei confronti della nobildonna che entra senza dire una parola; arriva ora anche Sophie portando un'ambasciata di suo padre, una diffida al barone di accostarsi a meno di cento metri dal loro palazzo. Ochs cerca di discutere, ma la Marescialla gli consiglia di sparire raccogliendo quel che riesce della sua dignit\u00e0.\nConvinto il commissario ad andarsene, tutti si mostrano certi che si tratti di una burla, fuorch\u00e9 Ochs che non se ne vuole andare e allora la Marescialla chiama in causa Octavian che, ormai vestito da uomo, era rimasto nascosto fra le cortine del letto ma ora compare in scena con grande scorno del barone che per\u00f2 \u00e8 costretto dal suo stesso personaggio a non reagire con violenza alla \u201cmascherata viennese\u201d. Come la Marescialla fa notare pi\u00f9 a se stessa che a lui, bisogna ammettere che tutte le cose finiscono e cos\u00ec lui se ne va, pieno di rabbia e deriso da tutti. Restano cos\u00ec soli Sophie, la Marescialla e Octavian: la ragazza \u00e8 convinta che tutto sia stato una mascherata e che il ragazzo non la ami, e anche Octavian \u00e8 sconcertato perch\u00e9 le cose sono andate diversamente da come aveva concordato. Ma la Marescialla lo incoraggia a seguire il proprio cuore dichiarando i propri sentimenti alla diffidente Sophie che dapprima si sente derisa; poi per\u00f2 la situazione viene chiarita dall'intervento della nobildonna. I due sono commossi dalla bont\u00e0 di lei, che con un certo rimpianto si rende conto che \u00e8 arrivato il momento di rinunciare all'amore tirandosi da parte. I due giovani si dichiarano la propria felicit\u00e0, alla quale partecipa anche Faninal che alla fine avr\u00e0 un genero nobile quanto lo desidera.\nOrganico orchestrale.\nLa partitura di Strauss prevede l'utilizzo di:\nDa suonare internamente:\n2 flauti, oboe, 3 clarinetti, 2 fagotti, 2 corni, tromba, tamburo, armonium, pianoforte, archi (5 ottimi solisti, oppure abbondantemente rinforzati, ma non 2 per parte)\nFilm.\nLa sceneggiatura del primo film su \"Der Rosenkavalier\" (film muto) fu dello stesso von Hofmannsthal, con Robert Wiene alla regia. Il film fu presentato in prima all'Haydn-Kino di Vienna il 10 dicembre 1925.\nLa prima in Germania ebbe luogo il 10 gennaio 1926 all'Opernhaus di Dresda, con l'orchestra diretta da Richard Strauss.\nOltre a questi film esistono diversi sceneggiati televisivi."}
{"id": "365289", "revid": "212348", "url": "https://it.wikipedia.org/wiki?curid=365289", "title": "Der Rosenkavalier", "text": ""}
{"id": "365296", "revid": "767487", "url": "https://it.wikipedia.org/wiki?curid=365296", "title": "Ivan Della Mea", "text": "Era il fratello minore del giornalista e attivista politico Luciano Della Mea (1924-2003).\nBiografia.\n\u00c8 nato a Lucca il 16 ottobre 1940, ma si \u00e8 trasferito in giovanissima et\u00e0 a Milano, divenendo un cantante e un autore milanese anche per la scelta linguistica come la ballata contemporanea in dialetto milanese \"El me gatt\" (ripresa dai Gufi e in seguito tradotta in napoletano da Daniele Sepe), \"Ringhera\" (dedicata in parte alla Strage di piazza della Loggia del 28 maggio 1974), \"Mio dio Teresa tu sei bella\", \"La ballata dell'Ardizzone\". Protagonista della \"Nuova canzone politica\" italiana dagli anni sessanta (sua tra le tante \u00e8 \"O cara moglie\", pubblicata su 45 giri nel 1966), ha avuto per compagni di strada Fausto Amodei, Michele Straniero, Sandra Mantovani, Giovanna Daffini, Rudi Assuntino, Gualtiero Bertelli, Alfredo Bandelli, Paolo Pietrangeli, Giovanna Marini, Sandra e Mimmo Boninelli, Alessio Lega e gruppi come il Nuovo canzoniere milanese, il Canzoniere Pisano, il Nuovo Canzoniere Bresciano, gli E'Zezi di Pomigliano d'Arco, gli Apuamater, il Gruppo Padano di Piadena, I giorni Cantati, il Canzoniere Veneto, Peppino Marotto e i cantori di Orgosolo, Pino Masi e tanti altri.\nNel 1956 si iscrive al Partito Comunista Italiano. Prima di occuparsi di musica svolge vari lavori: operaio in una fabbrica elettromeccanica, barista, scaricatore, fattorino con bicicletta di una drogheria milanese, fattorino senza bicicletta al Calendario del Popolo di Giulio Trevisani, rivista mensile nella quale diventer\u00e0 prima correttore di bozze, poi redattore, inoltre redattore al giornale \"Stasera\", revisore di collane periodiche della Mondadori (Gialli, Urania, Segretissimo) per le quali ha scritto alcuni racconti. Comincia a scrivere canzoni nel 1957 mentre nel 1962 incontra Gianni Bosio.\nDella Mea racconta la sua vita in una serie di interviste registrate per il film documentario \"A quel omm\" (dal titolo di un suo brano) realizzato da Isabella Ciarchi nel 2008. Nel documentario racconta della sua infanzia all'orfanotrofio, dell'incontro con la famiglia, delle profonde liti dei genitori, degli anni trascorsi in strada vivendo sulle panchine di Milano, della prima audizione, della militanza politica.\nAll'1:30 del 14 giugno 2009 \u00e8 morto inaspettatamente all'Ospedale San Paolo di Milano (dove era stato ricoverato d'urgenza per un malore avvenuto in seguito ad un lungo periodo di cattiva salute). Nei mesi successivi \u00e8 stato ricordato con concerti-omaggio in varie citt\u00e0 italiane.\nAttivit\u00e0 musicale.\nInsieme a Bosio, Ivan Della Mea \u00e8 uno dei fondatori del Nuovo Canzoniere Italiano, con cui far\u00e0 un'intensa attivit\u00e0 di spettacoli, dischi, ma anche di ricerca. Le sue prime incisioni fanno parte del disco \"Canti e inni socialisti\", prodotto nel 1962 per il 70\u00ba anniversario della fondazione del Partito Socialista Italiano, mentre per la neonata etichetta musicale I dischi del sole pubblica il suo primo LP, \"Ballate della piccola e della grande violenza\". La sua produzione discografica si articola in alcuni di 45 giri come \"O cara moglie\" e in diversi 17\u00a0cm 33 giri come \"Ballate della grande e della piccola violenza\" del 1962 e, a seguire, \"La mia vita ormai\" e \"Ho letto sul giornale\".\nIl primo LP \"Io so che un giorno\" del 1966; a seguire \"Il rosso \u00e8 diventato giallo\" del 1969, \"Se qualcuno ti fa morto\" 1972, \"La balorda\" 1972 (successivamente ripresentata da Felice Andreasi ed alcuni anni dopo da Monica Vitti) con la celebre \"Ballata per Ciriaco Saldutto\", dedicata allo studente torinese vissuto in borgo San Donato e morto suicida dopo essere stato bocciato; \"Ringhera\" dedicata alla strage in Piazza della Loggia a Brescia 1974; \"Fiaba grande\" del 1975, \"La piccola ragione di allegria\" del 1978, \"Sudadio-Giudabestia I e II\" del 1979-1980; \"Karlett\" 1984; \"Ho male all'orologio\" CD per \"il manifesto\" 1997 e \"La Cantagranda - forse walzer\" 2000. Le sue tappe artistiche non sono solo rappresentate solo dai dischi a suo nome, ma anche e soprattutto dalla sua presenza attiva agli spettacoli organizzati dal Nuovo Canzoniere Italiano: in particolare egli partecipa nel 1963 ad uno spettacolo di canzoni padane con Fausto Amodei, Giovanna Daffini, Sandra Mantovani, Michele Luciano Straniero e Rudi Assuntino; nel 1964 a \"L'altra Italia\" e a Piet\u00e0 l'\u00e8 morta (la resistenza nelle canzoni); dal 24 aprile al 2 giugno 1965 prende parte alle trentacinque repliche di \"Bella ciao\", nel 1966 a \"Ci ragiono e canto\"; nel 1967 partecipa con Giovanna Marini all\"'Encuentro Internacional de la Cancion comprometida\" sul canto di protesta tenutosi a Cuba. Il 2 dicembre 1967 lascia il \"Nuovo Canzoniere Italiano\" (per dissenso politico-culturale con Gianni Bosio.\nNel 1969 scrive insieme a Franco Solinas il soggetto dello Spaghetti-western \"Tepepa\" con protagonista Tomas Milian e la partecipazione di Orson Welles. Nel giugno 1971 dopo un chiarimento con Bosio rientra nel Nuovo Canzoniere Italiano. Dall'aprile 1985 all'aprile 1997 \u00e8 presidente del Circolo Arci \"Corvetto\" di Milano; e il 20 maggio 1996 succede allo scomparso Franco Coggiola nella direzione dell'Istituto Ernesto De Martino, con sede a Sesto Fiorentino. Nel 1997 realizza per \"il manifesto\" il CD \"Ho male all'orologio\"; nel 2000, sempre per \"il manifesto\" incide il CD \"La cantagranda (forse walzer)\", nel quale spicca un ostico e suggestivo brano come \"Il capitano\". Le ultime canzoni di Ivan Della Mea si fanno notare anche per il composito e spesso insolito e del tutto particolare impasto linguistico nel quale il milanese continua a recitare una parte privilegiata (come nel pezzo \"Sci\u00e0mbola\", eseguito da Claudio Cormio).\nAttivit\u00e0 letteraria e giornalistica.\nSuoi i seguenti libri: \"Fiaba d'orso, di bagatto di un giorno centenario\" [romanzo, Bertani Ed.-Circolo del Pestival, collana I Senzastoria, 1984]; \"Il sasso dentro\" [Interno Giallo editore, 1990]; \"L'Ambrosiana\" [poesie, Pacini editore, collana I vagabondi, 1992]; \"Se nasco un'altra volta ci rinuncio\" [primo Premio Forte dei Marmi 'per il libro pi\u00f9 divertente dell'anno'; Interno Giallo editore, 1992]; \"Un amore di luna\" [racconti, Granata press, 1994]; \"Sveglia sul buio\" [romanzo, Granata press 1995]; \"La cantagranda\" [poesie, Bandecchi&amp;Vivaldi-Il Grandevetro editori, 1998]; \"Prima di dire\" [poesie, Jaca Book-il Grandevetro editori, 2004]; \"Accadde a Tuscamelot\" [Jaca Book-il Grandevetro 2006]. Giornalista pubblicista intestatario di rubriche fisse su \"l'Unit\u00e0\" e su \"Liberazione\", collaboratore di questi due giornali ha scritto soprattutto per \"il manifesto\". \u00c8 stato direttore responsabile della rivista di immagini, politica e cultura \"Il Grandevetro\"."}
{"id": "365298", "revid": "767487", "url": "https://it.wikipedia.org/wiki?curid=365298", "title": "Alfredo Bandelli", "text": " \u00c8 stato uno dei cantautori pi\u00f9 rappresentativi del movimento del '68 italiano.\nBiografia.\nNato alla fine del 1945 nella Pisa disastrata dalla guerra, era di famiglia proletaria e dichiaratamente comunista. Suo padre era stato partigiano. Dichiar\u00f2 una volta di \"aver sempre sentito cantare ogni sorta di canzone, in casa, da quelle partigiane alle canzonette, e di esservi cresciuto\". \nIscritto alla federazione giovanile del Partito Comunista Italiano, ader\u00ec nel 1967 a Potere Operaio e in seguito a Lotta Continua, per tornare nel PCI dopo lo scioglimento di LC e, infine, nel Partito della Rifondazione Comunista. Dapprima carrellista alla stazione ferroviaria di Pisa Centrale, fu costretto poi a emigrare come operaio e manovale in Germania e in Svizzera; tornato in Italia, fu assunto nel 1974 alla Piaggio di Pontedera dalla quale fu invitato a licenziarsi nel 1979 per essersi presentato una mattina con una sveglia al collo per protestare ironicamente contro i controlli assurdi sulle pause dei dipendenti comprese quelle per le necessit\u00e0 biologiche. Fu poi infermiere ausiliario all'Ospedale Cisanello di Pisa.\nScrisse parole e musica di protesta con i pochi accordi che conosceva firmando ogni sua canzoni con la dicitura \" Parole e musica del proletariato\" sostenendo di aver dato voce alla gente come lui e non trasse alcun profitto economico da ci\u00f2. Le sue canzoni divennero ben presto delle vere e proprie \"colonne sonore\" dei primi sommovimenti del 1968 e del 1969 in Italia. Si tratta de \"La ballata della Fiat\", di \"Partono gli emigranti\", de \"La violenza\" (nota anche come \"La caccia alle streghe\"), \"Delle vostre galere un giorno\" e che furono poi raccolte nel suo unico album pubblicato dai Dischi del Sole, \"Fabbrica galera piazza\".\n\"Da quando son partito militare\" \u00e8 una canzone antimilitarista che si inser\u00ec particolarmente nel movimento dei cosiddetti Proletari in divisa (secondo la definizione di Lotta Continua) attivi nei primi anni '70.\nIscritto dapprima alla Federazione Giovanile del Partito Comunista Italiano (FGCI), fu militante combattivo del Potere Operaio pisano poi confluito in Lotta Continua. Le sue canzoni, per lo pi\u00f9 legate alle proprie esperienze di vita, il servizio militare, la militanza politica, la prigione, l'emigrazione in Germania circolarono anonime. Bandelli, come detto, in quell'epoca sapeva a malapena fare gli accordi per i suoi brani che furono altri a interpretare e a far conoscere, soprattutto Pino Masi. Grazie a Masi \"La violenza\" (\"La caccia alle streghe\") divenne un vero e proprio inno, colonna sonora insieme a Contessa di Paolo Pietrangeli delle lotte di massa del '68. Bandelli in seguito impar\u00f2 a suonare la chitarra e nel 1974 incise \"Fabbrica, galera, piazza\" per i Dischi del Sole, che rimarr\u00e0 l'unico suo disco pubblicato in vita.\nHa detto di s\u00e9: \"Il linguaggio che uso non so bene da cosa ha preso, sono troppo ignorante per saperlo, certo \u00e8 che l'unica musica che mi piace sono le canzoni popolari, fin da quando ero bambino e mio padre per anni mi cantava le canzoni partigiane: era l'unica forma di divertimento; fino a sedici anni non ho avuto n\u00e9 radio n\u00e9 televisione e le scuole elementari le ho fatte quasi tutte in un collegio per poveri. Ricordo quando mio padre raccoglieva cicche e stracci e passavo lunghe giornate con lui in giro: mi raccontava fatti bellissimi che gli erano successi da partigiano, mi raccontava di un mondo diverso dove i poveri erano eroi e sparavano per cacciare i fascisti e i padroni. Ebbene io a quei racconti mi ci aggrappavo come a un'ancora di salvezza. Ecco la mia matrice culturale\".\nNel 1982 \u00e8 tra i fondatori con Enrico Capuano e Franco Fosca della SACS, organizzazione militante nazionale che aveva come obiettivo la diffusione di una musica fuori dalle imposizioni del mercato ufficiale.\nAlfredo Bandelli \u00e8 morto a Pisa nel 1994 per un male incurabile. Sua figlia Evelin Bandelli \u00e8 divenuta pure un'apprezzata cantrice e autrice popolare del circuito al di fuori del mercato."}
{"id": "365311", "revid": "39224", "url": "https://it.wikipedia.org/wiki?curid=365311", "title": "Bosnia e Erzegovina", "text": ""}
{"id": "365315", "revid": "287204", "url": "https://it.wikipedia.org/wiki?curid=365315", "title": "SEM", "text": ""}
{"id": "365319", "revid": "125254769", "url": "https://it.wikipedia.org/wiki?curid=365319", "title": "Stato quantico", "text": "In meccanica quantistica, uno stato quantico \u00e8 un'entit\u00e0 matematica che fornisce una distribuzione di probabilit\u00e0 per i risultati di ogni possibile misurazione su un sistema. La conoscenza dello stato quantico, unitamente alle regole dell'evoluzione del sistema nel tempo, costituisce tutto ci\u00f2 che si pu\u00f2 prevedere sul comportamento del sistema. Una miscela di stati quantici \u00e8 di nuovo uno stato quantico. Gli stati quantici che non possono essere scritti come una miscela di altri stati sono chiamati stati quantici puri (o sovrapposizione coerente), mentre tutti gli altri stati sono chiamati stati quantici misti (o miscela statistica). Uno stato quantistico puro pu\u00f2 essere rappresentato da un vettore in uno spazio di Hilbert sui numeri complessi, mentre gli stati misti sono rappresentati da matrici densit\u00e0, che sono operatori semidefiniti positivi che agiscono sugli spazi di Hilbert.\nGli stati puri sono anche conosciuti come vettori di stato o funzioni d'onda, in particolare quando gli stati sono rappresentati come funzioni della posizione o della quantit\u00e0 di moto. Per esempio, quando si tratta dello spettro energetico dell'elettrone in un atomo di idrogeno, i vettori di stato rilevanti sono identificati dal numero quantico principale, il numero quantico di momento angolare, il numero quantico magnetico, e la componente z dello spin. Per un altro esempio, se lo spin di un elettrone viene misurato in qualsiasi direzione, ad esempio con un esperimento di Stern-Gerlach, ci sono due possibili risultati: su o gi\u00f9. Lo spazio di Hilbert per lo spin dell'elettrone \u00e8 quindi bidimensionale e costituisce un qubit. Uno stato puro qui \u00e8 rappresentato da un vettore complesso bidimensionale formula_1 con una lunghezza di uno, cio\u00e8 con\ndove formula_3 e formula_4 sono i valori assoluti di formula_5 e formula_6. Uno stato misto, in questo caso, ha la struttura di una matrice formula_7 hermitiana e semi-definita positiva, con traccia 1. Un caso pi\u00f9 complicato \u00e8 dato (nella notazione bra-ket) dallo stato di singoletto, che esemplifica l'entanglement quantistico:\nche comporta la sovrapposizione di stati di spin per due particelle con spin . Lo stato di singoletto soddisfa la propriet\u00e0 che se gli spin delle particelle sono misurati lungo la stessa direzione allora o lo spin della prima particella \u00e8 osservato su e quello della seconda gi\u00f9, o viceversa; entrambe le possibilit\u00e0 accadono con uguale probabilit\u00e0.\nUno stato quantistico misto corrisponde a una miscela probabilistica di stati puri; tuttavia, diverse distribuzioni di stati puri possono generare stati misti equivalenti (cio\u00e8 fisicamente indistinguibili). Il teorema di Schr\u00f6dinger-HJW classifica la moltitudine di modi per scrivere un dato stato misto come una combinazione convessa di stati puri. Prima che una particolare misurazione venga eseguita su un sistema quantistico, la teoria fornisce solo una distribuzione di probabilit\u00e0 per il risultato, e la forma che questa distribuzione assume \u00e8 completamente determinata dallo stato quantico e dagli operatori lineari che descrivono la misurazione. Le distribuzioni di probabilit\u00e0 per le diverse misurazioni presentano dei compromessi esemplificati dal principio di indeterminazione: uno stato che implica una gamma ristretta di possibili risultati per un esperimento implica necessariamente una vasta gamma di possibili risultati per un altro.\nDescrizione concettuale.\nStati puri.\nNella formulazione matematica della meccanica quantistica, gli stati quantici puri corrispondono a vettori in uno spazio di Hilbert, mentre ogni grandezza osservabile (come l'energia o la quantit\u00e0 di moto di una particella) \u00e8 associata a un operatore, di fatto un'applicazione lineare che agisce sugli stati del sistema. Gli autovalori dell'operatore corrispondono ai possibili valori dell'osservabile. Per esempio, \u00e8 possibile osservare una particella con quantit\u00e0 di moto pari a 1\u00a0kg\u22c5m/s se e solo se uno degli autovalori dell'operatore associato \u00e8 1\u00a0kg\u22c5m/s. Il corrispondente autovettore (che i fisici chiamano autostato) con autovalore 1\u00a0kg\u22c5m/s sarebbe uno stato con un ben definito valore di quantit\u00e0 di moto di 1\u00a0kg\u22c5m/s, con nessuna incertezza quantistica: se venisse misurata la quantit\u00e0 di moto, il risultato \u00e8 garantito essere pari a 1\u00a0kg\u22c5m/s.\nD'altra parte, un sistema in una sovrapposizione di molti diversi autostati in generale \"ha\" incertezza quantistica per una data osservabile. Possiamo rappresentare questa combinazione lineare di autostati come:\nIl coefficiente che corrisponde a un particolare stato nella combinazione lineare \u00e8 un numero complesso, comportando cos\u00ec effetti di interferenza tra gli stati. I coefficienti sono dipendenti dal tempo. Come uno stato quantistico cambia nel tempo \u00e8 governato dall'operatore di evoluzione temporale. I simboli formula_10 e formula_11 che circondano formula_12 fanno parte della notazione bra-ket.\nLe miscele statistiche di stati sono un tipo diverso di combinazione lineare. Una miscela statistica di stati \u00e8 un insieme statistico di sistemi indipendenti. Esse rappresentano il nostro grado di conoscenza mentre l'incertezza all'interno della meccanica quantistica \u00e8 fondamentale nella teoria. Matematicamente, una miscela statistica non \u00e8 una combinazione che utilizza coefficienti complessi, ma piuttosto una combinazione che utilizza valori reali, probabilit\u00e0 positive di stati diversi formula_13. Un numero formula_14 rappresenta la probabilit\u00e0 che un sistema selezionato a caso sia nello stato formula_13. A differenza del caso della combinazione lineare, ogni sistema si trova in un determinato autostato.\nIl valore di aspettazione formula_16 di un'osservabile \"A\" \u00e8 una media statistica di valori misurati dell'osservabile. \u00c8 questa media, e la distribuzione di probabilit\u00e0, che viene predetta dalle teorie fisiche.\nNon ci sono stati che siano autostati per \"tutte\" le osservabili allo stesso tempo. Per esempio, non \u00e8 possibile preparare uno stato tale che sia una misura della posizione sia una misura della quantit\u00e0 di moto (effettuate nello stesso istante di tempo) siano conosciute esattamente; almeno una delle due avr\u00e0 un intervallo di valori possibili. Questo \u00e8 il contenuto del principio di indeterminazione di Heisenberg.\nInoltre, a differenza di quanto accade in meccanica classica, \u00e8 inevitabile che \"effettuare una misura del sistema in genere cambia il suo stato\". Pi\u00f9 precisamente: dopo aver misurato un'osservabile \"A\", il sistema sar\u00e0 in un autostato di \"A\"; allora lo stato \u00e8 cambiato, a meno che non si trovasse gi\u00e0 in un autostato. Questo esprime un genere di coerenza logica: se viene misurata \"A\" due volte consecutivamente, allora queste misure produrranno lo stesso risultato. Questo ha tuttavia alcune conseguenze particolari, come segue.\nConsideriamo due osservabili incompatibili, \"A\" e \"B\", dove \"A\" \u00e8 stata misurata precedentemente nel tempo rispetto a \"B\". Si supponga che il sistema sia in un autostato di \"B\" all'inizio dell'esperimento. Se misuriamo solo \"B\", tutti gli esperimenti daranno lo stesso risultato. Se invece si misura prima \"A\" e poi \"B\" nello stesso esperimento, il sistema si trasferir\u00e0 in un autostato di \"A\" dopo la prima misurazione, con la conseguenza che i risultati di \"B\" saranno generalmente statistici. La conclusione \u00e8 che le misure dei sistemi quantistici si influenzano a vicenda, e l'ordine in cui vengono effettuate \u00e8 importante.\nUn'altra caratteristica degli stati quantistici diventa rilevante se si considera un sistema fisico costituito da pi\u00f9 sottosistemi; per esempio, un esperimento con due particelle piuttosto che una. La fisica quantistica permette certi stati, chiamati stati entangled, che mostrano certe correlazioni statistiche tra le misure sulle due particelle che non possono essere spiegate dalla teoria classica. Questi stati entangled portano a propriet\u00e0 sperimentalmente testabili (teorema di Bell) che permettono di distinguere tra la teoria quantistica e modelli alternativi classici (non quantistici).\nRappresentazione di Schr\u00f6dinger e rappresentazione di Heisenberg.\nSi possono considerare le osservabili dipendenti dal tempo, mentre lo stato rimane fissato dall'inizio dell'esperimento. Questo approccio \u00e8 chiamato \"rappresentazione di Heisenberg\". Si pu\u00f2, allo stesso modo, trattare le osservabili come fissate e invece considerare lo stato del sistema variabile nel tempo; questo si chiama rappresentazione di Schr\u00f6dinger. Concettualmente (e matematicamente), i due approcci sono equivalenti; scegliere una delle due \u00e8 una convenzione.\nNella teoria quantistica sono utilizzati entrambi i punti di vista. Mentre la meccanica quantistica non relativistica \u00e8 solitamente formulata in termini della rappresentazione di Schr\u00f6dinger, quella di Heisenberg \u00e8 spesso preferita nel contesto relativistico, ovvero per la teoria quantistica dei campi. Un'altra rappresentazione, intermedia, \u00e8 la rappresentazione di interazione.\nFormalismo in fisica quantistica.\nStati puri come raggi in uno spazio di Hilbert complesso.\nLa fisica quantistica \u00e8 spesso formulata in termini dell'algebra lineare, come segue. Un determinato sistema \u00e8 identificato con qualche spazio di Hilbert di dimensione finita o infinita. Gli stati puri corrispondono a vettori di norma 1. Allora l'insieme di tutti gli stati puri corrispondono alla sfera unitaria nello spazio di Hilbert, perch\u00e9 la sfera unitaria \u00e8 definita come l'insieme di tutti i vettori con norma 1.\nMoltiplicare uno stato puro per uno scalare \u00e8 fisicamente ininfluente. Se un vettore in uno spazio di Hilbert formula_17 pu\u00f2 essere ottenuto da un altro vettore moltiplicando per un certo numero complesso non nullo, si dice che i due vettori corrispondano allo stesso \"raggio\" in formula_17 e anche allo stesso punto nello spazio di Hilbert proiettivo di formula_17.\nNotazione bra-ket.\nI calcoli in meccanica quantistica fanno spesso uso di operatori lineari, prodotti scalari, spazi duali e l'operazione di coniugazione hermitiana. Al fine di rendere questi calcoli pi\u00f9 scorrevoli e per rendere meno necessario la comprensione completa dell'algebra lineare, Paul Dirac invent\u00f2 una notazione per descrivere gli stati quantici, detta \"notazione bra-ket\". Alcune conseguenze di questo sono:\nSpin.\nIl momento angolare ha la stessa dimensione (M \u00b7 L2 \u00b7 T-1) della costante di Planck e, sulla scala quantistica, si comporta come un grado di libert\u00e0 \"discreto\" dei sistemi quantistici. La maggior parte delle particelle possiedono un particolare momento angolare intrinseco che non appare in meccanica classica e ha origine dalla generalizzazione relativistica della teoria da parte di Dirac. Matematicamente \u00e8 descritto con gli spinori. In meccanica quantistica non relativistica le rappresentazioni del gruppo di Lie SU(2) vengono usate per descrivere questa libert\u00e0 aggiuntiva. Per una data particella, la scelta di rappresentazione (e quindi l'intervallo dei possibili valori dell'osservabile di spin) \u00e8 specificata da un numero non negativo \"S\" che, in unit\u00e0 della costante di Planck ridotta \"\u0127\", \u00e8 o intero (0, 1, 2...) o semintero (1/2, 3/2, 5/2...). Per una particella massiva con spin \"S\", il suo numero quantico di spin \"m\" assume sempre uno dei possibili 2\"S\" + 1 valori nell'insieme \nDi conseguenza, lo stato quantico di una particella con spin \u00e8 descritto da una funzione d'onda a valori vettoriali in formula_29. Equivalentemente, \u00e8 rappresentato da una funzione a valori complessi di quattro variabili: un numero quantico discreto (per lo spin) \u00e8 aggiunto alle usuali tre variabili continue (per la posizione nello spazio).\nStati a molti corpi e statistica delle particelle.\nLo stato quantistico di un sistema di \"N\" particelle, ciascuna potenzialmente con spin, \u00e8 descritto da una funzione a valori complessi con quattro variabili per particella, corrispondente a 3 coordinate spaziali e lo spin, ad esempio\ndove le variabili di spin \"m\u03bd\" assumono valori dell'insieme \nin cui formula_32 \u00e8 lo spin della \"\u03bd\"-esima particella. formula_33 se la particella \"\u03bd\"-esima non ha spin.\nLa trattazione delle particelle identiche per i bosoni (particelle con spin intero) differisce da quella per i fermioni (particelle con spin semintero). La funzione a \"N\"-particelle di cui sopra dovr\u00e0 essere simmetrizzata (nel caso bosonico) o anti-simmetrizzata (nel caso fermionico) rispetto al numero delle particelle. Se non tutte e \"N\" le particelle sono identiche, ma alcune s\u00ec, allora la funzione deve essere (anti-) simmetrizzata separatamente sulle variabili corrispondenti a ogni gruppo di variabili identiche, secondo la statistica bosonica o fermionica.\nGli elettroni sono fermioni con \"S\"\u00a0=\u00a01/2, i fotoni sono bosoni con \"S\"\u00a0=\u00a01 (sebbene siano senza massa e pertanto non possono essere descritte con la meccanica di Schr\u00f6dinger).\nStati di base dei sistemi a una particella.\nCome per ogni spazio di Hilbert, se una base \u00e8 scelta, allora ogni ket pu\u00f2 essere sviluppato come una combinazione lineare degli elementi della base. In simboli, dati i ket di base formula_34, ogni ket formula_35 si scrive come\ndove \"ci\" sono numeri complessi. In termini fisici, questa formula significa che formula_35 \u00e8 stata espressa come una \"sovrapposizione quantistica\" degli stati formula_34. Se i ket di base sono scelti ortonormali (come accade di solito), allora formula_39.\nUna propriet\u00e0 degna di nota \u00e8 che gli stati \"normalizzati\" formula_35 sono caratterizzati da\ne per una base ortonormale questo equivale a\nQuesto genere di sviluppo gioca un ruolo importante nelle misure in meccanica quantistica. In particolare, se i formula_34 sono autostati (con autovalori \"ki\") di un'osservabile misurata sullo stato normalizzato formula_35, allora la probabilit\u00e0 che il risultato della misura sia \"ki\" \u00e8 |\"ci\"|2. La condizione di normalizzazione fissa la somma totale delle probabilit\u00e0 uguale a 1.\nUn esempio particolarmente importante \u00e8 la base della posizione, che \u00e8 la base formata dagli autostati formula_45 con autovalori formula_46 dell'osservabile che corrisponde alla misura della posizione spaziale. Se questi autostati sono non degeneri (per esempio, se il sistema \u00e8 una particella singola senza spin), allora ogni ket formula_35 \u00e8 associato a una funzione a valori complessi dello spazio tridimensionale:\nQuesta funzione \u00e8 definita la funzione d'onda associata a formula_35. Similmente al caso discreto, la densit\u00e0 di probabilit\u00e0 che si trovi la particella nella posizione formula_46 is formula_51 e gli stati normalizzati hanno \nIn termini dell'insieme continuo che forma la base della posizione, formula_45, lo stato formula_54 \u00e8:\nSovrapposizione di stati puri.\nCome gi\u00e0 menzionato, gli stati quantistici possono essere sovrapposti. Se formula_56 e formula_57 sono due ket corrispondenti a stati quantistici, il ket\n\u00e8 un altro stato (possibilmente non normalizzato), diverso dai primi due. Si noti che sia le ampiezze sia le fasi di formula_59 e formula_60 influenzeranno lo stato risultante; in altre parole, ad esempio, anche se formula_35 e formula_62 (per \"\u03b8\" reale) corrispondono allo stesso stato fisico, non sono interscambiabili, perch\u00e9 formula_63 e formula_64 non corrisponderanno allo stesso stato fisico per tutte le scelte di formula_65. Tuttavia, formula_63 e formula_67 corrisponderanno allo stesso stato fisico. Questo fatto si esprime dicendo che i fattori di fase \"globali\" non sono fisici, mentre lo sono quelli \"relativi\".\nUn altro esempio pratico di sovrapposizione \u00e8 l'esperimento della doppia fenditura, nel quale la sovrapposizione porta a interferenza quantistica. Lo stato del fotone \u00e8 una sovrapposizione di due diversi stati, uno corrispondente al passaggio attraverso la fenditura sinistra e l'altro al passaggio attraverso la fenditura destra. La fase relativa tra questi due stati dipende dalla differenza tra le due fenditura. L'interferenza, che dipende da questa fase, \u00e8 costruttiva in alcuni punti e distruttiva in altri, creando cos\u00ec una figura di interferenza. Si dice gli stati sovrapposti sono in una \"sovrapposizione coerente\", in analogia con la coerenza di altri fenomeni ondulatori.\nL'importanza delle fasi relative si manifesta anche nell'oscillazione di Rabi, dove, per via dell'equazione di Schr\u00f6dinger, la fase relativa varia nel tempo, risultando in una sovrapposizione di stati che oscilla da uno stato all'altro.\nStati misti.\nUno stato quantistico \"puro\" \u00e8 uno stato che pu\u00f2 essere descritto da un vettore ket, come descritto sopra. Uno stato quantistico \"misto\" \u00e8 un insieme statistico di stati puri (la disciplina correlata \u00e8 la meccanica statistica quantistica). Gli stati misti originano inevitabilmente da stati puri quando, per un sistema quantistico composto formula_68 con uno stato entangled, la parte di formula_69 \u00e8 inaccessibile all'osservatore. Lo stato della parte di formula_70 \u00e8 espresso quindi come la traccia parziale su formula_69.\nUno stato misto non pu\u00f2 essere descritto con un singolo vettore ket. Invece, \u00e8 descritto dalla sua \"matrice densit\u00e0\" (o \"operatore densit\u00e0\") associata, solitamente denotata con \"\u03c1\". Notare che le matrici densit\u00e0 possono descrivere sia gli stati puri che quelli misti, trattandoli allo stesso livello. Inoltre, uno stato misto su un dato sistema quantistico descritto da uno spazio di Hilbert formula_17 pu\u00f2 essere sempre rappresentato come la traccia parziale di uno stato quantistico puro su un sistema pi\u00f9 grande formula_73 per uno spazio di Hilbert formula_74 sufficientemente grande.\nLa matrice densit\u00e0 che descrive uno stato misto \u00e8 definita come un operatore della forma\ndove formula_76 \u00e8 la frazione dell'insieme in ogni stato puro formula_77. Si pu\u00f2 pensare alla matrice densit\u00e0 come a un modo di usare il formalismo a una particella per descrivere il comportamento di molte particelle simili dando una distribuzione (o insieme) di probabilit\u00e0 degli stati in cui queste particelle possono trovarsi.\nUn criterio semplice per capire se una matrice densit\u00e0 descrive uno stato puro o uno misto \u00e8 verificare se la traccia di \"\u03c1\"2 sia uguale a 1 (stato puro) o minore di 1 (stato misto). Un altro criterio, equivalente, \u00e8 che l'entropia di von Neumann \u00e8 0 per uno stato puro e strettamente positiva per uno stato misto.\nLe regole della misura in meccanica quantistica sono particolarmente semplici da esprimere in termini di matrici di densit\u00e0. Ad esempio, il valore di aspettazione (media) d'insieme di una misurazione corrispondente a un'osservabile \"A\" \u00e8 data da\ndove formula_79 sono rispettivamente autoket e autovalori per l'operatore \"A\", e \"tr\" denota la traccia. \u00c8 importante notare che stanno accadendo due tipi di medie, di cui una \u00e8 una sovrapposizione quantistica pesata sui ket di base formula_77 degli stati, e l'altra \u00e8 una media statistica (detta \"incoerente\") con le probabilit\u00e0 \"ps\" di quegli stati.\nSecondo Eugene Wigner, il concetto di miscela fu introdotto da Lev Landau."}
{"id": "365325", "revid": "751106", "url": "https://it.wikipedia.org/wiki?curid=365325", "title": "Valle", "text": "In geografia la valle \u00e8 una formazione geomorfologica del paesaggio terrestre, di ampiezza variabile, caratterizzata da una zona depressa che si estende in lunghezza fra due pendici montuose, generalmente solcata da un corso d'acqua principale, del quale costituisce il suo bacino idrografico e delimitata da altre valli/bacini attraverso linee spartiacque.\nValle in italiano pu\u00f2 indicare anche una depressione del terreno, colma d'acqua per lo pi\u00f9 stagnante (il termine \u00e8 quindi assimilabile a quello di palude); esempi noti di questo tipo sono le Valli di Comacchio o la ex Valle del Mezzano, entrambe nel ferrarese.\nTipologia.\nLe valli possono essere originate da diversi processi, quali l'azione dei ghiacciai, l'azione erosiva di corsi fluviali e le attivit\u00e0 tettoniche. \nLe distinzioni fra \"valle a forma di U\" e \"valle a forma di V\" sono termini descrittivi usati in geografia per caratterizzare la forma del profilo trasversale della valle. La maggior parte delle valli appartiene a uno di questi due tipi principali o a una loro mescolanza, almeno rispetto alla sezione trasversale dei pendii o versanti collinari.\nValli glaciali.\nLe valli originate dai ghiacciai sono caratterizzate da una sezione trasversale ad U, a differenza delle valli formatesi per erosione fluviale, che specie nei tratti montani presentano generalmente sezioni trasversali a forma di V. Questo perch\u00e9 l'azione erosiva dei ghiacciai sul fondo valle \u00e8 esercitata dall'intera massa, in lento e continuo movimento, su tutta la superficie di contatto tra essi e il terreno. La maggior parte delle valli di questo tipo hanno avuto origine nelle ere glaciali.\nDopo il ritiro del ghiacciaio, quando il ghiaccio recede o si scongela, resta la valle, spesso disseminata da massi erratici che venivano trasportati dal ghiaccio. Il gradiente della sua superficie non influisce sulla forma del valle, ma la dimensione del ghiacciaio s\u00ec. I ghiacciai sono in continuo movimento - specialmente durante la glaciazione - e i ghiacciai di una certa dimensione modellano valli ampie e profondamente incise.\nEsempi di valli a U si trovano in ogni regione montana che abbia subito la glaciazione, di solito durante i periodi glaciali del Pleistocene . \nLa maggior parte delle valli attuali a forma di U erano preesistenti valli, originariamente a forma di V prima della glaciazione, che costituirono il tracciato morfologico su cui il ghiacciaio pot\u00e9 avanzare. I ghiacciai le hanno scavate pi\u00f9 ampie e profonde, allo stesso tempo mutandone il profilo trasversale. Questo si verifica attraverso i processi di erosione glaciale in seguito alla glaciazione e all'abrasione, che si traduce nell'abbondanza di materiale roccioso (morena glaciale) trasportato precedentemente nel ghiacciaio. Sul letto della valle viene a depositarsi un materiale composto di argilla e massi (\"boulder clay\"). Quando il ghiaccio fonde e si ritira, la valle viene lasciata con fianchi molto ripidi e un ampio fondo piatto e a volte attraversata da un fiume o da un ruscello, che rimpiazza il corso d'acqua originario, noto come misfit stream (che significa corso d'acqua \"disadattato\" o \"non idoneo\" ovvero inadeguato), poich\u00e9 \u00e8 pi\u00f9 piccolo di quello che ci si aspetterebbe in proporzione alle dimensioni della valle.\nAltre valli interessanti di formazione glaciale sono:\nValli fluviali.\nLe valli originate da corsi fluviali sono le pi\u00f9 comuni e la loro genesi \u00e8 evidentemente legata all'azione erosiva delle acque, che \u00e8 tanto maggiore quanto \u00e8 pi\u00f9 elevata la pendenza da superare. Pendenza che nel tempo varia per effetto della stessa azione erosiva alla quale \u00e8 accompagnata l'azione di deposito dei materiali trasportati. Questo alternarsi continuo di erosione e depositi che costituisce la normale evoluzione dei corsi fluviali, che possono anche abbandonare la loro sede trovando vie diverse e formando nuovi alvei, determina anche la storia e la morfologia delle valli di questo tipo. La valle cos\u00ec formata appartiene dunque al bacino idrografico del fiume.\nUna valle fluviale profonda viene a volte chiamata canyon o gola. \nUna valle fluviale ha di solito una forma a V. La forma esatta dipender\u00e0 dalle caratteristiche del corso d'acqua che vi scorre. I fiumi con gradienti di ripidezza, come nelle catene montuose, producono pareti ripide e fondo stretto. I versanti pi\u00f9 bassi possono dare origine a valli pi\u00f9 ampie e moderate, ma nell'estensione inferiore di un fiume, dove si avvicina al suo livello di base, esso inizia a depositare sedimenti e il fondo della valle diventa una pianura alluvionale.\nAlcuni esempi a \"V\" sono:\nOvunque nel mondo, gli habitat naturali originari della specie umana furono le valli dei grandi fiumi, come il Nilo, il Tigri-Eufrate, il Fiume Giallo, il Gange, il Rio delle Amazzoni, il Mississippi, ecc. Nella preistoria, i fiumi venivano utilizzati come fonte di acqua potabile e cibo (pesce e altri animali acquatici), cos\u00ec come luogo per lavare e scaricare acque reflue. I fiumi scolpiscono le valli, le quali riparano dai venti gli abitanti con temperature pi\u00f9 fresche durante la giornata e pi\u00f9 calde di notte. Le prime civilt\u00e0 si svilupparono da queste comunit\u00e0 vallive.\nValli di origine tettonica.\nLe valli di origine tettonica possono presentare proporzioni enormi, come nell'esempio della Rift Valley, in quanto originate dalla progressiva separazione di due placche della crosta terrestre. La particolarit\u00e0 della genesi di queste valli rende impossibile la classificazione in tipi morfologici ben precisi.\nForme di transizione e spalle vallive.\nA seconda della topografia, del tipo di roccia e del clima, esistono molte valli con forme transizionali tra V, U e pianeggianti. Il loro fondo pu\u00f2 essere ampio o stretto, ma rilevante \u00e8 anche il tipo di spalla valliva. Nella maggior parte dei casi, pi\u00f9 estesa \u00e8 un valle montana, pi\u00f9 in basso saranno situate le sue spalle. Un'importante eccezione sono i canyon, nei quali la spalla \u00e8 quasi vicina alla cima del versante vallivo. Nelle Alpi - per es. nella valle dell'Inn tirolese - le spalle sono abbastanza basse (100-200 metri sopra il fondo). Molti villaggi sono situati qui (esposti sul lato soleggiato), perch\u00e9 il clima \u00e8 molto pi\u00f9 mite: anche in inverno, quando la superficie valliva \u00e8 completamente piena di nebbia, questi villaggi restano esposti al sole.\nIn alcune regioni delle Montagne Rocciose o delle Alpi (per es. Salisburgo), sottoposte a sollecitazioni tettoniche, le valli laterali sono parallele l'una all'altra e in pi\u00f9 sospese. I ruscelli scorrono verso il fiume tra gole profonde e cascate. Di solito questo fatto \u00e8 il risultato di una violenta erosione delle precedenti spalle vallive. Una genesi particolare la troviamo anche negli ar\u00eate e nei circhi glaciali, in ogni glen scozzese, o fiordo settentrionale.\nValli sospese.\nUna valle sospesa \u00e8, in analogia con un sistema fluviale, una valle tributaria con un fondo posto su un rilievo pi\u00f9 alto del \"canale\" principale nel quale sbocca. Questo tipo di valle \u00e8 pi\u00f9 generalmente associato alle valli a forma di U quando un ghiacciaio tributario defluisce in uno di volume maggiore. Il ghiacciaio principale erode una valle a U con pareti quasi verticali mentre il ghiacciaio tributario, con un volume minore di ghiaccio, forma una valle a U meno profonda. Poich\u00e9 le superfici dei ghiacciai si trovavano originariamente alla stessa altitudine, la valle meno profonda in seguito apparir\u00e0 \"sospesa\" sopra la valle principale. Spesso si formano cascate allo sbocco della valle superiore o nelle sue immediate vicinanze.\nBacini vallivi.\nDi solito l'estensione della valle principale \u00e8 vasta - indipendentemente dalla forma a U o a V. La sua larghezza in genere oscilla da circa uno a dieci chilometri ed \u00e8 comunemente riempita con sedimenti montani. La forma del bacino pu\u00f2 essere pressappoco orizzontale, simile a un cilindro o terrazzata.\nLe valli tributarie sono piuttosto a forma di V che non ad U; vicino alla bocca sono possibili i clammies, se \u00e8 una valle sospesa. La posizione dei villaggi dipende dal profilo della valle trasversale, dal clima e dalle tradizioni locali e dal pericolo di valanghe o frane. Predominanti sono i luoghi su terrazzi o conoidi di deiezione (se esistono).\nL'ubicazione storica dei villaggi all'interno delle valli principali, tuttavia, \u00e8 in genere considerata potenzialmente soggetta a inondazioni.\nHollow.\nUn hollow \u00e8 una piccola valle o letto fluviale asciutto. Il termine \u00e8 di solito utilizzato nel New England, Arkansas, Missouri e Pennsylvania. Gli \"hollow\" possono essere formati da valli fluviali (come il Mansfield Hollow) o possono essere crepacci rocciosi (\"clefts\") relativamente asciutti, con una caratteristica simile ai passi montani. Un \"hollow\" di questo tipo \u00e8 il Boston Hollow. In Europa si possono inoltre visitare molti \"hollow\" carsici, con stalattiti e di ghiaccio (per es. in Slovenia e in Austria)."}
{"id": "365338", "revid": "4507", "url": "https://it.wikipedia.org/wiki?curid=365338", "title": "Rapporto di Trasmissione", "text": ""}
{"id": "365341", "revid": "9", "url": "https://it.wikipedia.org/wiki?curid=365341", "title": "Compressione delta", "text": ""}
{"id": "365350", "revid": "23390", "url": "https://it.wikipedia.org/wiki?curid=365350", "title": "Guglielmo Pl\u00fcschow", "text": ""}
{"id": "365351", "revid": "23390", "url": "https://it.wikipedia.org/wiki?curid=365351", "title": "Guglielmo Plueschow", "text": ""}
{"id": "365370", "revid": "838137", "url": "https://it.wikipedia.org/wiki?curid=365370", "title": "Codifica delta", "text": "La codifica delta \u00e8 un modo per immagazzinare o trasmettere dati usando le differenze tra i dati sequenziali piuttosto che sul file completo. A volte la codifica delta \u00e8 chiamata compressione delta, in particolare quando \u00e8 richiesta la storia dei cambiamenti (per esempio nei progetti software).\nLe differenze sono registrate in file discreti chiamati \"delta\" o \"diff\".\nPoich\u00e9 i cambiamenti sono di solito piccoli, la codifica delta riduce notevolmente la ridondanza dei dati. Insiemi di uniche delta sono sostanzialmente pi\u00f9 efficienti nella riduzione di spazio che i loro equivalenti non codificati.\n\"(La codifica delta non deve essere confusa con la codifica Elias delta).\"\nDescrizione.\nForse l'esempio pi\u00f9 semplice \u00e8 la memorizzazione di byte come differenze (delta) tra valori sequenziali, al posto della memorizzazione dei semplici valori: al posto della sequenza '2, 4, 6, 9, 7', si potrebbe memorizzare la sequenza in codifica delta '2, 2, 2, 3, -2'. Questo non \u00e8 molto utile se usato da solo, ma pu\u00f2 incrementare la compressione dei dati. Per capire come, supponiamo una codifica a lunghezza fissa (nella realt\u00e0 le codifiche per la compressione sono a lunghezza variabile): la sequenza originaria ha bisogno di 5 bit (1 bit di segno e 4 bit per codificare il numero \"9\"), mentre la codifica delta ha bisogno di 3 bit (1 bit di segno e 2 bit per codificare il numero \"3\"). Ovviamente il guadagno \u00e8 possibile soltanto se la variazione \u00e8 \"dolce\", cosa tutt'altro che generale negli insiemi di dati.\nI file IFF e il formato per i suoni 8SVX applicano questa codifica ai dati grezzi che codificano il suono prima di applicare la compressione. Sfortunatamente, neppure tutti i suoni a 8 bit sono compressi con vantaggi, e l'uso della codifica delta \u00e8 ancora minore nei suoni a 16 bit. Di conseguenza, gli algoritmi di compressione usano la codifica delta solo quando la compressione risulta migliore. Tuttavia, nella compressione dei video la compressione delta pu\u00f2 ridurre considerevolmente la grandezza.\nUna delta pu\u00f2 essere definita in due maniere, \"delta simmetrica\" e \"delta diretta\". Una \"delta simmetrica\" pu\u00f2 essere espressa come formula_1 dove formula_2 e formula_3 rappresentano due successive versioni.\nUna \"delta diretta\", chiamata anche scelta, \u00e8 una sequenza di operazioni elementari di scelta la quale, quando applicata ad una versione formula_2 restituisce un'altra versione formula_3 (si noti la corrispondenza con i transaction log nei database).\nUna variante della codifica delta, che codifica le differenze tra prefissi o suffissi di stringhe, viene chiamata codifica incrementale. Essa \u00e8 particolarmente efficace per liste ordinate con piccole differenze tra le stringhe, come una lista di parole da un dizionario.\nIn una trasmissione in rete codificata mediante codifica delta dove soltanto una copia del file \u00e8 disponibile a ciascun estremo del canale di comunicazione vengono utilizzati speciali codici di controllo dell'errore per scoprire quali parti del file \u00e8 cambiato a partire dalla versione precedente.\nLa natura dei dati da codificare influenza l'efficacia di un particolare algoritmo di compressione. La compressione delta offre il suo meglio quando i dati hanno variazioni piccole o costanti; per un insieme non ordinato di dati, questo metodo potrebbe offrire una compressione piccola o nulla.\nIl seguente codice in C effettua una semplice codifica e decodifica delta.\n void delta_encode(char *buffer, int length)\n char t = 0;\n char original;\n int i;\n for(i = 0; i &lt; length; i++)\n original = buffer[i];\n buffer[i] -= t;\n t = original;\n void delta_decode(char *buffer, int length)\n char t = 0;\n int i;\n for(i = 0; i &lt; length; i++)\n buffer[i] += t;\n t = buffer[i];\nUn altro esempio d'uso della codifica delta \u00e8 contenuto nella RFC 3229, \"Codifica delta nell'HTTP\" (\"Delta encoding in HTTP\"), nella quale l'IETF propone che i server HTTP debbano essere in grado di mandare gli aggiornamenti delle pagine Web in forma di differenza tra le versioni, il che dovrebbe ridurre il traffico di Internet, visto che la maggior parte delle pagine cambiano lentamente nel tempo, piuttosto che essere riscritte ripetutamente:"}
{"id": "365393", "revid": "86599", "url": "https://it.wikipedia.org/wiki?curid=365393", "title": "Cratere Carpenter", "text": "Carpenter \u00e8 un cratere lunare di 59,06 km situato nella parte nord-occidentale della faccia visibile della Luna, abbastanza vicino al bordo, ed appare pertanto allungato, nonostante la forma reale sia vicinissima ad un cerchio perfetto.\nIl margine esterno, verso sud, \u00e8 unito al vecchio cratere Anaximander e pi\u00f9 a ovest al gruppo di crateri satelliti che circondano 'Anassimander B'. A nord-est si trova il cratere Anaximenes. \nDal punto di vista geologico \u00e8 un cratere giovane, le cui strutture non mostrano segni di erosione da parte di impatti successivi. \u00c8 assai pi\u00f9 giovane delle strutture che lo circondano. Le pendici interne del bordo mostrano segni di crolli, in particolare ad est, e vi sono formazioni a terrazza. Il bordo esterno non \u00e8 segnato da crateri degni di nota, e l'unico cratere sovrapposto a Carpenter \u00e8 un piccolo cratere posto nel bordo interno di sud-sud-est.\nIl pianoro interno \u00e8 generalmente livellato, ma piuttosto irregolare, con numerose colline ed avvallamenti. Vicino al centro si trova un'inusuale formazione a due cime, con un ulteriore picco pi\u00f9 piccolo a ovest e una cresta pi\u00f9 a est che si estende a sud fino al bordo.\nIl cratere \u00e8 dedicato agli astronomi statunitensi James Carpenter ed Edwin F. Carpenter.\nCrateri correlati.\nAlcuni crateri minori situati in prossimit\u00e0 di Carpenter sono convenzionalmente identificati, sulle mappe lunari, attraverso una lettera associata al nome."}
{"id": "365405", "revid": "287204", "url": "https://it.wikipedia.org/wiki?curid=365405", "title": "Cratere Carrel", "text": "Carrel \u00e8 il nome di un piccolo cratere lunare da impatto intitolato al chirurgo e biologo francese Alexis Carrel. Situato su una cresta che corre nel Mare Tranquillitatis, ha un'apparenza un po' distorta avendo un rigonfiamento nel margine nordoccidentale, con alcune creste e del materiale crollato. Il cratere Jansen, inondato di lava, si trova a nord-est.\nQuesto cratere era dapprima designato come 'Jansen B', per poi essere ribattezzato dalla Unione Astronomica Internazionale."}
{"id": "365416", "revid": "287204", "url": "https://it.wikipedia.org/wiki?curid=365416", "title": "Cratere Carrillo", "text": "Carrillo \u00e8 un piccolo cratere lunare da impatto intitolato al fisico messicano Nabor Carrillo Flores. Questa formazione si trova vicino al margine orientale della faccia visibile della Luna, \u00e8 quindi soggetta a sparizioni e riapparizioni per l'effetto di librazione ed appare assai allungato. Il bordo del cratere \u00e8 approssimativamente circolare, con un margine interno ispessito nella parte occidentale. Carrillo si trova vicino al margine occidentale del Mare Smythii."}
{"id": "365420", "revid": "7381", "url": "https://it.wikipedia.org/wiki?curid=365420", "title": "Arbitro di calcio", "text": ""}
{"id": "365422", "revid": "308552", "url": "https://it.wikipedia.org/wiki?curid=365422", "title": "Favela", "text": "Con il termine favela (in portoghese; al plurale: favelas) si indicano le baraccopoli brasiliane, costruite generalmente alla periferia delle maggiori citt\u00e0. Le abitazioni sono costruite con diversi materiali, da semplici mattoni a scarti recuperati dall'immondizia e molto spesso le coperture sono in Eternit. Problemi comuni in questi quartieri sono il degrado, la criminalit\u00e0 diffusa e gravi problemi di igiene pubblica dovuti alla mancanza di idonei sistemi di fognatura e acqua potabile. Sebbene le pi\u00f9 famose fra esse siano localizzate nei sobborghi di Rio de Janeiro, vi sono \"favelas\" in tutte le principali citt\u00e0 del paese.\nNel corso degli anni la maggior parte della popolazione povera, costituita per lo pi\u00f9 da ex schiavi liberati in seguito alla legge Aurea del 1888, si trasfer\u00ec l\u00ec rimpiazzando gli originali rifugiati e divenendo il gruppo etnico maggioritario. Tuttavia, molto prima che il primo insediamento chiamato \"favela\" diventasse una realt\u00e0, i neri liberati venivano allontanati dal centro della citt\u00e0 verso i sobborghi. Le Favelas erano abitativamente vantaggiose per loro poich\u00e9 gli permettevano di essere vicini al lavoro, e nello stesso tempo di tenersi lontani da luoghi nei quali non erano voluti.\nLa maggior parte degli abitanti di una favela (chiamati in senso dispregiativo \"favelados\") \u00e8 povera e vive con meno di 100 dollari al mese. Le abitazioni sviluppate in maniera irregolare e con materiali di bassa qualit\u00e0 sono spesso costruite sui fianchi delle colline (in portoghese \"morros\") su un terreno franabile in precedenza ricoperto da vegetazione. Le piogge torrenziali tipiche di queste zone causano numerosi crolli e anche un elevato numero di vittime. Il degrado sociale e la povert\u00e0 favoriscono anche il sorgere di attivit\u00e0 criminali. Nei decenni pi\u00f9 recenti, le favelas sono state disturbate dai crimini legati alla droga e alla guerra tra gang. Secondo alcuni un codice sociale comune proibisce ai residenti delle favelas di essere coinvolti in attivit\u00e0 criminali all'interno della loro stessa favela e l'ordine viene mantenuto dalle organizzazioni criminali che si sostituiscono al potere dello Stato. Le favelas sono spesso considerate una disgrazia ed una vergogna dai brasiliani ma possono essere viste come una conseguenza della distribuzione ineguale della ricchezza nel paese e alla mancanza di politiche a sostegno della popolazione pi\u00f9 povera.\nLa maggior parte delle attuali favelas carioca crebbe negli anni settanta, quando il boom dell'edilizia dei quartieri pi\u00f9 ricchi spinse un gran numero di lavoratori ad una sorta di esodo dagli stati pi\u00f9 poveri del Brasile verso Rio de Janeiro in cerca di fortuna. Vasti allagamenti nelle aree povere a bassa quota di Rio contribuirono inoltre a far muovere la gente verso le favelas, le quali si trovano sui versanti collinari della citt\u00e0.\nSecondo una ricerca del 2011 fatta dall\"'Istituto brasiliano di geografia e statistica\", IBGE, oltre 11,4 milioni di cittadini brasiliani, ovvero circa il 6% della popolazione, vivono nelle favelas.\nEtimologia.\nL'origine del termine \"favela\" si trova nell'episodio storico noto come \"Guerra di Canudos\" (1895-1896) nello Stato di Bahia. La cittadella di Canudos fu costruita accanto ad alcune colline, tra cui \"Morro da Favela\" (lett. Collina della Favela, ndT), una collina sulla quale l'esercito brasiliano piazz\u00f2 un cannone d'artiglieria che distrusse la chiesa della comunit\u00e0 religiosa, facente capo ad Ant\u00f4nio Conselheiro, la quale rifiutava l'autorit\u00e0 della appena sorta Repubblica Brasiliana, la collina portava quel nome per la presenza dell'abbondante pianta \"Cnidoscolus quercifolius\" (popolarmente chiamata \"favela\") che copriva la regione. Alcuni dei soldati che andarono in guerra, ai quali era stata promessa, in cambio, una casa di propriet\u00e0 al loro ritorno, tornando a Rio de Janeiro nel 1897 smisero di ricevere la paga, cos\u00ec dapprima assediarono il palazzo del Ministero dell'Esercito, sulla Avenida Presidente Vargas, per protestare, ma non ottenendo risultati si stabilirono sulla collina alle spalle del Ministero il \"Morro da Provid\u00eancia\" (lett. Collina della Provvidenza, ndT), improvvisando la costruzione di edifici provvisori, appunto \"baracche\". Il luogo divenne popolarmente noto come Morro da Favela, in riferimento alla \"favela\" originale. Il nome favela divenne noto e negli anni 1920, gli alloggi improvvisati, senza infrastrutture, che occupavano le colline iniziarono ad essere chiamati favelas.\nIl termine \"agglomerato subnormale\", precedentemente noto come Zonas Especiais de Interesse Social (Zone Speciali di Interesse Sociale, ndT), \u00e8 stato utilizzato da IBGE (\"Instituto Brasileiro de Geografia e Estat\u00edstica\") dal 2010, per designare un gruppo costituito da almeno 51 unit\u00e0 abitative (baracche, case, ecc.), che occupano o hanno occupato fino a periodi recenti, terreni di propriet\u00e0 di terzi (pubblici o privati), generalmente disposti in modo disordinato e denso, privi principalmente di servizi pubblici ed essenziali.\nSecondo l'IBGE, gli agglomerati subnormali si possono inquadrare, osservando i criteri dei modelli di urbanizzazione e/o i modelli di precariet\u00e0 dei servizi pubblici essenziali, nelle seguenti categorie: invasione, suddivisione irregolare o clandestina, aree invase e suddivisioni irregolari e illegali in aree regolarizzate in periodo recente.\nStoria.\nLe favelas hanno avuto origine nella citt\u00e0 di Rio de Janeiro a met\u00e0 del XIX secolo. Le trasformazioni sociali innescate da fenomeni come il declino della produzione di caff\u00e8 nella valle del Para\u00edba, l'abolizione della schiavit\u00f9 e l'inizio dello sviluppo del processo industriale nel paese, portarono molti ex schiavi ed europei, in particolare portoghesi, nell'allora capitale del Brasile. La grande crescita demografica della citt\u00e0 riemp\u00ec la sua area centrale, che tradizionalmente focalizzata diversi \"Corti\u00e7o\" (nome dato, in Brasile e Portogallo, a una casa le cui stanze vengono affittate, ognuna fungendo da \"casa\" per una famiglia; l'edificio, con servizi igienici comuni, solitamente era occupato da famiglie a basso reddito; gli appartamenti venivano tecnicamente chiamati \"\"alloggi collettivi precari\", o HCPA). L'allora sindaco della citt\u00e0, C\u00e2ndido Barata Ribeiro, inizi\u00f2 la persecuzione di questo tipo di abitazioni, che culmin\u00f2, nel 1893, con la demolizione del \"corti\u00e7o\" \"Cabe\u00e7a de Porco\" (chiamato cos\u00ec perch\u00e9 i poveri abitanti misero sarcasticamente una \"Testa di Maiale\" all'ingresso in contrapposizione ai ricchi che erano soliti mettere la testa di un leone all'ingresso delle proprie abitazioni), situata in prossimit\u00e0 delle attuali zone di Campo de Santana, Campo da Aclama\u00e7\u00e3o, per far posto ad un tunnel stradale; l'intero processo di sfratto provoc\u00f2 lo sfollamento di circa 4.000 persone e un gruppo di ex inquilini del \"corti\u00e7o\" (un centinaio, circa) ottenne il permesso di costruire le loro abitazioni presso il Morro da Provid\u00eancia, successivamente il gruppo di soldati che combatterono nella Revolta da Armada, spostando qui la protesta per le mancate promesse del Ministero e l'interruzione della paga, vi costruirono le loro case come sul Morro de Santo Ant\u00f4nio, iniziando i primi insediamento che in seguito sarebbero stato chiamato, appunto, \"favelas\"\". Secondo la tradizione la costruzione delle baracche avvenne proprio utilizzando le grandi casse di legno nelle quale vennero trasportati i cannoni della Krupp utilizzati a Canudos.\nNel 1897, circa 20.000 soldati che erano tornati a Rio de Janeiro dopo la Guerra di Canudos, nella provincia orientale di Bahia, iniziarono a vivere nella gi\u00e0 abitata Morro da Provid\u00eancia. Durante il conflitto, le truppe governative erano rimaste nella regione vicino a una collina chiamata \"Favela\", il nome di una pianta resistente nella famiglia delle \"Euphorbiaceae\", dotata di spine che causano una forte irritazione quando entrano in contatto con la pelle umana e che era comune nella regione. La pianta apparteneva alla specie \"Cnidoscolus quercifolius\" , chiamata albero \"faveleira\". Poich\u00e9 ospitava persone che avevano combattuto in quel conflitto, l'insediamento di Morro da Provid\u00eancia ricevette il soprannome di \"Morro da Favela\". Il nome divenne popolare e, a partire dagli anni 1920, le colline coperte da baracche e tuguri arrivarono ad essere chiamate \"favelas\".\nLe favelas si sono formate prima della densa occupazione delle citt\u00e0 e del dominio degli interessi immobiliari. Molti politici federali, statali e municipali, nel tempo, per consentire lo sviluppo immobiliare dei ricchi gruppi costruttori, non si facevano scrupoli ad abbattere inesorabilmente i corti\u00e7os sfrattando i residenti e non preoccupandosi di trovare loro una sistemazione alternativa, cosicch\u00e9 questi erano, di fatto, costretti a trovarsi autonomamente un'alternativa abitativa insediandosi nei territorio dove costruirono ed ampliarono le baraccopoli.\nLa prima favela attuale fu registrata nei primi anni 1920, sebbene insediamenti simili esistessero gi\u00e0 dal XIX secolo. La crisi abitativa degli anni '40 costrinse i cittadini pi\u00f9 poveri delle citt\u00e0 a costruire centinaia di baracche nei sobborghi e queste favelas andarono sostituendo i corti\u00e7os via via abbattuti come il principale tipo di residenza per i \"carioca\" bisognosi. L'era della crescita esplosiva delle favelas inizi\u00f2 negli anni '40, quando il processo di industrializzazione del governo Get\u00falio Vargas port\u00f2 centinaia di migliaia di migranti nel Distretto Federale, fino al 1970, quando le favelas si estesero oltre l'area urbana di Rio e alla periferia metropolitana. La maggior parte delle favelas attuali si ebbero negli anni '70, quando la forte crescita economica brasiliana durante il regime militare ha iniziato un processo di esodo rurale di lavoratori dagli stati pi\u00f9 poveri del Brasile verso regioni pi\u00f9 ricche, che hanno formato enormi comunit\u00e0 in termini di popolazione. Da quando questi cluster sono stati creati, anche in condizioni diverse, ma con risultati finali simili, il termine \"favela\" \u00e8 stato generalmente attribuito a qualsiasi area impoverita in una citt\u00e0.\nLe favelas, i \"bassifondi\", \"baraccopoli\", sono generalmente costruiti nei sobborghi della citt\u00e0 principale, diventando vere e proprie espansioni della citt\u00e0. Nel corso del tempo, le comunit\u00e0 nelle baraccopoli spesso iniziano a formare e sviluppare una serie di organizzazioni e associazioni sociali e religiose con l'obiettivo di ottenere servizi come l'acqua corrente e l'elettricit\u00e0. A volte, i residenti (in senso peggiorativo chiamati \"favelados\") possono vincere il titolo della terra e quindi sono in grado di migliorare le loro case. A causa del sovraffollamento, delle condizioni antigieniche, della malnutrizione e dell'inquinamento, le malattie sono comuni nelle favelas pi\u00f9 povere e i tassi di mortalit\u00e0 infantile sono alti.\nFavelas famose.\nLe favelas pi\u00f9 conosciute sono quelle attorno a Rio de Janeiro. Esse illustrano drammaticamente la differenza esistente tra la povert\u00e0 ed il benessere, posizionate proprio accanto agli edifici lussuosi e agli appartamenti della societ\u00e0 d'\u00e9lite di Rio. Alcune colline di Rio sono densamente popolate da favelas. Nel 2004, si stim\u00f2 che il 19% della popolazione di Rio vivesse nelle favelas. Rocinha, Parada de Lucas, Mar\u00e9 e Turano sono alcune tra le pi\u00f9 famose favelas di Rio.\nLa \"Cidade de Deus\" resa famosa dal film omonimo (del 2002) \u00e8 spesso erroneamente definita favela. Tuttavia, questo sito abitativo creato dal governo per rimpiazzare una preesistente occupazione abusiva, era un quartiere modello che in seguito degrad\u00f2 con l'arrivo di un numero di nuovi abitanti provenienti dalle regioni pi\u00f9 povere del paese, divenendo sempre pi\u00f9 caotico e malfamato. Due condomini a Leblon, quartiere ricco di Rio de Janeiro (molto vicino a Rocinha) sono spesso sarcasticamente chiamati favelas dai residenti. Tuttavia, questi sono dei veri condomini urbanizzati e con le relative utenze. Uno, che si trova di fronte alla Pontificia Universit\u00e0 Cattolica PUC-Rio (una rinomata e costosa universit\u00e0 privata) fu costruito dal governo. L'altro, a sud dello stadio di calcio, fu donato agli abitanti delle favelas da un benestante benefattore. Molto spesso quindi il termine favela definisce quartieri o zone povere degradate indipendentemente dall'origine urbanistica delle stesse."}
{"id": "365425", "revid": "1005847", "url": "https://it.wikipedia.org/wiki?curid=365425", "title": "Tribunale federale svizzero", "text": "Il Tribunale federale (tedesco \"Schweizerisches Bundesgericht\", francese \"Tribunal f\u00e9d\u00e9ral\", romancio \"Tribunal federal\") \u00e8 la pi\u00f9 alta autorit\u00e0 giuridica della Svizzera. Attualmente \u00e8 presieduto da Martha Niquille.\nDal 1875 ha sede a Losanna, mentre due Corti hanno sede a Lucerna. Queste ultime fino al 31 dicembre 2006 hanno costituito il Tribunale federale delle assicurazioni. Il Tribunale federale si gestisce da s\u00e9, ma \u00e8 controllato dal Parlamento. Ogni anno vengono trattati pi\u00f9 di 5000 casi.\nIl carico di lavoro \u00e8 talmente alto che l'amministrazione federale ha dovuto occuparsi di trovare nuove soluzioni, sgravando la Corte suprema della Confederazione da competenze di prima e unica istanza. Il 1. aprile del 2004 ha cos\u00ec iniziato ad esistere il Tribunale penale federale di Bellinzona. Il 1\u00ba gennaio 2007 \u00e8 entrato in funzione il Tribunale amministrativo federale che nel 2012 sar\u00e0 trasferito a San Gallo dall'attuale sede provvisoria di Berna. Dal 1\u00ba gennaio 2009 i Cantoni sono stati obbligati a istituire in quasi ogni controversia giuridica (salvo atti prevalentemente politici e i diritti politici) l'istituzione di un tribunale che funga da istanza precedente il Tribunale federale (fino ad allora molte controversie amministrative erano decise in ultimo grado cantonale dai Parlamenti o dai Governi cantonali). Il 1\u00ba marzo 2012 \u00e8 entrato in funzione il Tribunale federale dei brevetti.\nI giudici federali sono eletti dall'Assemblea federale prendendo in considerazione le diversit\u00e0 linguistiche, regionali e politiche. La durata della carica \u00e8 di 6 anni e pu\u00f2 essere rinnovata. La funzione di giudice federale \u00e8 accessibile in linea di massima a ogni cittadino svizzero: una formazione giuridica non \u00e8 indispensabile anche se ormai \u00e8 diventata la regola.\nIl Tribunale federale statuisce in qualit\u00e0 di ultima istanza in quasi tutti gli ambiti giuridici. Su ricorso controlla se il diritto \u00e8 applicato correttamente nella decisione impugnata. Tramite le sue sentenze, il Tribunale federale assicura un\u2019applicazione conforme del diritto federale in tutto il Paese. Le sue decisioni contribuiscono all\u2019evoluzione del diritto e al suo adeguamento alle nuove situazioni. Gli altri tribunali e le autorit\u00e0 amministrative si riferiscono alla giurisprudenza del Tribunale federale e riprendono i suoi principi. La procedura davanti al Tribunale federale ha luogo per iscritto. Non esiste un processo con audizione delle parti e dei testimoni, o con arringa degli avvocati. In effetti, il Tribunale federale statuisce sulla base dei fatti accertati e trascritti agli atti dalle istanze precedenti.\nSe il Tribunale federale dovesse giungere alla conclusione che l\u2019istanza inferiore non abbia reso una decisione corretta, annulla la decisione impugnata e, se necessario, la rinvia a quest\u2019ultima per un nuovo esame.\nLe sue sentenze possono essere impugnate alla Corte europea dei diritti dell'uomo di Strasburgo.\nOrganizzazione.\nGli organi di direzione sono la Corte plenaria, la Conferenza dei presidenti e la Commissione amministrativa. La Corte plenaria \u00e8 composta da tutti i giudici ordinari e si occupa dell'organizzazione interna del Tribunale. Essa decide la composizione delle corti, nomina i loro presidenti e adotta i regolamenti. Alla Commissione amministrativa, composta dal Presidente del Tribunale federale, dal Vicepresidente e da un altro giudice, compete la gestione del Tribunale. La Conferenza dei presidenti riunisce i presidenti di tutte le corti e veglia alla coordinazione della giurisprudenza tra le corti; il presidente del Tribunale federale vi partecipa con voto consultivo. Il Segretario generale partecipa con voto consultivo alle sedute della Corte plenaria, della Commissione amministrativa e della Conferenza dei presidenti.\nIl Tribunale federale si compone di 38 giudici e pi\u00f9 precisamente di 14 donne e 24 uomini. Tre giudici sono di madrelingua italiana, dodici di madrelingua francese e ventitr\u00e9 di madrelingua tedesca. I giudici federali beneficiano dello statuto di magistrato e non sono autorizzati ad esercitare un'altra attivit\u00e0 professionale remunerata. I giudici sono eletti dall'Assemblea federale plenaria (Consiglio nazionale e Consiglio degli Stati) su proposta della Commissione giudiziaria per un periodo di sei anni e possono essere rieletti un numero illimitato di volte fino al compimento del 68\u00ba anno. Pu\u00f2 essere eletto giudice chiunque abbia diritto di voto a livello federale: sebbene la legge non prescriva una formazione giuridica specifica, nella pratica sono eletti esclusivamente giuristi con esperienza consolidata in ambito giudiziario, dell'avvocatura, universitario o dell'amministrazione.\nAi 38 giudici ordinari si aggiungono 19 giudici supplenti, anch'essi eletti dall'Assemblea federale: tre sono di madrelingua italiana, undici di madrelingua francese e ventitr\u00e9 di madrelingua tedesca. Dieci di essi sono donne. I giudici supplenti esercitano la funzione di giudice federale a titolo accessorio e lavorano a titolo principale come professori, avvocati o giudici in seno ad istanze cantonali. In generale, sono chiamati a sostituire giudici ricusati o malati oppure in caso di un sovraccarico di lavoro. Nei procedimenti ai quali partecipano, i giudici supplenti hanno gli stessi diritti e doveri dei giudici ordinari.\nI cancellieri sono i collaboratori giuridici dei giudici. In passato, la loro attivit\u00e0 consisteva essenzialmente nel redigere le motivazioni delle sentenze. Oggi, invece, in seguito all'aumento del numero di cause da trattare, spesso viene loro affidata l'elaborazione del progetto di decisione e partecipano quindi, con voto consultivo, all'istruzione delle cause e all'emanazione delle sentenze. Basandosi sulle osservazioni dei giudici della corte, redigono infine il testo definitivo della sentenza. Attualmente, il Tribunale federale conta 132 cancellieri, di cui circa un terzo sono donne.\nLe corti del Tribunale federale.\nI 38 giudici federali sono eletti dall'Assemblea federale. Il Tribunale federale si compone di sette corti che contano ciascuna 5 o 6 giudici. Le competenze delle corti sono determinate in funzione delle materie giuridiche (diritto pubblico, diritto privato, diritto penale).\nAmbiti di competenza: garanzia della propriet\u00e0, pianificazione del territorio, diritto edilizio, protezione dell'ambiente, diritti politici, assistenza giudiziaria internazionale in materia penale, circolazione stradale (incluse le revoche della licenza di condurre), diritto di cittadinanza e garanzie procedurali. La corte tratta inoltre i ricorsi in materia penale contro le decisioni incidentali nell'ambito della procedura penale e contro i decreti di non luogo a procedere o di abbandono del procedimento.\nAmbiti di competenza: diritto degli stranieri, diritto fiscale, diritto pubblico economico (p. es.: responsabilit\u00e0 dello Stato, sovvenzioni, radio e televisione), diritti fondamentali quali libert\u00e0 di credo e di coscienza, libert\u00e0 di lingua e libert\u00e0 economica. \nAmbiti di competenza: diritto delle obbligazioni, diritto dei contratti d'assicurazione, diritto dei beni immateriali, diritto della concorrenza e giurisdizione arbitrale internazionale.\nAmbiti di competenza: Codice civile (diritto delle persone, diritto di famiglia, diritto delle successioni e diritti reali) e diritto delle esecuzioni e fallimenti.\nAmbiti di competenza: diritto penale materiale (inclusa l'esecuzione delle pene e delle misure), procedura penale (esclusi i ricorsi contro le decisioni incidentali nell'ambito della procedura penale e contro i decreti di non luogo a procedere o di abbandono del procedimento).\nAmbiti di competenza: assicurazione invalidit\u00e0, assicurazione contro gli infortuni, assicurazione contro la disoccupazione, assicurazione sociale cantonale, assegni familiari, assistenza sociale, assicurazione militare e diritto del personale pubblico. \nAmbiti di competenza: assicurazione vecchiaia e superstiti, assicurazione invalidit\u00e0, prestazioni complementari, indennit\u00e0 per perdita di guadagno, assicurazione malattie e previdenza professionale."}
{"id": "365428", "revid": "287204", "url": "https://it.wikipedia.org/wiki?curid=365428", "title": "Gharb", "text": ""}
{"id": "365434", "revid": "782789", "url": "https://it.wikipedia.org/wiki?curid=365434", "title": "Tom Clancy", "text": "Si dice abbia inventato, assieme a Craig Thomas e a Michael Crichton, un nuovo genere letterario: il techno-thriller. Molti libri di Clancy hanno avuto un ampio successo di pubblico e hanno ispirato diversi film e videogiochi.\nBiografia.\nThomas Leo Clancy Jr. nacque a Baltimora (Maryland) il 12 aprile 1947 da una famiglia cattolica, secondo di tre figli di Thomas, un postino, e di Catherine Clancy, impiegata di un negozio di credito. Appassionato fin dalla giovinezza del mondo militare, ne ha tentato la carriera, che gli \u00e8 stata preclusa a causa della sua forte miopia. Successivamente ha servito nel ROTC della Johns Hopkins University di Baltimora.\nNonostante gi\u00e0 da giovane fosse molto dotato per la scrittura, ha iniziato a lavorare come assicuratore, finch\u00e9 a 29 anni ascolt\u00f2 la notizia di una fregata sovietica che in Svezia aveva tentato la diserzione, fatto che ha ispirato il suo primo libro: La grande fuga dell'Ottobre Rosso, pubblicato nel 1984, da cui successivamente \u00e8 stato tratto il film Caccia a Ottobre Rosso.\nTom Clancy era sposato dal 1969 con Wanda Thomas King, una studentessa d'infermieristica con la quale ha avuto 4 figli: Michelle Bandy, Christine Blocksidge, Kathleen e Thomas Clancy III. Dopo il divorzio avvenuto nel gennaio 1999, Clancy ha in seguito sposato il 26 giugno 1999 la giornalista Alexandra Marie Llewellyn (che aveva conosciuto nel 1997), da cui ha avuto una figlia di nome Alexis.\nBeneficiava dell'amicizia di molte importanti personalit\u00e0, tra cui alcuni ex presidenti degli Stati Uniti. Gli analisti dell'esercito degli Stati Uniti mostrarono attenzione per i suoi pareri, offrendogli in cambio la possibilit\u00e0 di imbarcarsi su sottomarini, navi, elicotteri, aerei e altri mezzi militari. La sua passione per l'ambiente militare ha avuto sicuramente molta influenza nella sua vita. Egli possedeva infatti un fuoristrada Hummer e un carro armato M4 Sherman della seconda guerra mondiale, regalatogli dalla moglie per Natale. Possedeva inoltre un poligono personale sotterraneo, dove amava sparare con la sua pistola, una Beretta 92FS.\n\u00c8 deceduto a Baltimora il 1\u00ba ottobre 2013 all'et\u00e0 di 66 anni.\nOpere.\nLe sue opere appartengono al genere del \"techno-thriller\", caratterizzato dalla descrizione di avvenimenti di fantapolitica entrando nei particolari pi\u00f9 tecnici.\nI romanzi di Clancy vedono i protagonisti manovrare armi e tecnologie militari altamente innovative, dimostrando di conoscerne le caratteristiche e le modalit\u00e0 d'impiego ben prima che esse vengano divulgate pubblicamente.\nSi spazia quindi dall'attribuire un ruolo fondamentale agli aerei stealth in \"Uragano Rosso\" (1986), quando l'USAF riconoscer\u00e0 con reticenza l'esistenza del capostipite F117 solo due anni dopo, agli strumenti di comunicazione satellitare cifrati, dalle bombe intelligenti di \"Pericolo imminente\", all'impiego di armi non letali e dei B-2 in \"Debito d'onore\".\nClancy esibiva nei suoi romanzi anche un'ottima conoscenza della macchina amministrativa statunitense e delle tattiche militari sovietiche, particolarmente ai tempi della guerra fredda.\nIl personaggio Jack Ryan.\nJack Ryan (nome intero, Dr. John Patrick Ryan) \u00e8 il personaggio irlandese-americano, il cui \"cursus honorum\" nell'amministrazione americana viene descritto in molti dei romanzi di Clancy.\nRomanzi.\nI romanzi pubblicati a suo nome dal 2014 in poi sono ispirati dai suoi personaggi ma sono scritti interamente da altri autori.\nIdeati e scritti con altri autori.\nClancy fu anche coautore di diversi romanzi, raggruppati nei seguenti cicli:\nSaggi.\nTom Clancy scrisse numerosi saggi di divulgazione su tematiche militari, in particolare sulle forze armate statunitensi e sulla prima guerra del Golfo:\nSceneggiatura di videogiochi.\nTom Clancy cur\u00f2 anche la sceneggiatura di alcuni videogiochi, sviluppati dalla Ubisoft. Dato il loro successo, nel 2008 Ubisoft ha acquisito da Tom Clancy i diritti di uso esclusivo del suo nome per lo sviluppo di videogiochi."}
{"id": "365436", "revid": "1305772", "url": "https://it.wikipedia.org/wiki?curid=365436", "title": "Oscillatore a ponte di Wien", "text": "L'oscillatore a ponte di Wien \u00e8 un filtro notch concepito da Max Wien nel 1891 e cio\u00e8 prima dell'invenzione del triodo con cui realizzare gli amplificatori elettronici, sfruttando il principio della retroazione positiva questo oscillatore \u00e8 in grado di generare un'onda sinusoidale innescata da un rumore termico.\nTra i generatori di forme d'onda, l'oscillatore a ponte di Wien \u00e8 uno dei pi\u00f9 conosciuti.\nCaratteristiche specifiche.\nLa sua principale caratteristica \u00e8 l'elevata stabilit\u00e0 della frequenza di oscillazione che, a patto di avere un guadagno pari a 3, cio\u00e8 di avere formula_1, \u00e8 data da:\nformula_2\nLa presenza delle oscillazioni pu\u00f2 essere ricavata imponendo la condizione di Barkhausen relativa al prodotto formula_3. In questo caso infatti A \u00e8 l'amplificazione dell'operazionale in configurazione non invertente e vale formula_4. Il termine formula_5 (il coefficiente di reazione) pu\u00f2 invece essere agevolmente ricavato dalla rete di reazione positiva e vale: formula_6.\nIn definitiva la condizione di Barkhausen si traduce in una doppia condizione che lega il numero complesso formula_7 ad avere fase nulla e modulo unitario.\nLa condizione sulla fase determina la frequenza di oscillazione mentre la condizione che il modulo deve avere valore unitario, alla frequenza di oscillazione, impone l'amplificazione pari a 3 per cui formula_8\nL'innesco \u00e8 possibile se inizialmente formula_9. Per garantire questa condizione generalmente formula_10 viene sostituita da un termistore NTC (Negative Temperature Coefficient) incapsulato in vetro sotto vuoto, in grado di dare ottime distorsioni a frequenze superiori ai 500 Hz. Purtroppo si tratta di un componente ormai introvabile. Oppure si sostituisce formula_11 con un termistore PTC (Positive Temperature Coefficient) qual \u00e8 il filamento di Tungsteno di una lampadina a incandescenza.\nLa frequenza resta molto stabile essendo determinata dalle derive dei soli 4 componenti passivi della rete RC di Wien.\nApplicazione pratica.\nUna soluzione classica prevede l'utilizzo di una semplice lampadina al posto di formula_11. La resistenza del filamento metallico infatti aumenta quando quest'ultimo si riscalda. Da questo punto di vista, l'uso di una lampadina \u00e8 del tutto equivalente ad usare un termistore PTC. La bassa inerzia termica della lampadina permette di stabilizzare efficacemente l'ampiezza della sinusoide in uscita, mantenendo la distorsione a valori molto bassi che vedremo salire all'abbassamento della frequenza di lavoro.Il primo utilizzo di questa configurazione \u00e8 accreditato a Meacham (nel sistema di regolazione dell'ampiezza del suo oscillatore audio quarzato) nel 1937 ed usato nel 1939 da William Hewlett, fondatore con David Packard della societ\u00e0 Hewlett Packard. Il primo prodotto di questa azienda \u00e8 stato proprio un oscillatore audio a ponte di Wien stabilizzato con una lampadina e commercializzato sotto il nome di HP 200A.\nLo schema in alto mostra il circuito basato su un amplificatore operazionale in grado di evitare il flusso di corrente catodica di riposo nell'elemento termosensibile, ottenendo una migliore stabilizzazione dell'ampiezza del segnale.\nUn sistema pi\u00f9 affidabile di stabilizzazione vede un FET al posto della resistenza R1 il cui canale pilotato a basso livello si comporta in prima approssimazione come una resistenza. Un secondo operazionale stabilizza con la precisione di un riferimento Zener il livello di uscita\nOscillatori a ponte di Wien a distorsione bassissima.\nNel caso in cui si debbano misurare distorsioni realmente basse il ponte ad operazionale singolo e FET usato come generatore di riferimento comincia a mostrare dei problemi\nIl FET ha un comportamento quadratico dando come minimo lo 0,15% di seconda armonica e le reti di compensazione tarate a mano permettono distorsioni fino a 18 ppm ad una singola frequenza (le capacit\u00e0 parassite del FET si fanno sentire nella modulazione del canale e soprattutto spostano ampiezza e fase nella rete di regolazione del guadagno) e per migliorarne il comportamento si pu\u00f2 usare una rete in cui il FET verr\u00e0 alimentato da piccolissimi segnali, ma un sistema a LED-fotoresistenza capace di ridurre l'errore a larga banda fino a 15 ppm con sistemi di taratura molto pi\u00f9 semplici diventa preferibile.\nLa reiezione del modo comune degli amplificatori (sia operazionali sia a transistor discreti) non solo \u00e8 finita, ma \u00e8 soprattutto fortemente non lineare e, questo limita l'errore a livelli di 15 \u00f7 50 ppm usando operazionali di qualit\u00e0 estrema, e quindi costosi, vedendola salire ad oltre 100 ppm con i pi\u00f9 diffusi TL 071/72/81/82.\nUn sistema per evitare questo problema \u00e8 usare entrambi gli amplificatori in modalit\u00e0 negante, cio\u00e8 porre l'ingresso vero a massa e quello invertente alla giunzione delle 2 reti RC dove il pilotaggio e la regolazione dell'ampiezza saranno delegate ad un altro operazionale invertente con ampiezza d'uscita variabile per mezzo di un sistema a LDR (Light-Dependent Resistor, o fotoresistenza) come spiegato da JL Linsley-Hood in \"Wien-Bridge Oscillator with low harmonic distortion\" su Wireless World del Maggio 1982, cos\u00ec potr\u00e0 fornire distorsioni dell'ordine delle 3 parti per milione con integrati di precisione e 10 ppm con gli economici TL 082.\nUn documento redatto da Jim Williams della Linear \u00e8 l'Application Note 43 in cui l'oscillatore di Wien viene visto in molte delle sue varie versioni tra cui quelle a doppio operazionale negante.\nUn altro generatore di Williams con 3 ppm di distorsione \u00e8 quello dell'AN132 sempre della Linear.\nL'uso di un moltiplicatore a cella di Gilbert non d\u00e0 risultati migliori del sistema ad LDR.\nFiltro Passa Alto di Boctor.\nUn ponte di Wien degenere pu\u00f2 essere usato come filtro passa alto (reference IEEED Trans. Circuits and systems vol CAS22 pag 875\u00f7881)."}
{"id": "365437", "revid": "1571097", "url": "https://it.wikipedia.org/wiki?curid=365437", "title": "Boca (disambigua)", "text": ""}
{"id": "365438", "revid": "287204", "url": "https://it.wikipedia.org/wiki?curid=365438", "title": "Roque Junior", "text": ""}
{"id": "365439", "revid": "339392", "url": "https://it.wikipedia.org/wiki?curid=365439", "title": "Inacio Pi\u00e0", "text": ""}
{"id": "365443", "revid": "1558798", "url": "https://it.wikipedia.org/wiki?curid=365443", "title": "Eugen Sandow", "text": "Biografia.\nSandow fu un ammiratore delle statue greche e romane di gladiatori ed eroi mitici fin dalla giovinezza, quando il padre lo port\u00f2 in Italia. All'et\u00e0 di 19 anni, si esibiva gi\u00e0 come \"uomo forzuto\" in spettacoli di strada. Il leggendario Florenz Ziegfeld vide il giovane maciste e lo assunse per il proprio spettacolo circense. Presto Ziegfeld si accorse che il pubblico era pi\u00f9 attratto dai gonfi muscoli di Sandow piuttosto che dalla quantit\u00e0 di peso che egli sollevava; per questo Ziegfeld e Sandow studiarono uno spettacolo di pose plastiche che soprannominarono \"rappresentazione dell'esposizione del muscolo\". Sandow aggiunse questo particolare numero in aggiunta alle sue esibizioni di forza con pesi. Egli inoltre aggiunse una speciale esibizione che prevedeva la rottura di una catena posta attorno al petto: queste eccezionali capacit\u00e0 resero presto Sandow una celebrit\u00e0 e la prima star dello spettacolo di Ziegfeld.\nLa somiglianza di Sandow con le sculture classiche greche e romane non fu incidentale. Egli in realt\u00e0 osservava e misurava le opere classiche esposte nei musei che lo aiutavano a sviluppare \"l'ideale greco\" come formula per un \"corpo perfetto\". Egli modell\u00f2 il suo fisico su queste esatte proporzioni. A causa di questa specifica ricerca egli \u00e8 considerato il padre del moderno culturismo, essendo stato uno dei primi atleti a sviluppare intenzionalmente la propria muscolatura a dimensioni predeterminate.\nSandow si esib\u00ec in tutta Europa e and\u00f2 negli Stati Uniti d'America nel 1893 per partecipare all'Esposizione colombiana mondiale a Chicago dove egli poteva essere ammirato in una scenografia fatta di velluto nero con il corpo cosparso di talco bianco per assomigliare maggiormente a una statua in marmo che prendeva vita. La sua popolarit\u00e0 crebbe anche grazie al suo aspetto raffinato, alla sua grande intelligenza e al suo carattere ben educato. Sandow inoltre amava curare molto l'abbigliamento e possedeva un affascinante accento europeo, associato a occhi di un blu profondo e una sincera risata.\nScrisse diversi libri sul culturismo e l'alimentazione e incoraggi\u00f2 uno stile di vita \"sano\" reputandolo importante come avere una intelligenza viva, rifacendosi cos\u00ec al suo modello classico di \"Mens sana in corpore sano\". Sandow venne apprezzato dal re inglese Giorgio V, da Thomas Edison e da Arthur Conan Doyle; inoltre, la sua vita venne ricordata dopo la morte dall'interpretazione dell'attore Nat Pendleton nel film \"Il paradiso delle fanciulle\" (The Great Ziegfeld) del 1936.\nAlla sua morte nel 1925 venne diffusa una storia di copertura che affermava che Sandow era morto prematuramente all'et\u00e0 di 58 anni in seguito a un'apoplessia poco dopo aver compiuto lo sforzo di spingere la propria macchina impantanata nel fango. La vera causa di morte fu probabilmente dovuta a una complicazione da sifilide. Egli venne inumato in una tomba anonima per richiesta della moglie Blanche (che non divorzi\u00f2 mai da lui), al \"Putney Vale Cemetery\" nei pressi di Londra. Nel 2002 un blocco di marmo nero \u00e8 stato posto da un ammiratore sulla sua presunta sepoltura.\nVita privata.\nSandow era sposato con Blanche Brooks Sandow, dalla quale ebbe due figlie, ma probabilmente le fu infedele. Era infatti costantemente in compagnia di altre donne, disposte addirittura a pagarlo per toccare i suoi potenti muscoli nei camerini dopo le sue esibizioni pubbliche.\nEgli ebbe anche un'amicizia intima con un musicista e compositore uomo che aveva assunto per accompagnarlo durante i suoi spettacoli. L'uomo, Martinus Sieveking, era un avvenente allievo di Sandow, che ne parl\u00f2 a lungo nel suo libro \"Sandow's system of physical training\". Il grado effettivo d'intimit\u00e0 della relazione tra i due non \u00e8 mai stato determinato, ma \u00e8 certo che i due vissero insieme a New York per diverso tempo. La moglie di Sandow, pur non chiedendo mai il divorzio, fu molto gelosa della relazione del marito con Sieveking, ed anche la moglie di quest'ultimo fin\u00ec per separarsi da lui.\nUn'astuta politica di marketing.\nSandow fu autore di cinque libri:\nFu inoltre un accorto uomo d'affari. Cre\u00f2 un'azienda alla quale era possibile ordinare per posta istruzioni per l'esercizio fisico ed attrezzi per l'allenamento. Invent\u00f2 inoltre uno speciale sistema di manubri elastici e un sistema di fasce appesantite in gomma, per l'addestramento alla resistenza. La sua notoriet\u00e0 fu fondamentale per aumentare la popolarit\u00e0 degli attrezzi per l'esercizio fisico casalingo.\nEgli inoltre commercializz\u00f2 i \"Sandow cigars\" (sigari), il \"Sandow's health &amp; strength cocoa\" (cacao) e la rivista di cultura fisica \"Sandow\". Infine, Sandow apr\u00ec il \"Physical culture studio\" a Londra, uno dei primi club dedicati al culto del fisico, nato per contrastare con il \"sudore\" le palestre che gi\u00e0 esistevano, e cre\u00f2 esercizi alla moda per ogni corso. Dopo aver conquistato l'Europa si prepar\u00f2 a conquistare il mondo con le sue idee di salute per tutti realizzata attraverso il culturismo.\nCampionati di culturismo.\nSandow organizz\u00f2 in assoluto il primo concorso di culturismo, chiamato \"Great Competition\", il 14 settembre 1901 presso Royal Albert Hall a Londra. La giuria era composta da lui stesso, Charles Lawes e Arthur Conan Doyle; il concorso fu un successo strepitoso che registr\u00f2 il tutto esaurito e lasci\u00f2 fuori centinaia di fans.\nIn riconoscimento al suo contributo allo sport del culturismo, una statua di Sandow in bronzo prodotta da Frederick Pomeroy viene offerta al vincitore del concorso Mr. Olympia a partire dal 1977. La statua \u00e8 semplicemente conosciuta come \"The Sandow\"."}
{"id": "365444", "revid": "4106", "url": "https://it.wikipedia.org/wiki?curid=365444", "title": "C\u00edcero Jo\u00e3o de C\u00e9zare", "text": ""}
{"id": "365447", "revid": "125407916", "url": "https://it.wikipedia.org/wiki?curid=365447", "title": "Ottava rima", "text": "Lottava rima, o semplicemente lottava, \u00e8 una strofa di otto endecasillabi rimati, di cui i primi sei a rima alternata e gli ultimi due a rima baciata (ABABABCC). \u00c8 il metro usato nell\"Orlando furioso\" di Ludovico Ariosto e nella \"Gerusalemme liberata\" di Torquato Tasso.\nNon \u00e8 certo chi l'abbia inventata, ma il suo uso pu\u00f2 essere rintracciato fin dal XIV secolo, nei cantari trecenteschi e nei poemetti del Boccaccio. La prima testimonianza si trova appunto nel \"Filostrato\" di Giovanni Boccaccio, che lo adoper\u00f2 anche nel \"Ninfale fiesolano\", tant'\u00e8 che si tende a pensare che sia stato il grande autore del trecento italiano a inventare l'ottava rima, partendo dall'esempio degli \"huitains\" francesi in lingua d'oil ; altro esempio ne \u00e8 il \"Britto di Bretagna\" di Antonio Pucci. Diventer\u00e0 poi il metro di poeti popolari come Antonio Pucci e di scrittori colti come Franco Sacchetti, che lasceranno al Pulci, al Boiardo e soprattutto all'Ariosto e al Tasso di elevarlo alle pi\u00f9 alte cime. La popolarit\u00e0 dell'ottava riusc\u00ec in questo modo a eguagliare la terzina dantesca. \u00c8 ancora questo metro che sar\u00e0 utilizzato dai poeti estemporanei per i loro contrasti di improvvisazione fino ai nostri giorni.\nIn Italia.\nSebbene nel corso dei secoli siano stati utilizzati i pi\u00f9 disparati schemi di rime per strofe di otto versi, \u00e8 possibile individuare due principali tipi di \"ottave\" nella letteratura italiana:\nL'ottava toscana.\nLo schema ritmico pi\u00f9 utilizzato \u00e8 quello dell'ottava a rima toscana, detta anche ottava o stanza, \u00e8 una strofa composta da otto Versi rimati, che seguono lo schema ABABABCC, quindi i primi sei endecasillabi sono a rima alternata, e gli ultimi due a rima baciata ma diversa da quelle dei versi precedenti.\nUn esempio di ottava a rima toscana:\n&lt;poem&gt;Or, se mi mostra la mia carta il v\"ero\",\nnon \u00e8 lontano a discoprirsi il p\"orto;\"\ns\u00ec che nel lito i voti scioglier sp\"ero\"\na chi nel mar per tanta via m'ha sc\"orto;\"\nove, o di non tornar col legno int\"ero,\"\no d'errar sempre, ebbi gi\u00e0 il viso sm\"orto\".\nMa mi par di veder, ma veggo c\"erto\",\nveggo la terra, e veggo il lito ap\"erto\".&lt;/poem&gt;\nLa fortuna nella poesia popolare.\nLegata alla cultura dell'oralit\u00e0, sopravvive ancora in Toscana e nel Lazio soprattutto nella forma dello \"strambotto\" e del \"rispetto\" (composizioni popolari in ottava rima di tipo prevalentemente lirico).\nL'ottava rima (soprattutto nella forma dell'ottavina) \u00e8 spesso utilizzata dai poeti improvvisatori come metro per i loro \"contrasti\" (gare di versi improvvisati).\nUn esempio \u00e8 costituito dalla manifestazione \"Incontri di poesia estemporanea\" di Ribolla (Grosseto) e nel \"Festival regionale di canto a braccio\" di Borbona (Rieti). In Sardegna vi \u00e8 una lunga tradizione di gare poetiche in cui i poetes svolgono i temi assegnati con ottave improvvisate in sardo.\nL'ottava siciliana.\nUn altro tipo di ottava \u00e8 quella siciliana, che non presenta il distico finale e ha dunque schema (ABABABAB).\nUn esempio dal Boccaccio:\n&lt;poem&gt;Qui, d'Atropos il colpo ricev\"uto,\"\ngiace di Roma Giulia Top\"azia,\"\ndell'alto sangue di Cesare arg\"uto\"\ndiscesa, bella e piena d'ogni gr\"azia,\"\nche, in parto, abbandonati in non do\"vuto\"\nmodo ci ha: onde non fia gi\u00e0 mai s\"azia\"\nl'anima nostra il suo non conosci\"uto\"\nDio biasimar che f\u00e8 s\u00ec gran fall\"azia. \"&lt;/poem&gt;\nNella metrica inglese.\nL'ottava ebbe largo successo anche fuori d'Italia diffondendosi velocemente per tutta Europa, rimanendo popolare fino a tutto l'Ottocento. Lord Byron la user\u00e0 per i suoi poemi \"Beppo\" (1818) e \"Don Juan\" (1819 - 1824). Altri autori che hanno composto ottave furono: John Milton, John Keats, Edmund Spenser, Robert Browning, William Wordsworth, Percy Bysshe Shelley e William Butler Yeats.\nA titolo di esempio, ecco l'ottava d'incipit del \"Don Juan\" di George Gordon Byron:\n&lt;poem&gt;I want a hero: an uncommon w\"ant\",\nWhen every year and month sends forth a n\"ew one\",\nTill, after cloying the gazettes with c\"ant\",\nThe age discovers he is not the tr\"ue one\";\nOf such as these I should not care to v\"aunt\",\nI'll therefore take our ancient friend Don J\"uan\"--\nWe all have seen him, in the pantom\"ime\",\nSent to the devil somewhat ere his t\"ime\".&lt;/poem&gt;\nNella metrica spagnola: la octava real.\nLa octava real (\"ottava reale\") \u00e8 una strofa di otto endecasillabi rimati a schema ABABABCC che imita l'ottava ariostesca, introdotta in Spagna da Juan Bosc\u00e1n, che la adoper\u00f2 nel poemetto lirico intitolato \"Octava rima\", pubblicato postumo nel 1543 in \"Las Obras\", dove fu compreso anche il canzoniere di Garcilaso de la Vega.\nNello stesso secolo fu adottata nell'epica colta da Alonso de Ercilla nel poema \"La Araucana\".\nNel XIX secolo Jos\u00e9 de Espronceda compose in ottave un poema epico incompiuto \"El Pelayo\" e us\u00f2 saltuariamente tali strofe anche nei poemi \"Lo studente di Salamanca\" ed \"El Diablo mundo\"."}
{"id": "365448", "revid": "289247", "url": "https://it.wikipedia.org/wiki?curid=365448", "title": "Le aree urbane pi\u00f9 popolose dell'Unione Europea", "text": ""}
{"id": "365450", "revid": "1305772", "url": "https://it.wikipedia.org/wiki?curid=365450", "title": "Ordine militare", "text": "La locuzione ordine militare pu\u00f2 riferirsi a:"}
{"id": "365455", "revid": "83531", "url": "https://it.wikipedia.org/wiki?curid=365455", "title": "Rita Mae Brown", "text": "\u00c8 stata anche candidata ad un Emmy.\nBiografia.\nNata ad Hanover (Pennsylvania), cresciuta in Florida, vive dal 2004 vicino a Charlottesville in Virginia.\nAll'inizio degli anni sessanta si iscrive alla University of Florida ma \u00e8 espulsa per aver partecipato ad una manifestazione in favore dei diritti civili. Pi\u00f9 tardi si trasferisce a New York, si iscrive alla New York University dove si laurea in Letteratura Classica e Inglese.\nDalla New York School of Visual Arts ricever\u00e0 successivamente una seconda laurea, in Cinematografia e dall'Institute for Policy Studies in Washington, D.C, un dottorato in Scienze Politiche.\nAlla fine degli anni sessanta inizia ad interessarsi attivamente di politica entrando a far parte come femminista di diverse organizzazioni tra cui l'allora nascente \"National Organization for Women\", l'\"American Civil Right Movement\" e il movimento contro la guerra in Vietnam.\nAll'inizio degli anni settanta contribuisce in maniera determinante alla fondazione di \"The Furies\" un giornale lesbico-femminista, il quale sosteneva che l'eterosessualit\u00e0 fosse la causa di tutte le oppressioni.\nCarriera.\nLa Brown \u00e8 autrice di numerosi libri, tra cui \"La giungla di fruttirubini\" e \"Cuore sudista\" tradotti anche in italiano.\nInoltre, insieme al suo gatto 'Sneaky Pie Brown', \u00e8 autrice di una serie sul mistero che ha per protagonisti animali. Due libri della serie sono stati pubblicati nella colonna \"I Classici del Giallo Mondadori\": \"Il gatto fiuta la pista\" e \"La traccia del gatto\".\nHa scritto la scenggiatura del film \"The Slumber Party Massacre\", intesa come parodia del genere slasher. I produttori hanno invece deciso di farne una versione seria.\nVita privata.\n\u00c8 stata la compagna della tennista Martina Navr\u00e1tilov\u00e1, della attrice e scrittrice Fannie Flagg, di Judy Nelson (altra precedente fiamma della Navratilova), e della donna politica Elaine Noble."}
{"id": "365456", "revid": "466539", "url": "https://it.wikipedia.org/wiki?curid=365456", "title": "Gregg Araki", "text": "Biografia.\nNato e cresciuto a Los Angeles, in California, in una famiglia di \"nikkei\" (entrambi i genitori, infatti, sono nippo-americani di terza generazione), Araki si appassiona fin da piccolo di cinema e musica, entra nella University of Southern California, dove decide di laurearsi in produzione. Trova lavoro come redattore scrivendo recensioni di LP e album musicali per la rivista \"L.A. Weekly\", che \u00e8 tutt'oggi attiva; inizia a scrivere soggetti e sceneggiature approdando ad un tipo di produzione indipendente a basso costo, dopo \"Three Bewildered People in the Night\" del 1987 e \"The Long Weekend (O'Despair)\" e del 1989 infatti, arriva alla prima piccola produzione cinematografica di collaborazione, riscuotendo il primo grande successo di pubblico e valicando definitivamente la linea di autore indipendente, a nuova promessa di cinema di settore, con \"The Living End\" (\"L'estremit\u00e0 viva\") del 1992; realizzando in 16 millimetri un innovativo, posato e geniale road movie, con protagonisti due giovani adolescenti gay, uno sieropositivo e in fuga da se stesso, l'altro, ai margini, nichilista e totalmente privo di moralit\u00e0. Le scene del film vengono rese a colori o in bianco e nero, e condite da sesso comunque abbastanza pudicamente, e da un taglio pulito e professionale, oltre che da una ricerca della violenza senza motivazioni.\nLa sua fama nella Los Angeles gay/lesbica comincia a crescere con la produzione seguente, \"Totally Fucked Up\" (\"Completamente Fuori di Testa\"), film che incentra un taglio documentaristico sulle vicende di sei personaggi omosessuali nella loro vita quotidiana; con i successi dei primi film aumentano i budget di produzione della Blurco, la quale permette ad Araki di realizzare quello che \u00e8 considerato tutt'oggi uno dei film pi\u00f9 rappresentativi per una generazione, \"Doom Generation\", del 1995. Il film mostra a caratteri cubitali l'incubo visionario di 3 adolescenti attraverso un altro road movie, intriso di sangue morte e terrore; scioccante \u00e8 poi l'accostamento fra la furia omicida dei ragazzi e i torbidi intrecci sessuali, accompagnati dalla costante vena di nichilismo dei personaggi, spesso presente nella filmografia di Araki.\nAncora pi\u00f9 visionario anche se meno macabro e brutale \u00e8 il successivo \"Ecstasy Generation\" (\"Nowhere\") del 1997, accompagnato da una splendida colonna sonora, \u00e8 un film innovativo, che riesce a mostrare la realt\u00e0 vista dai loro occhi, nel migliore dei modi, non mancando di guarnire le vicende dei protagonisti, di sesso controverso, furia violenta e allucinazioni extra sensoriali. Nel 1999 \u00e8 la volta di \"Splendor\" (\"Splendidi amori\") ennesimo film con protagonisti giovani adolescenti e avvicendamenti sessuali, intrecciati fra due ragazzi e una ragazza, la quale inizialmente non sa decidere chi fra i due frequentare e in seguito da inizio ad una pi\u00f9 amichevole e pacifica unione a tre, con un sapiente gioco di colpi di scena, Araki riesce stavolta a realizzare un film totalmente privo di violenza brutale, nichilismo e odio, dimostrando di essere poliedrico e attento ad una ricerca del bello.\nSi consolida poi a livello mondiale con \"Mysterious Skin\" del 2004 difficile resoconto di una storia di vita vissuta e in un certo senso stroncata dalla piaga della pedofilia, subita dai due giovani protagonisti durante l'infanzia, i quali risultano essere caratterialmente all'apice, come in \"The Living End\", \u00e8 il film pi\u00f9 serio realistico e \"posato\" dell'autore nippo-americano, anche sicuramente in termini di budget e qualit\u00e0 di produzione, scelta di materiali e finezza di pellicola. Nel 2007 dirige \"Smiley Faces\", che si rivela essere un film completamente diverso dai precedenti, privo di ogni qualsivoglia segno di violenza, furia omicida o torbidi accostamenti sessuali; incentrandosi totalmente su un prodotto di commedia, mantenendo sempre uno stile univoco e originale. Nel 2010 dirige \"Kaboom\", vincendo la \"Queer Palm\" al Festival di Cannes 2010.\nVita privata.\nBench\u00e9 definitosi pubblicamente \u00abun asio-americano gay\u00bb sin dai propri esordi, agli inizi del 1997 avvia una relazione sentimentale con l'attrice canadese Kathleen Robertson, perlopi\u00f9 nota per l'interpretazione di Clare Arnold nel celebre teen drama \"Beverly Hills 90210\", conclusasi nel 1999.\nLa Robertson ha inoltre, nell'arco della loro relazione, recitato in due suoi film, \"Ecstasy Generation\" (1997) e \"Splendidi amori\" (1999), quest'ultimo in qualit\u00e0 di co-protagonista e da taluni visto in parte quale una sorta di risposta alle perplessit\u00e0 scaturite dalla loro relazione. \nNel 2014, durante un'intervista, il regista ha successivamente asserito in merito al proprio orientamento sessuale che \u00abveramente non m'identifico come alcunch\u00e9, [...] probabilmente m'identifico come gay a questo punto, ma sono stato con delle donne\u00bb."}
{"id": "365458", "revid": "1872303", "url": "https://it.wikipedia.org/wiki?curid=365458", "title": "Palazzo federale", "text": "Il Palazzo federale (ted. \"Bundeshaus\", fr. \"Palais f\u00e9d\u00e9ral\", romancio \"Palaz federal\") \u00e8 il luogo in cui si tengono le sedute dell'Assemblea federale e del Consiglio federale svizzeri. Si trova a Berna.\nCostruzione.\nL'edificio fu disegnato dall'architetto Hans Wilhelm Auer e venne inaugurato il 1\u00ba aprile 1902. Il costo totale fu di 7.198.000 franchi dell'epoca.\nLe due stanze in cui si riuniscono rispettivamente il Consiglio nazionale e il Consiglio degli Stati sono separate dalla \"Sala della cupola\". La cupola ha un'altezza esterna di 64 m e interna di 33. Il mosaico al centro rappresenta lo stemma federale con il motto in latino \"Unus pro omnibus, omnes pro uno\" (\"Uno per tutti, tutti per uno\"), circondato dagli stemmi dei 22 cantoni che esistevano nel 1902. Lo stemma del Canton Giura, fondato nel 1979, fu messo al di fuori del mosaico."}
{"id": "365460", "revid": "729019", "url": "https://it.wikipedia.org/wiki?curid=365460", "title": "Settimana Tragica", "text": "Settimana Tragica \u00e8 il nome che \u00e8 stato dato a una serie di sanguinose contestazioni contro l'esercito da parte delle classi operaie di Barcellona e di altre citt\u00e0 catalane, supportate da anarchici, comunisti e repubblicani, durante l'ultima settimana del luglio 1909. Fu causata dal richiamo, da parte del primo ministro Antonio Maura, di truppe di riserva che sarebbero state utilizzate come rinforzi quando la Spagna ricominci\u00f2 la sua attivit\u00e0 coloniale in Marocco.\nIl Ministro della Guerra richiam\u00f2 la Terza Brigata Mista, che era composta da unit\u00e0 attive e di riserva in Catalogna. Tra queste vi erano 520 uomini che avevano completato il servizio attivo sei anni prima. Era possibile rifiutare di arruolarsi ma questo sarebbe costato real, una cifra oltre le possibilit\u00e0 della maggior parte dei lavoratori.\nA causa di questo l'organizzazione \"Solidariedad Obrera\", guidata da anarchici e socialisti, organizz\u00f2 uno sciopero generale per il 26 luglio 1909, un luned\u00ec, contro il richiamo dei riservisti da parte di Maura. Atti di vandalismo furono compiuti da elementi chiamati \"j\u00f3venes b\u00e1rbaros\", associati con il Partito Repubblicano Radical Socialista di Alejandro Lerroux. Il marted\u00ec gli operai presero il controllo di Barcellona, fermando i treni delle truppe e deviando i tram.\nMolti dei rivoltosi erano antimilitaristi, anticolonialisti e anticlericali. La Chiesa era considerata parte della corrotta struttura borghese i cui figli non sarebbero dovuti andare in guerra e molti erano stati fomentati contro la Chiesa da parte degli elementi anarchici presenti nella citt\u00e0. Dopo gli incidenti nel centro di Barcellona, le forze di sicurezza spararono ai dimostranti sulle Ramblas. Vennero cos\u00ec formate barricate nelle strade e fu proclamata la legge marziale.\nLe truppe barcellonesi si rifiutarono di sparare ai loro compatrioti cos\u00ec il governo mand\u00f2 a sedare la rivolta truppe provenienti da Valencia, Saragozza, Pamplona e Burgos, causando cos\u00ec decine di morti e ponendo fine alla rivolta. L'esercito regolare ebbe 8 morti e 124 feriti mentre i civili contarono tra le 104 e le 150 vittime; circa persone furono accusate di aver fomentato o partecipato alla rivolta: 5 furono condannate a morte (tra cui Francesc Ferrer i Gu\u00e0rdia), 59 all'ergastolo, mentre Alejandro Lerroux fu costretto all'esilio."}
{"id": "365462", "revid": "124585678", "url": "https://it.wikipedia.org/wiki?curid=365462", "title": "Distretto di Neuch\u00e2tel", "text": "Il distretto di Neuch\u00e2tel \u00e8 un distretto del Canton Neuch\u00e2tel, in Svizzera. Confina con i distretti di Boudry a sud-ovest, di Val-de-Ruz a nord-ovest, con il Canton Berna (regioni del Giura Bernese a nord-est e del Seeland a est), con il Canton Vaud (distretto di Morges) a sud e con il Canton Friburgo (distretto della Broye) a sud-ovest. Il capoluogo \u00e8 Neuch\u00e2tel. Comprende una parte del lago di Neuch\u00e2tel e del lago di Bienna.\nSuddivisioni.\nAmministrativamente \u00e8 diviso in 9 comuni:"}
{"id": "365466", "revid": "1776051", "url": "https://it.wikipedia.org/wiki?curid=365466", "title": "Domdidier", "text": "Domdidier (toponimo francese) \u00e8 una frazione di 2\u00a0948 abitanti del comune svizzero di Belmont-Broye, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 8,96\u00a0km\u00b2 e che comprendeva anche le frazioni di Eissy e Granges-Rothey, il 1\u00ba gennaio 2016 \u00e8 stato accorpato agli altri comuni soppressi di Dompierre, L\u00e9chelles e Russy per formare il nuovo comune di Belmont-Broye, del quale Domdidier \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDomdidier \u00e8 servito dall'omonima stazione sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "365469", "revid": "1776051", "url": "https://it.wikipedia.org/wiki?curid=365469", "title": "Mur (Vully-les-Lacs)", "text": "Mur (toponimo francese) \u00e8 una frazione di 203 abitanti del comune svizzero di Vully-les-Lacs, nel Canton Vaud (distretto della Broye-Vully).\nGeografia fisica.\nMur si affaccia sul lago di Murten.\nStoria.\nGi\u00e0 comune autonomo che si estendeva per 1,78\u00a0km\u00b2 e che comprendeva anche parte della frazione di Gu\u00e9vaux, nel 2011 \u00e8 stato accorpato agli altri comuni soppressi di Bellerive, Chabrey, Constantine, Montmagny, Vallamand e Villars-le-Grand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "365470", "revid": "599013", "url": "https://it.wikipedia.org/wiki?curid=365470", "title": "Mur", "text": ""}
{"id": "365476", "revid": "3115", "url": "https://it.wikipedia.org/wiki?curid=365476", "title": "Gesto delle corna", "text": "Il gesto delle corna pu\u00f2 essere un gesto dal significato di approvazione, buona fortuna e complicit\u00e0 con diffusione in centro e nord Europa, oppure volgare ed offensivo con diffusione nell'Europa mediterranea, le cui origini risalgono all'antica Grecia.\nLa mitologia racconta che il Minotauro, concepito dal tradimento di Pasifae regina di Creta con il Toro di Creta, era dotato di corna e il popolo ricordava al suo re, Minosse, il tradimento, mostrandogli il tipico gesto con la mano. Di qui il legame del \"gesto\" con l'idea dell'infedelt\u00e0. Di ci\u00f2 ha trattato per primo Andrea de Jorio, un archeologo ed etnologo originario di Procida, che nel 1832 ha studiato le similitudini della gestualit\u00e0 tra gli antichi e i napoletani, individuando anche i diversi modi di fare le corna.\nSignificati.\nInfedelt\u00e0.\nRivolto ad una persona significa indicare che tale persona porta un paio di metaforiche corna, segno dell'infedelt\u00e0 del coniuge; il gesto ha un significato analogo in Spagna e nella Repubblica Ceca. Uno scherzo abbastanza diffuso consiste nel \"fare le corna\" dietro la testa di ignari soggetti in posa per una fotografia.\nSuperstizione.\nNon specificamente rivolto ad una persona particolare, il gesto delle corna viene fatto scaramanticamente nel desiderio di evitare la malasorte o guai, quando questi vengono menzionati, con lo stesso significato del toccare oggetti di ferro o toccarsi i testicoli o la mammella sinistra. In questo caso (ossia in senso scaramantico) il gesto pu\u00f2 essere tipicamente rivolto verso il basso (ci\u00f2 anche per distinguerlo dal significato precedente, \"infedelt\u00e0\", tipicamente rivolto verso l'alto).\n\"Terra e cielo\".\nSecondo un'usanza napoletana (in napoletano viene detto \"terra e cielo\"), una mano rivolge il segno delle corna verso l'alto, l'altra verso il basso, come per proteggersi da ogni evenienza.\nMusica.\nNell'ambito del rock (in particolare heavy metal e in genere della musica hard rock) \u00e8 un gesto di approvazione e complicit\u00e0 tra i fans. Il gesto delle corna in questo caso ha per\u00f2 una doppia forma e origine: la forma con tre dita (pollice, indice e mignolo alzati) si \u00e8 radicata nella cultura hippie per la sua derivazione dal linguaggio dei segni, in cui viene usato per esprimere amore (le dita infatti simboleggiano le lettere ILY di \"I love you\"); esempi si possono trovare nel film animato dei Beatles \"Yellow Submarine\" in cui viene usato da John Lennon, per estensione poi \u00e8 accomunato alla cultura rock; la paternit\u00e0 della variante con due dita (indice e mignolo) \u00e8 molto discussa, ma il cantante statunitense Ronnie James Dio dichiar\u00f2 di aver preso il gesto dalla nonna italiana che lo utilizzava per allontanare il male, in linea con i temi mistici dei Black Sabbath.\nJames Dio lo diffuse durante il tour \"Heaven and Hell\" nel 1980; durante i concerti \u00e8 possibile vedere intere distese di mani alzate nell'atto di compiere questo gesto in onore della band che sta suonando, sia con tre che con due dita.\nTuttavia la prima apparizione del gesto delle corna nel mondo della musica rock fu nel booklet dell'album \"Witchcraft Destroys Minds &amp; Reaps Souls\" dei Coven."}
{"id": "365482", "revid": "1776051", "url": "https://it.wikipedia.org/wiki?curid=365482", "title": "Vallamand", "text": "Vallamand (toponimo francese) \u00e8 una frazione di 389 abitanti del comune svizzero di Vully-les-Lacs, nel Canton Vaud (distretto della Broye-Vully).\nGeografia fisica.\nVallamand si affaccia sul lago di Murten.\nStoria.\nGi\u00e0 comune autonomo che si estendeva per 2,36\u00a0km\u00b2, nel 2011 \u00e8 stato accorpato agli altri comuni soppressi di Bellerive, Chabrey, Constantine, Montmagny, Mur e Villars-le-Grand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "365488", "revid": "74801", "url": "https://it.wikipedia.org/wiki?curid=365488", "title": "Pieridae", "text": "Le Pieridae sono, con oltre specie, una delle pi\u00f9 ampie famiglie di farfalle diurne, appartenente alla superfamiglia Papilionoidea . Sono conosciute anche come Cavolaie.\nDescrizione.\nSono caratterizzate da colorazione bianca, gialla o arancione, dovuta probabilmente alla presenza del pigmento pterina, ritrovato solamente in questa famiglia di farfalle. Alla colorazione di base si accompagnano spesso macchie di differente colore e posizione a seconda delle specie, e spesso, del sesso dell'individuo (dimorfismo sessuale).\nTutte le sei zampe sono ben sviluppate e funzionanti in ambo i sessi, con unghie tarsali bifide.\nLe antenne sono molto sottili e dotate di clave antennali ben sviluppate, di forma oblunga, compresse sui lati, e talvolta di colorazione differente rispetto ai restanti segmenti antennali.\nLe ali presentano una disposizione caratteristica delle venature, ed \u00e8 in particolar modo evidente la nascita della VI venatura dell'ala anteriore direttamente dal ramo radiale uscente dalla cella (2' e 3' vene radiali dall'alto fuse assieme), invece che dalla base del ramo come nei Lycaenidae, o da un ramo differente uscente sempre dal lato della cella come nei Papilionidae, sulle ali posteriori sono presenti due venature anali.\nLe uova sono allungate, a forma di birillo, di norma con scanalature accentuate, deposte singolarmente o a gruppi.\nI bruchi sono di forma cilindrica, con diametro pi\u00f9 o meno omogeneo, e dotati spesso di peluria pi\u00f9 o meno sviluppata e diffusa. Le specie della regione paleartica si alimentano principalmente su piante appartenenti alle famiglie delle Cruciferae, Leguminosae e Capparidaceae .\nLe pupe presentano una un'escrescenza corniforme antero-centralmente la testa. Sono generalmente succinte e si attaccano alla pianta ospite o ad altro tipo di supporto adatto all'uso, tramite una fascia serica. Nella regione Paleartica gli unici Pieridae che presenta pupe abbandonate a terra appartengono al genere Zegris.\nDistribuzione.\nI Pieridae hanno distribuzione mondiale, ma si registrano i taxa pi\u00f9 numerosi nei Tropici, e nella fascia temperata. In Europa e in Italia sono presenti principalmente le sottofamiglie Pierinae e Coliadinae, con i generi Pieris, Pontia, Anthocharis e Colias e molti altri meno numerosi.\nTassonomia.\nLa famiglia viene suddivisa in 4 sottofamiglie, per un totale di 80 generi e circa specie:\nAlcune specie.\nLa Cavolaia minore o Rapaiola (\"Pieris rapae\" e \"Pieris mannii\" )), rappresenta una delle specie di lepidotteri diurni responsabili dei danni economici inflitti alle colture di Cruciferae che vengono attaccate dal bruco.\nLa Cavolaia maggiore (\"Pieris brassicae\" ), che presenta un bruco giallo e nero, \u00e8 la pi\u00f9 nociva per le coltivazioni infatti il suo nome deriva dalla famiglia di piante attaccate dal bruco (Brassicaceae = Cruciferae).\nLa Pieride del navone (\"Pieris napi\" ), risulta di norma meno nociva, dal momento che il bruco predilige le malerbe della famiglia Cruciferae, rispetto alle variet\u00e0 coltivate.\nLa Pieride del biancospino (\"Aporia crataegi\" ), \u00e8 abbastanza diffusa in Europa, e talora pu\u00f2 attraversare il Canale della Manica. Questa specie \u00e8 utilissima per gli studiosi alle prime armi in quanto le nervature nere su sfondo alare bianco sono molto evidenti.\nLa Pontia (gen. Pontia s.l.) dalle tinte quasi mimetiche sono caratterizzate da voli potenti.\nL'Aurora (\"Anthocharis cardaminensis\" ), specie meravigliosa e con ben distinto dimorfismo sessuale. Il maschio presenta margini superiori delle ali anteriori arancioni, mentre la femmina presenta colorazione grigio-verde, nella stessa zona, e per questo si confonde facilmente con le specie del genere Euchloe.\nLa Cedronella (\"Gonepteryx rhamni\" ), presenta un esempio di dimorfismo sessuale: il maschio \u00e8 di un colore giallo brillante, mentre la femmina ha un colore tra il bianco e il verde chiaro, che appare bianco durante il volo. Gli adulti della specie vanno in ibernazione, e sono tra le prime farfalle a comparire agli inizi della primavera successiva. Simile a questa specie \u00e8 anche la Cleopatra \"Gonepteryx cleopatra\" , (1767).\nAlcune specie del vastissimo genere \"Colias\" hanno una generazione in primavera a sud delle Alpi, mentre all'inizio dell'estate migrano a nord verso le Isole Britanniche, dove sviluppano un'altra generazione verso luglio-agosto."}
{"id": "365491", "revid": "729019", "url": "https://it.wikipedia.org/wiki?curid=365491", "title": "Battaglia di Borodino", "text": "La battaglia di Borodino, conosciuta nella storiografia francese come battaglia della Moscova (7 settembre 1812), fu combattuta durante la campagna di Russia e fu una delle pi\u00f9 grandi e sanguinose battaglie delle guerre napoleoniche; coinvolse oltre 250.000 soldati delle due parti, con la perdita, tra morti e feriti, di circa 80.000 uomini. Napoleone la defin\u00ec \"la pi\u00f9 terribile delle mie battaglie\".\nVenne combattuta tra la Grande Armata di Napoleone e l'esercito russo guidato dal generale Michail Kutuzov vicino al villaggio di Borodino. L'imperatore francese, desideroso di vincere il grande scontro, decisivo per concludere la campagna di Russia, adott\u00f2 una tattica di attacco frontale che cost\u00f2 gravi perdite alle proprie truppe, inflitte dalle forze russe gi\u00e0 ben organizzate su posizioni difensive; dopo una lotta durata molte ore, i francesi, grazie soprattutto al fuoco devastante della loro artiglieria concentrata, riuscirono a conquistare le fortificazioni del nemico che, tuttavia, ripieg\u00f2 con ordine su posizioni pi\u00f9 arretrate.\nNel momento culminante, Napoleone aveva rifiutato di impiegare la Guardia imperiale. Il giorno seguente il maresciallo Kutuzov decise, a causa delle elevatissime perdite subite, di abbandonare il campo di battaglia e continuare la ritirata verso Mosca. Napoleone pot\u00e9 quindi entrare con il suo esercito nella antica capitale russa ma, non essendo riuscito a distruggere l'armata nemica n\u00e9 a scuoterne il morale e la volont\u00e0 combattiva, non raggiunse un successo decisivo.\nNel tempo la battaglia di Borodino, che dal punto di vista militare fu una vittoria di Napoleone, \u00e8 stata trasformata dalla letteratura e dalla storiografia russa, soprattutto a partire dall'interpretazione di Lev Tolstoj, in un simbolo della vittoriosa \"guerra patriottica\" contro l'invasore e della tenacia e dell'incrollabile capacit\u00e0 di resistenza dell'esercito e della nazione russa.\nCampagna di Russia.\nAvanzata della Grande Armata.\nNella seconda met\u00e0 del mese di agosto 1812 Napoleone, dopo il fallimento delle sue ambiziose manovre di annientamento a Vilna, a Vitebsk e a Smolensk, che non si erano concluse con la distruzione dell'esercito russo come progettato dall'imperatore, si trovava in una fase difficile e incerta della campagna di Russia. La Grande Armata si stava indebolendo con impressionante rapidit\u00e0 e la massa di manovra principale sotto il controllo diretto di Napoleone si era ridotta, dopo la battaglia di Smolensk e il distacco del II e VI corpo d'armata a nord, a circa 160.000 soldati. Le difficolt\u00e0 della campagna erano sempre pi\u00f9 evidenti; la strategia napoleonica aveva mostrato i suoi punti deboli nelle estese e desolate terre dell'est; le truppe non potevano essere vettovagliate a sufficienza per carenza di mezzi e non potevano sfruttare le risorse locali che erano modeste o erano state gi\u00e0 distrutte in precedenza dai russi; il clima gelido sfibrava i soldati durante le lunghe marce forzate. I russi evitavano la battaglia campale, e sembravano decisi a logorare lentamente l'invasore grazie al clima, al terreno e alle distanze.\nI principali collaboratori di Napoleone consigliavano da tempo all'imperatore di arrestare la campagna e porre i quartieri d'inverno a Smolensk o a Vitebsk. Napoleone riconosceva i pericoli della situazione ma considerava anche le pericolose conseguenze politiche di una sua lunga assenza dalla Francia, isolato nel cuore della Russia. Gli alleati tedeschi avrebbero potuto defezionare alle sue spalle, la sua posizione sarebbe potuta divenire meno solida in patria dove il suo prestigio personale, in caso di mancata vittoria, avrebbe potuto subire un grave colpo. Considerando l'insieme di questi fattori e soprattutto essendo convinto che una marcia sulla \"citt\u00e0 santa\" di Mosca avrebbe inferto un colpo decisivo alla capacit\u00e0 di resistenza del nemico ed alla risolutezza dello zar Alessandro, egli decise, dopo una settimana di sosta, di lasciare Smolensk e riprendere l'avanzata verso est.\nL'avanguardia dell'armata, costituita dalle cinque divisioni del I corpo d'armata del maresciallo Louis-Nicolas Davout e dalla cavalleria del generale Louis-Pierre Montbrun, avanzava sotto il comando superiore di Joachim Murat; i rapporti tra il re di Napoli e il maresciallo Davout non erano buoni e violenti contrasti tra i due intralciarono la marcia; dopo un confuso scontro con la retroguardia russa, i francesi raggiunsero la citt\u00e0 di Dorogobu\u017e, abbandonata e incendiata dal nemico, il 24 agosto. Napoleone decise di ripartire subito con l'armata divisa in tre colonne: al centro, davanti all'imperatore, avanzava Murat con il corpo del maresciallo Davout e dietro il corpo d'armata del maresciallo Michel Ney, sulla sinistra era il IV corpo del principe Eugenio Beauharnais, sulla destra marciavano i polacchi del principe J\u00f3zef Antoni Poniatowski.\nL'esercito russo continuava a ripiegare; le truppe mantenevano la coesione e la disciplina e la ritirata si svolgeva in modo ordinato; la retroguardia, comandata dal generale P\u00ebtr Konovnicyn, svolse con abilit\u00e0 il compito di copertura e riusc\u00ec a rallentare l'avanzata nemica dando tempo al grosso dell'esercito di salvare i materiali e gli equipaggiamenti. In realt\u00e0 forti contrasti erano presenti all'interno del comando russo; in particolare il generale Michael Barclay de Tolly, comandante di fatto dell'esercito, era esposto a dure critiche per la sua tattica di attesa, considerata rinunciataria e umiliante; il generale P\u00ebtr Bagration e molti altri ufficiali polemizzavano con il generale di origine tedesca e auspicavano una grande battaglia campale per fermare finalmente l'invasione; anche tra le truppe si diffondeva il malumore e lo scontento per l'abbandono delle terre della Russia profonda, i soldati chiedevano di battersi.\nA San Pietroburgo lo zar Alessandro doveva fronteggiare un grave malcontento popolare a causa della ritirata e dell'abbandono delle antiche citt\u00e0 russe; la nobilt\u00e0 e gli emigrati premevano per affrontare Napoleone in campo aperto. Alessandro prefer\u00ec aderire alle pressioni esterne e decise il 20 agosto 1812 di nominare comandante supremo dell'esercito l'anziano, esperto e prestigioso generale Michail Kutuzov. Costui, prudente e accorto, accentu\u00f2 subito il carattere religioso e nazionale della resistenza contro l'invasore. In realt\u00e0 Kutuzov non era molto apprezzato dallo zar e anche alcuni generali lo consideravano ormai vecchio e stanco; Alessandro gli affianc\u00f2 come capo di stato maggiore il generale Levin von Bennigsen per controllarlo. Il generale Kutuzov, che era popolare tra le truppe, raggiunse l'esercito il 29 agosto; egli probabilmente avrebbe preferito continuare una tattica prudente e attendere un ulteriore logoramento dell'invasore, ma accett\u00f2 di piegarsi alle richieste dei generali, della nobilt\u00e0 e del popolo decidendo di affrontare una grande battaglia difensiva davanti a Mosca per proteggere l'antica capitale.\nNel frattempo la ritirata continuava; le retroguardie russe del generale Konovnicyn rallentavano e intralciavano metodicamente le truppe di cavalleria di Murat che controllava anche il I corpo del maresciallo Davout; i metodi del re di Napoli erano aspramente criticati dal maresciallo e tra i due sorgevano continue dispute. Napoleone in generale appoggiava la temerariet\u00e0 di Murat ed era ansioso di affrettare la marcia; decise di togliere la divisione del generale Jean Dominique Compans al I corpo e assegnarla direttamente al re di Napoli. Il 28 agosto, l'armata raggiunse e occup\u00f2 Vjaz'ma, che i russi avevano gi\u00e0 incendiato e distrutto; il 1\u00ba settembre i francesi entrarono a G\u017eansk.\nLe notizie portate da un informatore, combinate all'interrogatorio di prigionieri russi, permisero a Napoleone di venire a conoscenza della sostituzione del comandante in capo russo e dell'intenzione del nemico di fermarsi a combattere una grande battaglia campale davanti a Mosca; l'imperatore fu contento di queste notizie, annunci\u00f2 ai suoi soldati la prossima battaglia e concesse due giorni di riposo per riorganizzare le truppe e portare avanti materiali e munizioni.\nUltimi movimenti e battaglia di \u0160evardino.\nIl 4 settembre 1812 la Grande Armata riprese l'avanzata preceduta dall'avanguardia di cavalleria di Murat; reparti di cosacchi ostacolarono la marcia ma furono rapidamente dispersi dalle truppe del re di Napoli che ben presto incontrarono, davanti al villaggio di Gredneva, lungo la strada nuova di Smolensk, lo sbarramento russo organizzato dalla retroguardia comandata dal generale Konovnicyn. Si accese un grosso scontro e i russi sostennero i primi assalti francesi delle truppe di Murat, mentre i cosacchi del generale Matvei Platov contennero le cariche dei cacciatori a cavallo italiani; con l'arrivo sul fianco destro dei russi dei reparti del IV corpo d'armata del principe Eugenio la situazione del generale Konovnicyn divenne critica ed egli dovette ripiegare. I russi non riuscirono a difendere i villaggi di Kolockoj e Golovino e, aggirati sui fianchi, continuarono a ritirarsi inseguiti dai francesi. Il 5 settembre il grosso della Grande Armata, avanzando a nord e a sud della strada maestra, sbuc\u00f2 sulla pianura a est di Golovino e raggiunse finalmente il terreno su cui il generale Kutuzov aveva deciso di combattere la battaglia in difesa di Mosca. La posizione era stata scelta su proposta del capo di stato maggiore russo, generale Bennigsen, che aveva convinto il generale Kutuzov, grazie anche al consenso del generale Karl von Toll. Napoleone raggiunse ben presto un'altura e pot\u00e9 osservare la pianura che si estendeva verso est e valutarne le caratteristiche.\nStudiando le caratteristiche orografiche del terreno, l'imperatore ritenne che i russi fossero fortemente protetti sul fianco destro dal fiume Kolo\u010da, affluente della Moscova, e dalle colline sulla riva meridionale, e che invece l'ala sinistra nemica, a sud del fiume, fosse vulnerabile. La presenza di una fortificazione russa, individuata dalle avanguardie francesi a \u0160evardino, villaggio posto su una modesta collina a nord della strada vecchia di Smolensk, sembr\u00f2 confermare le valutazioni tattiche di Napoleone: il terreno sul fianco sinistro russo era favorevole ad un attacco in forze francese ed il nemico stava costruendo trinceramenti proprio per rafforzare questo settore esposto del suo schieramento. Napoleone diede quindi subito ordine di attaccare il ridotto che appariva troppo isolato sull'ala sinistra russa e che poteva costituire una favorevole base di partenza per l'assalto generale.\nIl generale Kutuzov aveva rafforzato il ridotto di \u0160evardino con una batteria di dodici cannoni e le truppe di fanteria del generale Andrej Gor\u010dakov e intendeva difendere la posizione per guadagnare tempo per rinforzare il suo schieramento soprattutto nell'ala sinistra. In realt\u00e0 rimane non del tutto chiaro se la ridotta costituisse il vero fianco sinistro del fronte russo come previsto in origine, come riteneva Lev Tolstoj, o se venisse considerata solo un avamposto da difendere ad oltranza in attesa del completamento delle fortificazioni pi\u00f9 arretrate. \u00c8 possibile che i comandi russi siano stati colti di sorpresa dalla decisione di Napoleone di spostare tutto il campo di battaglia principale sull'ala meridionale e dall'avanzata francese a sud della strada nuova di Smolensk, che quindi la ridotta fosse parte fondamentale delle linee principali e che la sua prematura caduta abbia sconvolto il piano generale del maresciallo Kutuzov.\nL'esercito francese quindi, secondo gli ordini di Napoleone, marci\u00f2 subito in avanti il 5 settembre su ampio fronte sia a nord che a sud della strada maestra con le truppe del principe Eugenio sulla sinistra, il V corpo del principe J\u00f3zef Antoni Poniatowski sulla destra ed al centro, contro il ridotto di \u0160evardino, Murat con la cavalleria e la divisione del generale Jean Dominique Compans; le avanguardie russe furono respinte e il terreno occupato, la battaglia si accese invece violenta a \u0160evardino che i russi difesero con valore e ostinazione.\nL'attacco francese venne sferrato dal generale Compans che, dopo aver schierato la sua artiglieria su alcuni rilievi del terreno, prese d'assalto il ridotto con la fanteria in colonne; il 61\u00ba reggimento di linea conquist\u00f2 la fortificazione, ma i russi non rinunciarono alla lotta, contrattaccarono subito e ripresero la posizione. Dopo tre tentativi e combattimenti molto duri, infine il 61\u00ba reggimento, pur fortemente provato dalle perdite, conquist\u00f2 definitivamente il ridotto. La battaglia di \u0160evardino non era ancora finita, altri reparti russi si difesero nel vicino villaggio di \u0160evardino e nei boschi a sud; in questa fase presero parte agli scontri anche la divisione del generale Charles Antoine Morand che occup\u00f2 il villaggio, alcuni reparti del principe Poniatowski che rastrellarono i boschi e la cavalleria di Murat; un reggimento di fanteria spagnolo respinse un ultimo assalto del nemico. I combattimenti di \u0160evardino durarono fino alla sera e costarono tra 5.000 e 6.000 perdite ai russi, che si batterono con grande coraggio e in grande maggioranza preferirono la morte alla resa; i francesi, che avevano perso 2.000 uomini, occuparono un importante posizione strategica da cui attaccare le forze principali del maresciallo Kutuzov.\nLa battaglia.\nPiani e preparativi.\nSchieramento dell'esercito russo.\nAnche dopo la perdita del ridotto di \u0160evardino, la posizione scelta dal generale Kutuzov appariva solida e si imperniava sulla copertura fornita dal corso della Moscova sul fianco destro e sul corso della Kolo\u010da che proteggeva le linee russe che sbarravano la strada nuova di Smolensk all'altezza del villaggio di Borodino; in realt\u00e0 la posizione aveva un punto debole sull'ala sinistra che forse in origine avrebbe dovuto imperniarsi sulla posizione fortificata di \u0160evardino e che era aggirabile lungo la cosiddetta strada vecchia di Smolensk. Dietro il villaggio di Borodino si estendeva, a sud della Kolo\u010da una vasta area pianeggiante scoperta, favorevole alle tattiche francesi e all'impiego in massa dell'artiglieria.\nInizialmente lo schieramento previsto dal generale Kutuzov e dal suo principale collaboratore, il generale Karl von Toll, da Gorki sulla Kolo\u010da fino a \u0160evardino e poi, dopo la caduta di questa posizione, fino a Uti\u017ea, era molto esteso, misurando oltre otto chilometri, ma la dislocazione delle forze si sarebbe presto rivelata errata. Le fortificazioni pi\u00f9 solide erano state costituite sul fianco destro a nord-est di Borodino dove evidentemente il comando russo si attendeva l'attacco lungo la strada nuova di Smolensk. In questo settore, che invece non sarebbe stato attaccato dai francesi, il generale Kutuzov, che organizz\u00f2 il suo quartier generale a Gorki, aveva schierato la 1\u00aa armata del generale Michail Barclay de Tolly con il 2\u00ba corpo d'armata del generale Karl Gustav von Baggovut, il 4\u00ba corpo del generale Aleksandr Ostermann-Tolstoj, un corpo di cavalleria regolare, e il corpo dei cosacchi del generale Platov. Napoleone invece, avendo lasciato solo deboli forze di copertura lungo la Kolo\u010da, pot\u00e9 concentrare la massa delle sue forze a sud del fiume in uno spazio ristretto di soli tre chilometri.\nA sud di Borodino il comando russo aveva posizionato il 6\u00ba corpo del generale Dmitrij Dochturov, mentre sull'ala sinistra il generale P\u00ebtr Bagration, comandante della 2\u00aa armata, disponeva del 7\u00ba corpo del generale Nikolaj Raevskij e dell'8\u00ba corpo del generale Andrej Borozdin. Quindi, a causa della inattesa direzione dell'attacco francese lungo la strada vecchia di Smolensk, il comando russo si trov\u00f2 nella necessit\u00e0 durante la battaglia di impiegare prematuramente una parte della riserva e di spostare frettolosamente le sue forze del fianco destro a sud per contenere gli attacchi francesi tra Borodino e Uti\u017ea. Il generale Kutuzov prima dell'inizio della battaglia decise di rafforzare il settore del villaggio e del bosco di Uti\u017ea, trasferendo nell'area il 3\u00ba corpo del generale Nikolaj Alekseevi\u010d Tu\u010dkov, ma il grosso dell'armata del generale Barclay rimase schierata a nord. Lev Tolstoj critica severamente le disposizioni iniziali del comando russo e afferma che le difese furono improvvisate all'ultimo momento dopo aver constatato che invece i francesi avanzavano in massa a sud della Kolo\u010da lungo la strada vecchia.\nIn realt\u00e0 sembra che il generale Bagration, comandante della seconda armata russa, abbia rilevato la debolezza della posizione a sud del fiume, affidata dal generale Kutuzov alle sue truppe; quindi, dopo aver lasciato un forte presidio a \u0160evardino, l'esercito russo ripieg\u00f2 ad angolo retto con l'ala sinistra per coprire la strada vecchia di Smolensk e occupare il terreno scoperto tra Borodino e il villaggio di Uti\u017ea. In questo modo durante la battaglia l'esercito russo si trov\u00f2 progressivamente sempre pi\u00f9 ammassato in uno spazio ristretto e privo di difese naturali sull'ala sinistra dove, quando divenne evidente la direzione dell'attacco francese, vennero concentrati gran parte dei corpi d'armata, comprese le riserve e le forze del generale Barclay trasferite dall'ala destra; oltre 90.000 soldati furono distribuiti in un settore di pochi chilometri. Schierati in formazione serrata su sei o sette file, queste truppe furono sottoposte al continuo fuoco dell'artiglieria francese, i cui colpi erano anche favoriti dal terreno aspro e sassoso che facilitava i rimbalzi.\nIl generale Kutuzov aveva previsto di rinforzare la sua posizione con fortificazioni campali che per\u00f2 inizialmente furono costruite, a partire dal 4 settembre, sull'ala destra, coperta dal Kolo\u010da, su cui si attendeva l'attacco; solo la vigilia della battaglia si intraprese la frettolosa organizzazione di postazioni difensive nel vulnerabile settore meridionale e vennero quindi costruite la cosiddetta \"Grande Ridotta\", a sud di Borodino, e le \"frecce di Bagration\", tra la ridotta e la strada vecchia di Smolensk. Nonostante i resoconti di parte francese, si trattava in realt\u00e0 di fortificazioni deboli, solo parzialmente completate e con gravi carenze tattiche. Affidata all'opera del colonnello Ivan Liprandi, quartiermastro del 6\u00ba corpo d'armata, la \"Grande Ridotta\", dotata di un terrapieno piccolo e basso, era di modeste dimensioni e poteva ospitare solo diciotto cannoni e un battaglione di fanteria; il resto delle truppe e dell'artiglieria dovette schierarsi allo scoperto, il fossato scavato davanti al ridotto era assolutamente insufficiente.\nPi\u00f9 a sud erano state costruite le \"frecce di Bagration\", tre terrapieni a forma di V, aperti posteriormente, deboli e mediocremente riparati con sbarramenti di terra; nelle retrovie dove si ammassarono le altre forze russe e le riserve del 5\u00ba corpo della Guardia imperiale del granduca Costantino, i soldati erano ancora a tiro dei cannoni pesanti francesi e, essendo privi di ripari naturali, rimasero per tutta la battaglia in piedi e a ranghi serrati sotto il fuoco. Anche i villaggi, costruiti in legno, furono di scarsa utilit\u00e0 per i difensori; i russi preferirono infatti distruggere il villaggio di Semenovskoe, situato subito a sud-est della \"Grande Ridotta\", per evitare che prendesse fuoco e divenisse una trappola per le truppe.\nAlla vigilia della battaglia il morale dei soldati russi era elevato; le truppe, relativamente riposate, erano fortemente motivate dai richiami patriottici; alla vigilia il generale Kutuzov diram\u00f2 un proclama efficace in cui esortava a difendere la Santa Russia e \"le mogli e i figli\", confidando nell'aiuto di Dio; l'icona della Vergine Nera di Smolensk venne portata in processione in mezzo ai soldati, esaltandone la religiosit\u00e0 patriottica. I francesi disprezzavano queste manifestazioni di credulit\u00e0 e di sottomissione; consideravano i russi primitivi, ignoranti, rozzi e idolatri, e parlavano di coraggio fanatico e irrazionale dei loro avversari.\nLe forze russe dell'esercito campale erano state recentemente rafforzate da 13.500 reclute del generale Michail Miloradovi\u010d, provenienti dai depositi, che furono distribuiti tra i reggimenti; nel complesso il generale Kutuzov disponeva di 125.000 soldati e 624 cannoni, compresi i prestigiosi reggimenti della Guardia imperiale; erano presenti anche 31.000 miliziani di Mosca e Smolensk che tuttavia, armati solo di picche e asce e non addestrati, non parteciparono alla battaglia.\nDecisioni di Napoleone e schieramento francese.\nLa sera del 5 settembre Napoleone pose il suo quartier generale dietro il settore del IV corpo del principe Eugenio; l'imperatore parve turbato dai resoconti della battaglia di \u0160evardino; i russi sembravano decisi a farsi uccidere in massa sul posto piuttosto che cadere prigionieri; nella notte dorm\u00ec poco, egli, come anche i suoi generali e Murat, continuavano a temere che i russi potessero decidere di riprendere la ritirata, sfruttando le tenebre, e rifiutare di battersi. Al mattino le truppe francesi poterono vedere invece che il nemico era ancora nelle sue posizioni; i soldati accolsero con entusiasmo questa notizia, si presentava finalmente l'opportunit\u00e0 di cambiare il corso dell'interminabile e sfibrante campagna.\nNapoleone trascorse il 6 settembre effettuando accuratamente due ispezioni a distanza ravvicinata del terreno e delle posizioni nemiche di cui valut\u00f2 lo schieramento; egli ritenne impraticabile ogni manovra di aggiramento del fianco destro russo a causa della presenza del fiume Kolo\u010da e di vasti terreni paludosi; l'imperatore valut\u00f2 l'importanza della \"Grande Ridotta\" che consider\u00f2 il punto decisivo da attaccare. Napoleone apprezz\u00f2 anche la relativa debolezza del fianco sinistro russo che sembrava vulnerabile ad una vasta manovra aggirante attraverso i boschi a sud di Uti\u017ea. Il maresciallo Louis-Nicolas Davout propose quindi pressantemente di organizzare un ampio movimento di aggiramento notturno del fianco sinistro con le cinque divisioni del I corpo e le truppe del V corpo, circa 40.000 soldati in totale, allo scopo di portarsi all'alba alle spalle delle forze nemiche e raggiungere un decisivo vantaggio tattico. L'imperatore non fu convinto dalle argomentazioni del maresciallo; egli era apparentemente scettico sulla possibilit\u00e0 di intimorire le solide truppe russe con minacce strategiche alle loro retrovie e alle vie di comunicazione; riteneva inoltre pericoloso privarsi anche temporaneamente di un cos\u00ec rilevante massa di truppe al cospetto del grande esercito nemico, e difficile marciare di notte su un terreno poco conosciuto. Soprattutto Napoleone temeva che i comandanti russi, dopo aver individuato il movimento aggirante, avrebbero immediatamente ordinato una nuova ritirata, privando cos\u00ec ancora una volta l'esercito francese della grande battaglia decisiva che avrebbe potuto finalmente mettere termine vittoriosamente alla difficile ed estenuante campagna.\nAvendo scartato l'audace ma problematica manovra di aggiramento del fianco sinistro dell'esercito russo proposta dal maresciallo Davout, Napoleone si risolse quindi ad adottare un piano pi\u00f9 semplice, basato sullo sfruttamento dell'evidente debolezza dell'ala sinistra nemica che, ripiegata ad angolo retto dopo la perdita della posizione di \u0160evardino, era ora schierata, con forze insufficienti, su un'ampia distesa quasi pianeggiante a sud del Kolo\u010da. Lo schieramento russo assumeva una forma a saliente con una pericolosa testa di ponte centrale a nord del fiume nel villaggio di Borodino ed era vulnerabile sui due fianchi su cui i francesi avrebbero potuto concentrare potenti masse di artiglieria per indebolire con il fuoco le difese. L'imperatore intendeva ingannare il nemico con due manovre diversive, una a nord lungo il corso del Kolo\u010da con una parte del IV corpo del principe Eugenio ed una a sud nell'area di Uti\u017ea con i soldati polacchi del V corpo del principe Poniatowski.\nL'attacco principale sarebbe stato effettuato a sud del fiume contro l'ala sinistra russa da due divisioni del I corpo del maresciallo Davout e dalle tre divisioni del III corpo del maresciallo Ney, rinforzate dalla cavalleria di Murat e dall'VIII corpo del generale Jean-Andoche Junot; dopo essere avanzata sotto la copertura dei boschi, l'ala destra francese avrebbe sfondato le fortificazioni russe e poi avrebbe effettuato una manovra di conversione verso sinistra per respingere il resto delle truppe nemiche verso il fiume e distruggerle. Il principe Eugenio con il IV corpo, rinforzato da due divisioni prese dal I corpo del maresciallo Davout e dalla cavalleria del generale Emmanuel de Grouchy, avrebbe coperto la linea di operazioni della Grande Armata attraverso la strada maestra e costituito il perno della manovra dell'ala destra; in un secondo momento sarebbe passato in parte a sud del Kolo\u010da e avrebbe partecipato all'assalto finale. Sull'ala sinistra francese lungo la Kolo\u010da sarebbero rimasti sulla difensiva solo 10.000 uomini della divisione italiana del generale Teodoro Lechi, della cavalleria bavarese e delle truppe di cavalleria del generale Philippe Antoine d'Ornano.\nNapoleone avrebbe mantenuto disponibili consistenti forze di riserva costituite dalla Guardia imperiale, da una parte della cavalleria e dalla divisione del generale Louis Friant. Gli ordini vennero diramati la sera del 6 settembre e prevedevano anche la costruzione di cinque ponti sul Kolo\u010da e grandi piazzole per l'artiglieria. Si trattava di un piano semplice che si fondava principalmente sugli attacchi frontali senza complesse e audaci manovre a sorpresa; Napoleone riteneva indispensabile accelerare i tempi e ottenere una rapida vittoria sul nemico che aveva finalmente deciso di affrontare una battaglia campale.\nNapoleone, afflitto da un forte raffreddore e da disturbi urinari, non era in buone condizioni di salute; apparve apprensivo e impaziente di combattere, egli era consapevole che sarebbe stata una battaglia sanguinosa; alla vigilia aveva appreso della sconfitta a Salamanca del maresciallo Auguste Marmont, a cui non diede molta importanza, mentre sembr\u00f2 compiaciuto dal ritratto, appena arrivato da Parigi, raffigurante il figlio nato nel 1810. Il proclama che l'imperatore diram\u00f2 alle truppe riprendeva vecchi motivi della retorica napoleonica, esortava le truppe a battersi per la vittoria che avrebbe garantito concreti vantaggi materiali e \"un pronto ritorno in patria\". Dopo aver ricordato le passate vittorie, il proclama faceva appello alla posterit\u00e0 per esaltare il desiderio di gloria delle truppe nella \"grande battaglia sotto le mura di Mosca\".\nTra le truppe francesi, veterane, indurite dalla guerra, combattive ma stanche, non erano presenti manifestazioni di tipo religioso, l'esercito era completamente laico e conservava ancora alcune delle tradizioni rivoluzionarie; i soldati erano decisi a battersi e apparvero altrettanto motivati dei russi dalle virt\u00f9 della gloria e del ricordo, esaltate dal proclama, e dal desiderio di ottenere i concreti vantaggi materiali e finire la guerra; i veterani erano consapevoli della difficolt\u00e0 del loro compito di sconfiggere un nemico tenace e solido, descritto come \"una muraglia\". Napoleone disponeva in complesso di circa 130.000 soldati e 587 cannoni; erano presenti sul campo di battaglia i migliori reparti dell'esercito francese: la Guardia imperiale, il I corpo d'armata del maresciallo Davout e i reparti della cavalleria pesante.\nL'imperatore era preoccupato per le condizioni dell'armata; gli parve stanca e silenziosa, ritenne che avesse bisogno di riposo che avrebbe potuto ottenere solo dopo una vittoria decisiva; in realt\u00e0 le truppe, pur non essendo entusiaste, conservavano grande fiducia nell'imperatore. Napoleone contava sul loro orgoglio, sulla loro temerariet\u00e0, sulla ferma coscienza della loro superiorit\u00e0 sul nemico. Durante la notte Napoleone fu nuovamente preda di dubbi: temette che i russi si ritirassero, chiese ripetutamente informazioni e invi\u00f2 a controllare; poi si preoccup\u00f2 per le condizioni dell'armata e soprattutto volle essere tranquillizzato sull'efficienza della Guardia imperiale. Altern\u00f2 pensieri negativi sulla fortuna e sul destino con rassicuranti considerazioni sulla mediocrit\u00e0 del generale Kutuzov; non riusc\u00ec a riposare bene: la sua salute peggior\u00f2, lament\u00f2 tosse, febbre, disuria.\nTuttavia alle ore 05.00 del mattino del 7 settembre Napoleone, informato dal maresciallo Ney che i russi erano sempre fermi sulle loro posizioni e che quindi si doveva dare inizio alla battaglia, sembr\u00f2 di nuovo energico, sicuro e ottimista; parl\u00f2 ai suoi ufficiali di \"avere la vittoria in pugno\" e di \"aprirci le porte di Mosca\"; alle 05.30 raggiunse i pressi della ridotta conquistata di \u0160evardino da dove aveva deciso di dirigere il combattimento.\nIl primo attacco francese.\nIn realt\u00e0 il piano iniziale di Napoleone prevedeva di impiegare anche la potenza di fuoco per superare la resistenza nemica; egli dispose quindi di concentrare una grande massa di artiglieria di fronte alle \"frecce\" per devastare quelle fortificazioni prima dell'attacco che sarebbe stato sferrato del I corpo del maresciallo Davout con le divisioni del generale Jean Dominique Compans e del generale Joseph Marie Dessaix. Sarebbero stati raggruppati, sotto il comando del generale Pernetti, capo dell'artiglieria del I corpo, 24 cannoni dell'artiglieria della Guardia, 30 cannoni della divisione del generale Compans, 8 mortai delle divisioni dei generali Dessaix e Louis Friant; inoltre avrebbero partecipato, al comando del generale Fouch\u00e9, anche i cannoni campali del III corpo, rinforzati con 16 mortai pesanti del III e del VIII corpo; infine il generale Jean-Barth\u00e9lemot Sorbier avrebbe tenuto pronti altri cannoni della Guardia per potenziare il bombardamento.\nDifficolt\u00e0 sorsero immediatamente; dopo l'apertura del fuoco alle ore 06.00 del mattino, il comando francese rilev\u00f2 che l'artiglieria era stata piazzata in modo errato e che i tiri, essendo troppo corti, non raggiungevano il bersaglio, si dovette quindi procedere a spostare i cannoni pi\u00f9 avanti prima di colpire le fortificazioni russe; inoltre ben presto l'artiglieria russa rispose al fuoco. Nonostante questo errore, l'attacco francese inizi\u00f2 con successo; il comando russo, apparentemente per contrasti tra il generale Barclay e il maresciallo Kutuzov, aveva lasciato in una posizione molto esposta un reggimento di cacciatori della Guardia a nord del Kolo\u010da a difesa del villaggio di Borodino, che nella nebbia del mattino venne attaccato di sorpresa dalla divisione del generale Alexis Delzons, appartenente al IV corpo del principe Eugenio.\nIn quindici minuti i francesi sbaragliarono i difensori e conquistarono il villaggio, i cacciatori della Guardia subirono pesanti perdite e ripiegarono a sud del fiume, inseguiti da alcuni reparti francesi che superarono a loro volta il Kolo\u010da e si avvicinarono alla \"Grande Ridotta\" da nord; ma le riserve russe, costituite da un reggimento di cacciatori, contrattaccarono, sorpresero il 106\u00ba reggimento di linea che si era spinto a sud del Kolo\u010da e lo respinsero con perdite di nuovo a nord del fiume; il 92\u00ba reggimento copr\u00ec il ripiegamento, ma il generale Louis-Auguste Plauzonne, comandante della brigata, rimase ucciso mentre cercava di radunare le truppe. Tuttavia i francesi avevano ora occupato il villaggio di Borodino e soprattutto avevano raggiunto posizioni molto favorevoli dove piazzare l'artiglieria che pot\u00e9 quindi colpire d'infilata con un fuoco micidiale i difensori della \"Grande Ridotta\"; il principe Eugenio schier\u00f2 una batteria di 28 cannoni per bersagliare la fortificazione, lasci\u00f2 la divisione del generale Delzons a Borodino per controllare la situazione sulla linea del fiume e ricevette ordine da Napoleone di far attraversare sui ponti costruiti pi\u00f9 a sud le divisioni del generale Jean-Baptiste Broussier, del generale Charles Antoine Morand e del generale \u00c9tienne Maurice G\u00e9rard per preparare un attacco da ovest alla \"Grande Ridotta\".\nL'attacco del I corpo del maresciallo Davout contro le tre \"frecce di Bagration\" ebbe inizio poco dopo l'assalto del generale Delzons a Borodino e, preceduto da trenta minuti di fuoco dell'artiglieria, venne condotto da destra in direzione nord-orientale contro la pi\u00f9 meridionale delle fortificazioni russe; la divisione del generale Compans avanz\u00f2 mascherata dal terreno boscoso, coperta sul fianco sinistro dalla divisione del generale Dessaix. Alcuni battaglioni avanzarono attraverso il bosco a nord di Uti\u017ea, mentre il famoso 57\u00ba reggimento di linea attacc\u00f2 la fortificazione. Le \"frecce\" erano difese dalla 2\u00aa divisione granatieri composita del generale Michail Voroncov, dipendenti, insieme alla 27\u00aa divisione e alla 2\u00aa divisione granatieri, dall'VIII corpo d'armata del generale Nikolaj Borodzin; si trattava di truppe scelte che si batterono duramente; l'artiglieria russa della 11\u00aa e 32\u00aa batteria apr\u00ec il fuoco contro le colonne compatte della fanteria francese in avanzata, che sub\u00ec pesanti perdite. In questa fase dell'attacco venne ferito il generale Compans, e lo stesso maresciallo Davout rimase contuso dopo l'uccisione del suo cavallo; le prime notizie riferite a Napoleone parlavano di morte del maresciallo che invece si riprese e volle mantenere il comando del I corpo.\nL'attacco del 57\u00ba reggimento di linea in un primo momento raggiunse e conquist\u00f2, nonostante l'aspra resistenza, la fortificazione pi\u00f9 meridionale, ma il successo fu di breve durata; dopo circa trenta minuti il generale Voroncov guid\u00f2 personalmente il contrattacco delle riserve che riuscirono a riconquistare la posizione, costringendo i francesi a ripiegare. La divisione del generale Compans era in forte difficolt\u00e0, disorganizzata tra i boschi e indebolita dalla perdite, molti ufficiali erano stati feriti. Ben presto, sotto i ripetuti attacchi francesi, anche la divisione del generale Voroncov sarebbe stata decimata; alla fine dei combattimenti per le \"frecce\" il reparto era ormai distrutto e il suo comandante gravemente ferito.\nNapoleone aveva inviato nel settore delle \"frecce\" il generale Jean Rapp per informarsi della situazione che appariva confusa e ordinare un nuovo attacco con il concorso della divisione del generale Dessaix; un nuovo raggruppamento di artiglieria fu portato avanti per indebolire le difese nemiche e il maresciallo Ney ricevette gli ordini di prepararsi ad attaccare a sua volta con il III corpo. Il generale Rapp prese il comando della divisione del generale Compans e ottenne qualche successo ma venne a sua volta ferito. La divisione del generale Dessaix disponeva di soli otto battaglioni ed era molto pi\u00f9 debole numericamente della divisione del generale Compans, costituita da diciotto battaglioni; il generale venne ferito al braccio sinistro da una granata e i suoi attacchi contro le \"frecce\" si infransero contro le difese, nonostante la potenza del fuoco dell'artiglieria francese che progressivamente distrusse i terrapieni delle fortificazioni.\nNel frattempo il comando russo, preoccupato dalla crescente pressione nemica contro l'armata del generale Bragration, stava procedendo a inviare rinforzi per evitare un crollo delle difese nel settore; senza avvertire il generale Barclay, il generale Kutuzov e i generali Toll e Bennigsen presero la decisione di portare avanti a sostegno della posizione delle \"frecce\", una parte delle riserve della Guardia. In questa fase si verificarono scontri di competenza e disaccordi tattici tra i generali russi: il generale Barclay protest\u00f2 per il prematuro impiego delle riserve, mentre il generale Bagration, sottoposto a violenti attacchi, deplor\u00f2 il ritardato movimento verso il suo settore dei corpi d'armata dei generali Baggovut e Ostermann-Tolstoj. Il generale Kutuzov, preoccupato per l'attacco del principe Eugenio a Borodino e lungo la Kolo\u010da, si decise solo dopo molte esitazioni ad ordinare il trasferimento verso sud dei due corpi d'armata dell'ala destra.\nIl generale Bagration, in attesa dell'arrivo delle truppe di riserva e dei corpi d'armata in movimento dal settore settentrionale, prese la decisione di trasferire nel settore delle \"frecce\" parte delle forze di fanteria di seconda linea del 7\u00ba corpo del generale Raevskij che difendeva la \"Grande ridotta\" e inoltre richiese al generale Tu\u010dkov, comandante del 3\u00ba corpo schierato nell'area di Uti\u017ea, l'invio della divisione di fanteria del generale Konovnicyn.\nSecondo attacco francese alle \"frecce\".\nIl secondo attacco francese contro le \"frecce\" venne sferrato da ovest dal maresciallo Ney con la divisione del generale Jean Nicolas Razout e la divisione del generale Fran\u00e7ois Ledru del III corpo, sostenute in seconda linea dalla divisione del generale Jean Gabriel Marchand, costituita da truppe del W\u00fcrttemberg; questi reparti attaccarono frontalmente a ranghi serrati le due fortificazioni settentrionali, mentre quella meridionale sub\u00ec l'attacco dalla divisione del generale Compans, appartenente al I corpo del maresciallo Davout, che torn\u00f2 all'attacco da sud-ovest. Napoleone aveva ulteriormente rinforzato queste forze inviando il corpo di cavalleria del generale Louis Pierre de Montbrun al maresciallo Ney e la cavalleria dei generali \u00c9tienne Nansouty e Marie Victor Latour-Maubourg al maresciallo Davout.\nIl maresciallo Ney condusse personalmente l'attacco dei suoi uomini; l'assalto venne contrastato dal fuoco dell'artiglieria russa che decim\u00f2 le file compatte della fanteria francese; i testimoni rimasero impressionati dalla violenza dei combattimenti e dall'entit\u00e0 delle perdite; con grandi sforzi le divisioni francesi guidate dal maresciallo Ney raggiunsero e conquistarono, dopo scontri a distanza ravvicinata, due fortificazioni. I combattimenti furono molto duri ed entrambe le parti subirono sanguinose perdite; l'ammassamento dei reparti, l'intervento della cavalleria, il terreno difficile, la presenza dei terrapieni, trasformarono la battaglia in una mischia confusa spesso all'arma bianca, combattuta nel frastuono, la polvere, le urla dei soldati. Durante la mattinata si succedettero continui attacchi frontali francesi seguiti da altri contrattacchi dei reparti russi. La divisione del generale Razout si spinse con il 18\u00ba reggimento anche verso il villaggio distrutto di Semenovskoe da dove per\u00f2 dovette presto ripiegare. La fortificazione meridionale venne conquistata dal 57\u00ba reggimento di linea della divisione del generale Compans e da elementi della divisione del generale Ledru, i russi contrattaccarono subito in questo settore e cercarono ancora di riconquistare la posizione.\nIl III corpo del maresciallo Ney usc\u00ec decimato da questi scontri ma dovette continuare a battersi contro gli ultimi resti della divisione del generale Voroncov e contro la 27\u00aa divisione fanteria del generale Neverovskij che a sua volta sub\u00ec perdite debilitanti; il generale Bagration decise di far intervenire, oltre alle riserve provenienti dal 7\u00ba corpo del generale Raevskij, la 2\u00aa divisione granatieri, unit\u00e0 scelta composta anche dai reggimenti granatieri di Mosca e di Kiev. Dopo un nuovo contrattacco che permise di riconquistare la seconda fortificazione, intervennero nella battaglia i reggimenti di ussari e dragoni russi al comando del generale Sievers che attaccarono la fanteria francese; alcuni reparti riuscirono ad organizzarsi in quadrati e respinsero la cavalleria, mentre altre formazioni francesi del generale Razout subirono gravi perdite. Nonostante i contrattacchi sferrati dalla brigata di cavalleria del generale Beurmann, costituita da reparti leggeri del W\u00fcrttemberg e cacciatori a cavallo francesi, i granatieri russi riuscirono a mantenere il possesso delle due \"frecce\" settentrionali.\nGli scontri di cavalleria ripresero con l'arrivo di due reggimenti di ulani polacchi che in un primo momento respinsero con successo i cavalleggeri del generale Sievers; ma ben presto gli ulani incapparono nella divisione di cavalleria pesante russa del generale Duka; i corazzieri respinsero i polacchi e poi attaccarono i reparti leggeri del W\u00fcrttemberg, appartenenti alla divisione del generale Marchand. I reparti delle divisioni del generale Dessaix e del generale Razout, esposti allo scoperto alle cariche della cavalleria pesante, si trovarono in grave difficolt\u00e0 e dovettero in parte ripiegare, perdendo anche la fortificazione meridionale che venne poi riconquistata da un attacco sferrato da un battaglione di cacciatori del W\u00fcrttemberg e da fanteria francese del 72\u00ba reggimento di linea della divisione del generale Ledru.\nIn questa fase Joachim Murat intervenne personalmente con la cavalleria che respinse gli avversari e raggiunse le fortificazioni, ma ben presto anche l'audace re di Napoli si trov\u00f2 a sua volta in difficolt\u00e0 e rischi\u00f2 di essere catturato o ucciso; il re di Napoli riusc\u00ec a radunare i superstiti francesi e tedeschi all'interno della ridotta e resistette fino all'intervento di reparti del maresciallo Ney che respinsero i corazzieri russi e trassero in salvo Murat. Il re di Napoli rientr\u00f2 subito in azione e guid\u00f2 le cariche della cavalleria pesante francese del generale Nansouty e del generale Bruy\u00e8res che insegu\u00ec i nemici fino alle posizioni della fanteria russa, riguadagnando una parte del terreno perduto. Dopo aver inflitto pesanti perdite alla cavalleria leggera tedesca e aver messo in pericolo la vita di Murat, i corazzieri russi dovettero infine ritirarsi.\nConquista delle \"frecce\".\nDopo questi confusi combattimenti di cavalleria, il generale Bagration decise di guidare personalmente un contrattacco con la 2\u00aa divisione granatieri; i soldati russi avanzarono con grande coraggio in formazione compatta e nonostante il fuoco dell'artiglieria francese, riconquistarono una delle frecce. Attacchi e contrattacchi si susseguirono: il maresciallo Davout richiese all'imperatore nuove riserve e Napoleone dopo qualche incertezza fece intervenire la esperta divisione del generale Louis Friant che, costituita da tredici battaglioni, riconquist\u00f2 a sua volta le fortificazioni; i russi ripartirono al contrattacco con i granatieri e i resti della 27\u00aa divisione, infine un nuovo assalto dei soldati del generale Friant assicur\u00f2 temporaneamente il possesso delle frecce, ormai demolite e piene di cadaveri.\nLa sanguinosa battaglia per il possesso delle \"frecce\" non era ancora finita; il generale Bagration aveva finalmente ricevuto di rinforzo la 3\u00aa divisione fanteria del generale P\u00ebtr Konovnicyn, distaccata dal III corpo del generale Tu\u010dkov, e sferr\u00f2 l'ennesimo contrattacco per riconquistare la posizione; l'assalto venne condotto in direzione convergente da questi reparti freschi supportati dai resti della 2\u00aa divisione granatieri, della 27\u00aa divisione e da alcuni reparti di cacciatori. Ancora una volta i russi riconquistarono le fortificazioni respingendo i soldati del generale Friant, ma il fuoco dell'artiglieria francese era intensissimo e inflisse perdite debilitanti alle truppe di fanteria. I cannoni francesi disgregarono la coesione dei granatieri e dei fanti russi e inoltre colpirono ufficiali e stati maggiori: caddero feriti il generale Borozdin, comandante dell'VIII corpo, il generale Emmanul de Saint-Priest, del comando della 2\u00aa Armata russa, e soprattutto alle ore 10.00 venne gravemente ferito lo stesso generale Bagration che nonostante un coraggioso tentativo di rimanere al comando dovette essere evacuato nelle retrovie.\nLa notizia del ferimento del generale Bagration incise sul morale dei soldati russi che diedero segno di indebolimento della resistenza e scosse la risolutezza dei comandanti; il generale Konovnicyn decise di interrompere la cruenta lotta e abbandonare le \"frecce\" ripiegando verso le alture e il villaggio di Semenovskoe, e il generale Dochturov, inviato dal generale Kutuzov a prendere il comando in sostituzione del principe Bagration, conferm\u00f2 la ritirata che si effettu\u00f2 ordinatamente, dopo aver lasciato le fortificazioni. L'artiglieria russa, posizionata su una linea di creste, colp\u00ec con efficacia le truppe francesi che Murat e il maresciallo Ney avevano radunato nelle \"frecce\" per un nuovo assalto; le alture di Semenovskoe furono infine attaccate dalla cavalleria sassone e francese del generale Latour-Marbourg, dal corpo di cavalleria pesante del generale Nansouty e poi dalla fanteria della divisione del generale Friant.\nA nord del villaggio di Semenovskoe i cavalieri del generale Latour-Marbourg si spinsero fino nelle retrovie e attaccarono i quadrati della fanteria russa; contrattaccati dalla cavalleria del generale Sievers, riuscirono, dopo l'arrivo dei corazzieri della Westfalia, a respingere il nemico. A sud invece la cavalleria del generale Nansouty non riusc\u00ec a rompere le formazioni della Guardia imperiale russa e il reggimento Lituania pass\u00f2 al contrattacco; la cavalleria russa caric\u00f2 con successo. Dopo questi violenti scontri di cavalleria, i soldati francesi della divisione del generale Friant sferrarono l'attacco al centro delle nuove linee russe intorno a Semenovskoe; nonostante il ferimento dello stesso generale, le truppe del 15\u00ba reggimento leggero, condotte al fuoco dal generale Fran\u00e7ois-Bertrand Dufour, riuscirono a superare la scarpata delle alture, sopraffare la resistenza, raggiungere il villaggio di Semenovskoe e consolidare la posizione. I soldati francesi di Murat, del maresciallo Davout e del maresciallo Ney occupavano finalmente le fortificazioni nemiche al centro e sembravano vicini alla vittoria, ma avevano subito perdite durissime; le richieste di rinforzi non furono esaudite da Napoleone che dopo aver ipotizzato di inviare la Giovane Guardia, ritenne prematuro l'impiego delle sue riserve strategiche.\nIl generale Kutuzov si era preoccupato di rafforzare la nuova posizione della 2\u00aa armata a nord e a sud del villaggio distrutto di Semenovskoe e ordin\u00f2 all'energico generale Aleksej Ermolov e al generale Aleksandr Kutajsov, comandante superiore dell'artiglieria, di recarsi sul posto per organizzare la resistenza. Una parte della Guardia imperiale, schierata di riserva, era stata portata avanti insieme ad una brigata di granatieri, per rafforzare le difese dei resti delle truppe del generale Bagration. L'artiglieria russa intervenne in massa per sostenere le difese intorno a Semenovskoe; i comandanti francesi erano impressionati dalla violenza dei combattimenti e dalle perdite; la divisione del generale Friant diede segni di cedimento e Murat dovette intervenire personalmente per sostenere il morale del colonnello Galichet che in un primo momento intendeva ripiegare.\nI combattimenti nel settore di Uti\u017ea.\nAlle ore 08.00 del mattino anche il principe Poniatowski aveva iniziato il suo attacco con il V corpo polacco, costituito dopo le perdite subite a \u0160evardino da circa 10.000 uomini, contro le posizioni russe a ovest del villaggio di Uti\u017ea; i polacchi avevano avuto forti difficolt\u00e0 a raggiungere le posizioni stabilite lungo la strada vecchia di Smolensk deviando a sud per evitare l'impervio territorio boscoso. Le difese russe erano costituite dal 3\u00ba corpo d'armata del generale Nikolaj Tu\u010dkov che in origine disponeva di 8.000 fanti, 1.500 cosacchi e 7.000 miliziani, ma a causa della difficile situazione del principe Bagration sottoposto ai pesanti attacchi alle \"frecce\", aveva dovuto distaccare a nord la divisione del generale Konovnicyn.\nQuindi il generale Tu\u010dkov venne messo in difficolt\u00e0 dall'attacco dei polacchi del principe Poniatowski; la divisione d'avanguardia del generale P.G.Stroganov venne costretta a ripiegare all'interno del villaggio di Uti\u017ea da dove si ritir\u00f2 ulteriormente, dopo aver incendiato le case, su forti posizioni nell'alture a est, dove erano state schierate le artiglierie. I polacchi attaccarono anche la collina ma i primi assalti furono respinti; i cannoni russi colpirono duramente le truppe allo scoperto e dai boschi sul fianco sinistro del V corpo, reparti di fanteria leggera russa inflissero dure perdite, il principe Poniatowski decise quindi di sospendere gli attacchi alle collina, portare avanti la sua artiglieria e richiedere rinforzi per sferrare un assalto decisivo.\nNelle ore successive affluirono a sostegno dei polacchi reparti tedeschi della Westfalia, appartenenti al VIII corpo del generale Jean-Andoche Junot che impegnarono aspri scontri con i cacciatori russi nella boscaglia a nord della strada vecchia, mentre il principe Poniatowski posizion\u00f2 le sue batterie che bombardarono la collina. Il generale Kutuzov si era allarmato per l'attacco sul suo fianco sinistro e quindi aveva deciso di inviare di rinforzo al generale Tu\u010dkov l'intero 2\u00ba corpo d'armata del generale Baggovut che tuttavia doveva percorrere un lungo cammino, essendo schierato sull'altro lato del fronte russo. Alle ore 12.00, mentre a nord le posizioni delle \"frecce\" stavano cedendo, il principe Poniatowski attacc\u00f2 in forze la collina di Uti\u017ea ma si trov\u00f2 di fronte ad una dura resistenza; per molte ore mentre i soldati tedeschi del generale Junot affrontavano il combattimento contro gli abili cacciatori russi del generale Ivan \u0160uhovskoj nei boschi a nord di Uti\u017ea, i polacchi attaccarono senza risultato la collina. I reggimenti russi Belozersk e Wilmanstrand della 17\u00aa divisione appena arrivati, contribuirono a difendere le posizioni sull'altura.\nIl principe Poniatowski organizz\u00f2 un attacco combinato a tenaglia da due direzioni ma, dopo qualche successo, il generale Baggovut contrattacc\u00f2 con due divisioni e reparti di cosacchi e respinse dal declivio dell'altura i polacchi; durante questa fase il generale Tu\u010dkov venne gravemente ferito mentre guidava i granatieri della divisione del generale Stroganov. Nel primo pomeriggio il V corpo era esausto e non aveva ottenuto alcun successo importante. L'azione del V corpo aveva attratto le forze russe lungo la strada vecchia di Smolensk ma non era riuscita ad aggirare il fianco nemico n\u00e9 a costringerlo alla ritirata; gli scontri di Uti\u017ea rimasero secondari e di minore importanza rispetto alle azioni decisive in corso pi\u00f9 a nord.\nL'attacco alla \"Grande ridotta\".\nMentre si succedevano i sanguinosi attacchi della fanteria francese contro le \"frecce di Bagration\", la situazione dei russi stava divenendo critica anche nel settore della \"Grande Ridotta\", difesa dal corpo d'armata del generale Nikolaj Raevskij; un crollo in questo settore poteva essere decisivo e aprire alle truppe francesi la strada nuova per Smolensk, tagliando la via di comunicazione principale del nemico. Il generale Raevskij, sofferente di una recente ferita da baionetta, era presente all'interno del ridotto, mentre tre battaglioni di cacciatori coprivano le vie di accesso; le difese principali erano costituite dalla 26\u00aa divisione del generale Ivan Paskevi\u010d sulla destra, dalla 12\u00aa divisione del generale Vasil'\u010dikov sulla sinistra e da un altro battaglione di cacciatori; la fortificazione era costituita da un fossato e da terrapieni con una palizzata posteriore e disponeva inoltre di dodici cannoni pesanti e sei cannoni leggeri della 26\u00aa brigata d'artiglieria.\nInizialmente i piani di Napoleone non prevedevano di attaccare in forze con le truppe del principe Eugenio che avrebbero dovuto invece costituire il perno su cui avrebbe dovuto appoggiarsi l'ala destra francese durante l'assalto principale; tuttavia ben presto l'imperatore mut\u00f2 parere e sollecit\u00f2 ripetutamente il comandante del IV corpo d'armata di dare inizio all'attacco a sud della Kolo\u010da contro la \"Grande Ridotta\". Il principe Eugenio sottopose la fortificazione ad un pesante fuoco di artiglieria per oltre due ore, mentre le divisioni del generale Morand, del generale Jean-Baptiste Broussier e del generale G\u00e9rard effettuavano il passaggio del fiume sui ponti predisposti e si portavano in posizione d'attacco. I russi, nonostante il vantaggio del terreno irregolare e paludoso, erano in difficolt\u00e0: le munizioni per i cannoni erano insufficienti ed era presente nel ridotto un denso fumo che ostacolava l'osservazione.\nL'assalto francese, sferrato con grande slancio, fu effettuato, a causa del ritardo delle altre formazioni, dalla sola divisione del generale Morand ma raggiunse un rapido successo: i difensori russi furono colti di sorpresa dall'improvviso assalto dei francesi che erano rimasti nascosti dal fumo, non riuscirono ad organizzare una resistenza efficace e ripiegarono, abbandonando il ridotto; il generale Raevskij riusc\u00ec a lasciare in tempo la fortificazione. Alle ore 10.00 del mattino i soldati francesi del 30\u00ba reggimento, guidati dal generale Charles Bonamy, occuparono la fortificazione. Il successo dei francesi fu solo momentaneo, il generale Morand aveva attaccato isolatamente senza coordinarsi con le altre divisioni; la presenza di difficolt\u00e0 del terreno irregolare rallentarono o bloccarono l'afflusso di nuovi reparti verso la posizione conquistata; i fianchi delle truppe che avevano occupato la ridotta erano scoperti perch\u00e9 sulla destra il generale Friant non aveva ancora attaccato Semenovskoe e sulla sinistra i generali G\u00e9rard e Broussier erano in ritardo.\nInoltre i comandanti russi organizzarono subito un contrattacco grazie all'iniziativa e alla risolutezza del generale Raevskij e dei generali Aleksej Ermolov e Aleksandr Kutajsov che, giunti sul posto mentre si stavano recando nel settore delle \"frecce\" secondo gli ordini del maresciallo Kutuzov, decisero invece di rimanere nel settore in difficolt\u00e0 e di radunare tutte le forze disponibili per assaltare subito le truppe francesi nel ridotto. Il generale Ermolov, ufficiale energico e combattivo, guid\u00f2 i soldati del reggimento Ufa, mentre l'aiutante di campo del generale Barclay Vladimir L\u00f6wenstern e il generale Pa\u0161kevic attaccavano a loro volta con altre truppe sul lato sinistro della ridotta. Il 30\u00ba reggimento francese, isolato all'interno della fortificazione, era in forte inferiorit\u00e0 numerica ma si batt\u00e9 con grande coraggio affrontando i contrattacchi nemici; dopo violenti scontri a distanza ravvicinata divenne impossibile resistere. Il generale Bonamy ricevette venti ferite e cadde sul campo dove venne catturato dai russi, un terzo del reggimento venne distrutto e i superstiti dovettero ritirarsi e abbandonare la Grande Ridotta. I russi cercarono di sfruttare il momento favorevole e continuarono a contrattaccare con reparti della 12\u00aa, 24\u00aa e 26\u00aa divisione; per alcune ore si prolungarono accesi scontri sul declivio a sud della ridotta, il generale Kutajsov, comandante dell'artiglieria russa, venne ucciso nella ridotta; il principe Eugenio, che aveva avvertito l'imperatore della situazione, fece intervenire altre forze del IV corpo. Il generale Emmanuel de Grouchy guid\u00f2 una carica del suo corpo di cavalleria contro le retrovie russe dove erano in marcia di trasferimento le truppe della divisione del principe di W\u00fcrttemberg; i russi si schierarono in quadrati e riuscirono a resistere malgrado le forti perdite; i generali Barclay e Raevskij ripararono nei quadrati, mentre il generale Ermolov fu ferito da un colpo di mitraglia. Il principe Eugenio intendeva riorganizzare le sue divisioni e sferrare al pi\u00f9 presto un attacco generale alla Grande Ridotta ma nuovi sviluppi a nord della Kolo\u010da crearono altri problemi e ritardarono i suoi piani.\nFin dal mattino le pattuglie di cosacchi del generale Matvei Plavov avevano rilevato la debolezza delle linee francesi lungo il corso del fiume Kolo\u010da, sul fianco destro dei russi; era quindi possibile superare il fiume e attaccare sul fianco e alle spalle le deboli forze del principe Eugenio rimaste sulla riva settentrionale intorno al villaggio di Borodino. Il generale Platov invi\u00f2 un corriere al comando del generale Kutuzov per proporre di effettuare un'incursione e il generale Toll autorizz\u00f2 la manovra. L'incursione venne effettuata pi\u00f9 tardi nella giornata, oltre che dai 5.500 cosacchi del generale Platov, soprattutto dai due reggimenti di cavalleria del generale F\u00ebdor Uvarov con altri 2.500 cavalieri. Dopo aver guadato il fiume alle ore 11.00 i cavalieri russi, senza il sostegno della fanteria e con solo due batterie di artiglieria ippotrainata, sferrarono una serie di attacchi di limitata efficacia. I cosacchi raggiunsero il traino del IV corpo, disorganizzando in parte le salmerie, mentre i cavalieri del generale Uvarov attaccarono senza molto successo i reparti di rincalzo del principe Eugenio. Alle ore 15.00 la cavalleria russa, contrastata dalla fanteria e dalla cavalleria francese, ricevette l'ordine di ripiegare e tra le ore 16 e le ore 17, i reparti dei generali Uvarov e Platov ritornarono nelle retrovie senza aver ottenuto alcun risultato. Nonostante i modesti risultati di questa incursione di cavalleria che venne criticata dallo stesso generale Kutuzov, il principe Eugenio in realt\u00e0 si preoccup\u00f2 per la minaccia alle sue retrovie; egli sospese l'attacco generale contro la Grande Ridotta e diresse personalmente l'intervento dei reparti del generale Delzons e del generale Ornano che contrattaccarono e respinsero la cavalleria nemica.\nA causa di queste momentanee difficolt\u00e0 nelle sue retrovie, il principe Eugenio non pot\u00e9 passare all'attacco generale della Grande Ridotta prima delle ore 15.00 e quindi il generale Barclay ebbe tempo per rioganizzare il suo schieramento. La divisione del generale Pa\u0161kevic, molto provata dalle perdite, venne trasferita nelle retrovie, la 24\u00aa divisione del generale P\u00ebtr Liha\u010dev prese il suo posto nelle fortificazioni mentre sulla sinistra si schier\u00f2 il 4\u00ba corpo del generale Ostermann-Tolstoj, proveniente dall'ala destra russa. Nonostante il pesante fuoco dell'artiglieria francese contro il ridotto, i russi poterono rinforzare le loro difese.\nMentre il principe Eugenio, dopo aver superato la crisi a nord del Kolo\u010da, ritornava a sud del fiume e preparava le sue forze per un assalto generale alla ridotta, Murat organizz\u00f2 un nuovo attacco di cavalleria per contribuire all'offensiva della fanteria. In precedenza le forze di cavalleria del re di Napoli avevano subito un pesante fuoco di artiglieria che aveva provocato dure perdite, tra cui il capace comandante del II corpo di cavalleria, generale Montbrun, mortalmente ferito da una scheggia di granata. Dopo la morte del generale Montbrun, il generale Auguste Caulaincourt, fratello dell'ex ambasciatore e collaboratore di Napoleone Armand Caulaincourt, prese la guida dei reparti a cavallo, egli, dopo aver ricevuto gli ordini e le indicazioni tattiche da Murat, mostr\u00f2 grande determinazione e promise di raggiungere e conquistare ad ogni costo la fortificazione. Murat aveva previsto che la cavalleria del II corpo, raffrozata da parte del IV corpo del generale Latour-Maubourg, attaccasse sul fianco sinistro russo, quindi, dopo aver penetrato le linee, avrebbe aggirato e preso alle spalle i difensori della Grande Ridotta.\nL'attacco venne finalmente sferrato alle ore 15.00 dalle divisioni del IV corpo del principe Eugenio guidate dal generale Morand, dal generale Broussier e dal generale G\u00e9rard; quasi 20.000 soldati francesi assaltarono frontalmente la ridotta mentre la cavalleria pesante iniziava la sua manovra sul fianco. Il generale Caulaincourt guid\u00f2 con grande slancio i suoi cavalleggeri; dopo l'irruzione nelle retrovie russe i reggimenti corazzieri girarono a sinistra e attaccarono alle spalle la grande ridotta; la divisione corazzieri del generale Pierre Watier, guidata personalmente dal generale Caulaincourt, sub\u00ec forti perdite sotto il fuoco della 7\u00aa e 24\u00aa divisione russa, ma i corazzieri sassoni e polacchi della divisione del generale Jean Thomas Lorge riuscirono a irrompere nella ridotta, mentre il principe Eugenio alla vista dell'arrivo della cavalleria affrettava l'avanzata della fanteria. I soldati del generale Broussier guidarono l'assalto, supportati dalle truppe del generale Morand. I difensori russi si difesero disperatamente, gli artiglieri non abbandonarono i loro cannoni e vennero quasi tutti abbattuti sul posto, violenti scontri all'arma bianca si accesero all'interno della fortificazione dopo l'arrivo dei corazzieri e della fanteria francesi. Alla fine i russi vennero sopraffatti e in maggioranza uccisi; la divisione del generale Liha\u010dev venne distrutta, il comandante ferito e catturato; la Grande Ridotta cadde alle ore 15.30. Nel momento culminante il generale Caulaincourt era stato mortalmente ferito; il fratello, presente accanto all'imperatore, sopport\u00f2 la luttuosa notizia e rifiut\u00f2 di ritirarsi dal campo di battaglia come suggeritogli dall'imperatore.\nFasi finali della battaglia.\nMentre si combatteva per la Grande Ridotta, il centro dei combattimenti si era spostato nel settore di Semenovskoe dove i russi schierarono oltre ai resti delle forze del generale Bagration, la divisione di fanteria del generale Konoviczyn e soprattutto tre reggimenti della Guardia; \"Izmajlovskij\", \"Lituania\" e \"Finlandia\". Queste truppe scelte erano estremamente esposte al fuoco dell'artiglieria francese e subirono perdite elevatissime, anche il generale Ostermann-Tolstoj e numerosi ufficiali rimasero feriti. Anche Murat e il maresciallo Ney tuttavia erano in difficolt\u00e0 e inviarono nuove richieste di rinforzi a Napoleone; egli aveva osservato le nuvole della polvere sollevata dalle cariche della cavalleria russa e alcune palle di cannone erano giunte nelle vicinanze del suo posto di comando. L'imperatore tuttavia rifiut\u00f2 ancora, dopo averlo inizialmente autorizzato, l'impiego della Giovane Guardia; egli invece, irritato dalla tenace resistenza nemica e dall'assenza di segni di cedimento, decise soprattutto di rafforzare ulteriormente lo schieramento d'artiglieria del generale Jean-Barth\u00e9lemot Sorbier inviando altri cannoni e ordinando di schiacciare con il fuoco i reparti avversari. Napoleone non riteneva ancora giunto il momento decisivo della battaglia ed inoltre era preoccupato per l'esito incerto dei combattimenti del principe Poniatowski e del principe Eugenio sui fianchi dell'armata.\nLe batterie d'artiglieria dei marescialli Ney e Davout, posizionate a distanza ravvicinata e su favorevoli posizioni dominanti, colpirono con effetti devastanti le file della Guardia ed i cannoni russi inferiori di numero; alcuni reparti dell'\"Izmajlovskij\" e del \"Lituania\", sottoposti al bombardamento allo scoperto, vennero decimati. Un tentativo di contrattacco dei russi venne schiacciato dal fuoco di trenta cannoni concentrati al comando del generale Augustin Daniel Belliard. Tuttavia i soldati russi della Guardia non diedero segno di collasso, subirono le perdite, respinsero gli attacchi della cavalleria francese e alla fine abbandonarono il settore di Semenovskoe e ripiegarono senza disgregarsi di alcune centinaia di metri pi\u00f9 indietro.\nNuovi attacchi della cavalleria francese si dimostrarono inefficaci e vennero respinti dai corazzieri e dalla cavalleria del generale Sievers, quindi Murat, il maresciallo Davout e il maresciallo Ney richiesero ancora una volta all'imperatore di far intervenire la Guardia imperiale per sferrare l'attacco finale e mettere in rotta il nemico; dopo alcune incertezze tuttavia Napoleone prefer\u00ec evitare gravi perdite alle sue truppe migliori e, informato dal maresciallo Jean-Baptiste Bessi\u00e8res che la resistenza russa era ancora solida, rifiut\u00f2 di far intervenire la Guardia, ritenendo indispensabile salvaguardarla in vista delle ulteriori fasi della campagna. Il maresciallo Ney si mostr\u00f2 molto irritato per il rifiuto di Napoleone, mentre Murat mantenne la calma e parve consapevole delle precarie condizioni fisiche dell'imperatore.\nSecondo alcuni storici e memorialisti, un intervento della Guardia imperiale in questa fase avrebbe potuto essere risolutivo e concludere con una vittoria schiacciante francese la battaglia; Napoleone ritenne troppo arrischiato impegnare anche le sue ultime riserve. Inoltre i russi disponevano ancora di sei battaglioni dei reggimenti scelti della Guardia \"Preobrazenskij\" e \"Semenovskij\", che erano quasi intatti e secondo altri autori sarebbero verosimilmente stati ancora in grado di organizzare una ritirata ordinata senza crollare.\nLa battaglia di Borodino ebbe quindi termine lentamente con il trascorrere delle ore; a est di Semenovskoe i russi mantennero le posizioni arretrate e non vennero pi\u00f9 attaccati, mentre a oriente della \"Grande Ridotta\" il generale Barclay organizz\u00f2 un nuovo schieramento a un chilometro di distanza con fanteria e artiglieria e fece intervenire le sue ultime riserve di cavalleria, tra cui i \"chevaliers gardes\" della Guardia a cavallo e il II e III corpo di cavalleria, che riuscirono a respingere l'esausta cavalleria francese protagonista della conquista della ridotta. Anche l'arrivo dei cavalieri del generale Grouchy non ottenne risultati; dopo due ore di scontri tra le opposte cavallerie, i francesi non riuscirono ad infrangere la resistenza e i quadrati della fanteria russa respinsero le cariche. I russi consolidarono quindi le loro posizioni e sottoposero le truppe del principe Eugenio ad un intenso fuoco costringendole a fermarsi e trovare un precario riparo nei resti dei terrapieni. Anche in questa occasione Napoleone rifiut\u00f2 di impiegare la Guardia come richiesto dal principe Eugenio, e Murat e il maresciallo Berthier convennero, in considerazione anche della tarda ora, con la decisione dell'imperatore.\nLe operazioni terminarono con un'ultima azione del V corpo d'armata del principe Poniatowski lungo la strada vecchia di Smolensk per cercare di mettere in rotta il fianco sinistro russo; dopo qualche successo iniziale, i polacchi vennero fermati da un contrattacco sferrato dal generale Baggovut con la 17\u00aa divisione fanteria. Il generale russo decise tuttavia di ripiegare lungo la strada vecchia di Smolensk e intorno alla ore 18.00, i russi iniziarono una ordinata ritirata fino a posizioni pi\u00f9 arretrate per raccordare il loro fronte con lo schieramento principale a est di Semenovskoe; i polacchi del V corpo riuscirono a occupare finalmente l'importante collina a est di Uti\u017ea ma i russi non diedero segni di cedimento, sembrarono pronti a continuare la battaglia ed anche contrattaccare.\nBilancio e conseguenze.\nNapoleone aveva raggiunto la vittoria nel \"combattimento di giganti\" che aveva cercato per oltre due mesi, ma non si era trattato dell'atteso grande successo strategico decisivo, militarmente e politicamente, in grado di frantumare la volont\u00e0 di resistenza delle truppe russe e la determinazione dello zar. Ad un costo molto elevato in perdite umane ed in consumo di munizioni e materiali, l'imperatore aveva conquistato le posizioni del nemico e si era aperto la strada per Mosca, ma senza disgregare la coesione dell'esercito russo e senza catturare bottino e prigionieri; sul posto vi era presente anche Dominique-Jean Larrey, celebre medico chirurgo dell'armata francese, che nell'arco di una sola giornata amput\u00f2 pi\u00f9 di 200 arti. Napoleone ammise il coraggio del nemico e la sua capacit\u00e0 di subire perdite elevatissime; i soldati russi erano stati falcidiati sul posto, sotto il fuoco francese, ma non si erano arresi. In una lettera alla moglie l'imperatore scrisse di avere \"sconfitto i russi\", ma anche di \"battaglia dura\" e di aver \"perso molti soldati, uccisi e feriti\".\nIl piano architettato da Napoleone prevedeva di sfruttare soprattutto la debolezza dell'ala meridionale russa e nel complesso era valido; le ragioni addotte dall'imperatore per rifiutare la proposta di manovra aggirante del maresciallo Davout e per evitare un impiego finale della Guardia imperiale erano fondate su concezioni strategico-tattiche corrette, tuttavia di fronte alla tenacia e alla capacita di resistenza fisica e morale delle truppe russe, i progetti di Napoleone non poterono conseguire la vittoria totale n\u00e9 provocare un crollo dell'avversario. La condotta dell'imperatore durante la battaglia invece fu pi\u00f9 incerta; egli, in non buone condizioni di salute e non privo di nervosismo, prefer\u00ec rimanere per gran parte del tempo nel suo quartier generale nelle retrovie, dove non pot\u00e9 dirigere la battaglia in modo tempestivo ed efficace; l'imperatore si limit\u00f2 a distribuire le sue riserve e a organizzare successivi nuovi attacchi con il concorso di sempre pi\u00f9 potenti concentramenti di artiglieria. Egli si rec\u00f2 infine verso la fine della battaglia a Semenovskoe dove osserv\u00f2 le linee russe e ne valut\u00f2 la ancora valida resistenza.\nAl termine della battaglia apparve cupo e prostrato, respinse le audaci proposte di Murat che chiedeva di inseguire il nemico con la cavalleria, sottoline\u00f2 di nuovo l'importanza di salvaguardare la Guardia e di evitare movimenti intempestivi; le gravi perdite subite che egli controll\u00f2 direttamente percorrendo nella notte il campo di battaglia lo colpirono e lo rattristarono; il maresciallo Ney giunse al punto di consigliare la ritirata. Tra le truppe l'entusiasmo per la vittoria era modesto; stanchi e sorpresi dalla durezza dei combattimenti, dalle sanguinose perdite e dalla resistenza dei russi, i soldati francesi comprendevano di aver conquistato il campo di battaglia ma di non aver spezzato la capacit\u00e0 combattiva del nemico; erano stati catturati solo ottocento prigionieri e pochi cannoni inservibili.\nLe perdite subite dai russi erano state ancor pi\u00f9 pesanti; ammontarono verosimilmente a 45-50.000 morti e feriti, comprese le perdite del 5 settembre a \u0160evardino; alcuni reparti vennero totalmente distrutti dagli ostinati attacchi francesi e dal fuoco della loro artiglieria che dimostr\u00f2 una chiara superiorit\u00e0; in particolare l'armata del principe Bagration usc\u00ec decimata. Il generale Kutuzov non sembr\u00f2 inizialmente consapevole delle perdite e della precarie condizioni dell'esercito che aveva perso tutte le fortificazioni; egli durante la battaglia era rimasto sempre fermo al suo quartier generale di Gorki, lontano dal centro dell'azione; non aveva dato prova di grande iniziativa e, dimostrando un sereno distacco, aveva delegato il comando ai suoi pi\u00f9 giovani luogotenenti. Durante il consiglio di guerra parl\u00f2 di successo, consider\u00f2 possibile una ripresa dei combattimenti il giorno successivo e manifest\u00f2 anche la volont\u00e0 di attaccare; egli sembr\u00f2 deciso a non ripiegare verso Mosca. Tuttavia durante la notte il generale comprese la realt\u00e0 delle perdite subite: l'armata era esausta, le truppe ancora disponibili non erano sufficienti per un'altra battaglia, le munizioni erano scarse; il generale Barclay escluse la possibilit\u00e0 di resistere ad un altro attacco. Alle ore 03.00 dell'8 settembre quindi il generale Kutuzov dovette rassegnarsi ad ordinare la ritirata oltre Mo\u017eajsk lungo la strada di Mosca, manovra che venne effettuata con qualche difficolt\u00e0 sotto la copertura prima del generale Platov e poi del generale Miloradovi\u010d. Entro sei giorni l'esercito russo si sarebbe trovato respinto nei pressi di Mosca e, dopo un nuovo drammatico consiglio di guerra, il maresciallo Kutuzov avrebbe deciso di rinunciare a difendere la citt\u00e0, ripiegando inizialmente verso sud-est.\nNapoleone accolse con sollievo la notizia della ritirata dei russi che sembrava confermare la sua vittoria; Murat venne incaricato di guidare l'avanguardia all'inseguimento del nemico e ben presto la vista di Mosca rianim\u00f2 lo spirito dell'imperatore che apparve meno preoccupato per le perdite subite e per la mancata distruzione dell'esercito russo; il mattino del 15 settembre l'imperatore fece il suo ingresso nella citt\u00e0.\nTuttavia nonostante la vittoria tattica sul campo di battaglia e il successo strategico rappresentato dalla conquista dell'antica capitale russa, la battaglia di Borodino, che nella storiografia francese viene considerata il \"successo della Moscova\", non fu per Napoleone lo scontro decisivo tanto ricercato e nella storiografia russa e sovietica \u00e8 stata considerata fin dall'inizio una \"grande vittoria strategica russa\" e, soprattutto a partire dal giudizio di Tolstoj, una vittoria morale che scosse la sicurezza francese e dimostr\u00f2 la inesauribile tenacia, il patriottismo e la capacit\u00e0 di resistenza dell'esercito russo. Tolstoj parla di \"vittoria che costringe il nemico a riconoscere la superiorit\u00e0 morale dell'avversario\". In effetti, a costo di gravi perdite e nonostante gli errori dei comandanti che avevano schierato in modo errato l'esercito, avevano portato troppo avanti le riserve e ritardato lo spostamento dei reparti inutilizzati sull'ala destra, il coraggio e la solidit\u00e0 morale degli ufficiali e dei soldati russi permise di evitare una sconfitta rovinosa e rafforz\u00f2 lo spirito di resistenza della nazione russa contro l'invasore.\nMemoria della battaglia.\nLa battaglia \u00e8 ampiamente descritta nel romanzo \"Guerra e pace\" di Lev Tolstoj. L'autore si document\u00f2 in modo approfondito e la descrizione della battaglia \u00e8 in generale aderente ai fatti reali. Il principe Andrej Bolkonskij, ufficiale della Guardia imperiale russa, nel romanzo viene mortalmente ferito dal fuoco dell'artiglieria francese durante il bombardamento a cui furono effettivamente sottoposti a lungo allo scoperto quei reparti scelti. Peraltro Tolstoj interpreta la battaglia come un evento inesplicabile e che non influ\u00ec sul corso inevitabile degli eventi, esso avrebbe dimostrato secondo il grande scrittore la superiorit\u00e0 morale dei russi rispetto ai loro avversari.\nNel tempo la battaglia di Borodino \u00e8 diventata nella tradizione russa e sovietica un simbolo della lotta vittoriosa contro l'invasore napoleonico e della tenacia, del patriottismo e del coraggio incrollabile del popolo russo. Fu composta una celebre \"marcia di Borodino\" che venne cantata anche dalle truppe sovietiche durante la seconda guerra mondiale, mentre la marina zarista aveva allestito all'inizio del novecento una corazzata \"Borodino\" che sarebbe saltata in aria durante la battaglia di Tsushima."}
{"id": "365492", "revid": "124461601", "url": "https://it.wikipedia.org/wiki?curid=365492", "title": "Machine Head (album)", "text": "Machine Head \u00e8 il sesto album in studio dei Deep Purple, pubblicato il 25 marzo 1972. \nIn occasione del 40\u00ba anniversario, nel 2012 \u00e8 stato prodotto un album tributo intitolato \"\", realizzato da artisti vari. Sempre nello stesso anno l'album venne rimasterizzato e poi ripubblicato nel 2015.\nIl disco.\nNel singolo promozionale dell'album, \"Never Before\" / \"When A Blind Man Cries\", il primo brano venne eseguito in una versione pi\u00f9 breve rispetto a quella inserita nel 33 giri per farla rientrare nei contenuti limiti di durata dei 45 giri.\n\"Machine Head\" fu il primo album a essere pubblicato per l'etichetta Purple Records e fu l'album di maggior successo della band. L'album fu registrato a Montreux, in Svizzera, una cittadina sul lago di Ginevra in cui hanno inciso molti gruppi rock (soprattutto i Queen). Di un incidente avvenuto a Montreux (l'incendio del casin\u00f2 da parte di un fan di Frank Zappa) parla il brano pi\u00f9 famoso dell'album, \"Smoke on the Water\" che raggiunse la seconda posizione in Canada e la quarta nella Billboard Hot 100. I Deep Purple erano a Montreux per registrare il loro \"Machine Head\" nel casin\u00f2 della citt\u00e0. La sera si trovava a Montreux il gruppo di Frank Zappa, che tenne un concerto al casin\u00f2. Durante lo spettacolo, a seguito di un razzo segnaletico lanciato da uno spettatore, scoppi\u00f2 un incendio che mand\u00f2 in fumo l'intero casin\u00f2 comprese le attrezzature musicali di Zappa. A un certo punto, Glover guard\u00f2 fuori dalla finestra e vide il fumo dell'incendio disperdersi sulla superficie del lago e i bagliori rossi del tramonto impregnare il cielo: \"Smoke on the water and fire in the sky\" (letteralmente: \"fumo sull'acqua e fuoco nel cielo\"). I Deep Purple, non potendo pi\u00f9 registrare nel casin\u00f2, noleggiarono il Grand Hotel e registrarono con la Rolling Stones Mobile, il camion con l'evoluto studio mobile di registrazione dei Rolling Stones, in un corridoio insonorizzato con i materassi l'intero album, tranne \"Smoke on the Water\" che era gi\u00e0 stata incisa altrove, ma la band ne fu allontanata per le proteste del vicinato.\nLa versione originale dell'album comprende 7 brani (in fase di edizione venne esclusa la ballad \u201cWhen A Blind Man Cries\u201d), quasi tutti da annoverarsi fra i classici dei Deep Purple (da \"Highway Star\" a \"Lazy\"), brani che andranno a comporre l'ossatura del coevo album live \"Made in Japan\". Nel 1997, per celebrare il venticinquesimo anniversario, \u00e8 stata pubblicata una versione in due dischi di \"Machine Head\": il primo presenta versioni remixate dei brani che originariamente componevano il disco (con in pi\u00f9 \"When a Blind Man Cries\", lato B del singolo \"Never Before\"), il secondo invece la scaletta originale rimasterizzata, con l'aggiunta del solito \"When a Blind Man Cries\" e due versioni in mix quadrifonico di \"Maybe I'm a Leo\" e \"Lazy\".\nDa notare le canzoni \"Pictures of Home\", caratterizzata da un inizio-assolo di batteria di Ian Paice, seguito da uno di Ritchie Blackmore, e un assolo centrale di Basso di Roger Glover; \"Highway Star\", nella quale si vedono chiaramente le singole qualit\u00e0 di tutti i membri del gruppo e il cui assolo di chitarra \u00e8 annoverato fra i migliori della storia del rock; la blueseggiante \"Lazy\", nella parte centrale della quale Ian Gillan suona anche l'armonica a bocca.\nL'album raggiunse la prima posizione nella Official Albums Chart per tre settimane, in Germania, Australia per due settimane, Canada per tre settimane, Danimarca, Finlandia e Francia, la seconda posizione in Olanda, la terza in Norvegia, la quarta in Italia, Austria e Svezia, la sesta in Giappone e la settima nella Billboard 200.\nTracce.\nLato A\nLato B\nVersione 25\u00ba anniversario\nDisco 1 (\"1997 Remixes\")\nDisco 2 (\"Remastered\")"}
{"id": "365493", "revid": "536103", "url": "https://it.wikipedia.org/wiki?curid=365493", "title": "Saggi (Montaigne)", "text": "Saggi (\"Essais\") \u00e8 un'opera di Michel Eyquem de Montaigne, pubblicata in tre versioni nel 1580, 1582 e 1588. Consiste in un'ampia raccolta di brani di varia estensione, scritti senza seguire un progetto prestabilito, in cui l'autore tratta di molti argomenti da un punto di vista soggettivo e personale. Il termine francese \"Essai\" significa \"esperimento\", \"tentativo\" o \"prova\".\nStile.\nMontaigne scrisse i \"Saggi\" con un'abile tecnica retorica che intendeva avvincere e coinvolgere il lettore, a volte dando l'impressione di lasciarsi trasportare in un flusso di idee da un argomento all'altro, altre volte utilizzando uno stile pi\u00f9 strutturato che tende a portare in evidenza la natura didattica della sua opera. Le sue argomentazioni sono spesso sostenute con numerose citazioni di testi classici greci e latini.\nI \"Saggi\" colpiscono per la variet\u00e0 e per i contrasti che li animano. I pi\u00f9 brevi (specialmente nel libro I) sono poco pi\u00f9 che note di lettura, ma altri sono dei veri e propri saggi filosofici d'ispirazione stoica (\"Filosofare \u00e8 apprendere a morire\", I, 20) o scettica (\"Apologia di Raymond Sebond\", II, 12), via via pi\u00f9 pieni di confessioni personali (\"Della vanit\u00e0\", III, 9; \"Dell'esperienza\", III, 13). A volte titoli ingannevoli mascherano i capitoli pi\u00f9 audaci: \"Usanza dell'isola di Ceo\" (II, 3) discute della legittimit\u00e0 del suicidio; \"Della rassomiglianza dei figli ai padri\" (II, 37) critica i medici; \"Su dei versi di Virgilio\" (III, 5) nasconde le confessioni di Montaigne sulla sua esperienza dell'amore e della sessualit\u00e0; \"Delle carrozze\" (III, 6) denuncia la barbarie dei conquistatori del Nuovo Mondo. Non meno diverse sono le fonti che Montaigne fa dialogare, da Plutarco e Seneca, suoi autori prediletti, a innumerevoli storici e poeti, con centinaia di citazioni, in prosa e in versi, in francese e in latino. \nContenuto.\nL'obiettivo dichiarato di Montaigne \u00e8 quello di descrivere l'uomo, e specialmente se stesso, con completa franchezza: \"Sono io l'oggetto del mio pensiero\". Qualunque sia l'argomento trattato, l'obiettivo \u00e8 la conoscenza di s\u00e9, la valutazione della propria capacit\u00e0 di giudizio, l'approfondimento delle proprie inclinazioni. \nAl di l\u00e0 di questo progetto senza precedenti, che ci svela i gusti e le opinioni di un gentiluomo perigordino del XVI secolo, come le sue abitudini e le sue manie pi\u00f9 segrete, il genio di Montaigne consiste nel manifestare la dimensione universale di un tale autoritratto: nella misura in cui \"ciascun uomo porta in s\u00e9 l'intera forma dell'umana condizione\" (III, 2), la messa in opera del precetto socratico \"Conosci te stesso\" sfocia in una vertiginosa esplorazione degli enigmi della nostra condizione, della sua miseria, vanit\u00e0 e incostanza, ma anche della sua dignit\u00e0.\nSecondo Montaigne, la variet\u00e0 e la volatilit\u00e0 sono le caratteristiche fondamentali della natura umana. Ad esempio, egli scrive: \"Non ho mai visto un mostro o un miracolo pi\u00f9 grande di me stesso\" (III, 11); descrive la sua debole memoria, la sua capacit\u00e0 di risolvere problemi e mediare conflitti senza un vero coinvolgimento emotivo, la sua disapprovazione per la ricerca di una fama duratura, e i suoi tentativi di staccarsi dalle cose terrene per prepararsi alla morte.\nUmanista per la sua passione per le lettere antiche, Montaigne lo \u00e8 ancora di pi\u00f9 in senso filosofico, per la sua idea elevata della persona umana e per il rispetto che le \u00e8 dovuto.\nManifest\u00f2 un relativismo culturale alquanto moderno, riconoscendo che le leggi, i costumi e le religioni delle diverse culture umane, per quanto diverse, potevano essere egualmente valide. Giudic\u00f2 negativamente la conquista del Nuovo Mondo da parte degli europei, criticando le sofferenze che essa provoc\u00f2 per i nativi di quelle terre. Fu disgustato dai violenti conflitti (che egli considerava barbarici) tra i cattolici e i protestanti suoi contemporanei. Credeva in Dio, ma evitava di speculare sulla sua natura.\nCitando il caso di Martin Guerre come esempio, sostenne che gli esseri umani non possono avere conoscenze certe, e respinse le affermazioni di carattere generale e assoluto e ogni forma di dogma. Questo scetticismo \u00e8 espresso al meglio nel lungo saggio \"Apologia di Raymond Sebond\" (II, 12), che spesso \u00e8 stato pubblicato come opera a s\u00e9 stante. Non possiamo fidarci delle nostre capacit\u00e0 di ragionamento perch\u00e9 i pensieri si formano spontaneamente in noi, e non ne abbiamo veramente il controllo. Non abbiamo buone ragioni per considerarci superiori agli animali. Montaigne dubita fortemente delle confessioni ottenute con la tortura, sottolineando che esse potrebbero essere inventate dal sospettato soltanto per il desiderio di sottrarsi alla tortura che gli \u00e8 inflitta (\u00e8 il primo utilizzo noto di questo argomento contro la tortura). Nel capitolo che di solito viene intitolato \"La sapienza non pu\u00f2 rendere l'uomo buono\", scrisse che il suo motto era \"Che cosa conosco?\" Il saggio su Sebond in apparenza difendeva il cristianesimo, ma Montaigne vi utilizz\u00f2 con eloquenza molte citazioni e richiami ad autori classici greci e latini (quindi, non cristiani), e specialmente all'atomista Lucrezio.\nMontaigne considerava il matrimonio necessario per l'allevamento e l'educazione dei figli, ma disapprovava i forti sentimenti dell'amore romantico, che considerava nocivi alla libert\u00e0. Su di esso scrisse, ad esempio: \"Il matrimonio \u00e8 come una gabbia; si vedono gli uccelli chiusi fuori che tentano furiosamente di entrare, e quelli chiusi dentro che tentano furiosamente di uscirne\" (III, 5).\nPer quanto riguarda l'istruzione, egli preferiva l'esempio e l'esperienza concreta rispetto all'insegnamento di conoscenze astratte che ci si aspetta siano accettate acriticamente: \"Per un figlio di buona famiglia... se si desidera farne un uomo avveduto piuttosto che dotto, vorrei anche che si avesse cura di scegliergli un precettore che avesse piuttosto la testa ben fatta che ben piena\" (I, 26).\nLa notevole modernit\u00e0 delle idee evidente nei \"Saggi\", insieme alla loro persistente popolarit\u00e0, li rese probabilmente l'opera pi\u00f9 cospicua della filosofia francese fino all'epoca dell'illuminismo. La loro influenza sulla cultura francese \u00e8 forte ancora oggi. Il ritratto ufficiale del presidente Fran\u00e7ois Mitterrand lo raffigura con una copia aperta dei \"Saggi\" in mano.\nEdizioni.\nMontaigne cominci\u00f2 a dettare i \"Saggi\" intorno al 1572 e continu\u00f2 a lavorarvi per il resto della sua vita, apportandovi continuamente ampie modifiche. A volte aggiungeva una singola parola, altre volte inseriva interi brani. L'analisi delle differenze e delle aggiunte mostra come le idee di Montaigne si siano evolute nel corso del tempo. Singolarmente, egli non sembra eliminare certi brani pi\u00f9 antichi anche quando sono in contraddizione con altri pi\u00f9 recenti.\nLa prima versione dei \"Saggi\" fu pubblicata in due libri a Bordeaux nel 1580, e fu ristampata due anni dopo con alcune aggiunte riguardanti il viaggio in Italia, dal quale Montaigne era da poco rientrato.\nUna seconda versione, ampliata e con l'aggiunta di un terzo libro, fu pubblicata a Parigi nel 1588. Anche dopo questa data, Montaigne continu\u00f2 ad apportare aggiunte e correzioni, che annot\u00f2 su una copia di questa edizione (di solito indicata come \"esemplare di Bordeaux\", che oggi si trova nella biblioteca municipale di quella citt\u00e0).\nUna terza versione fu pubblicata (postuma) a Parigi nel 1595, a cura di Marie de Gournay, che integr\u00f2 il testo della seconda con le aggiunte copiate dall'esemplare di Bordeaux, ma non \u00e8 del tutto fedele. Marie de Gournay cur\u00f2 la pubblicazione di altre due edizioni nel 1617 e nel 1635; quest'ultima fu ripresa da molti editori successivi.\nLa prima edizione effettivamente basata sull'esemplare del 1588 annotato da Montaigne fu quella curata da Jacques-Andr\u00e9 Naigeon nel 1802. Un'importante e accurata edizione basata sull'esemplare di Bordeaux (nota come \"\u00e9dition municipale\") fu quella curata da F. Strowski, F. Gebelin, Pierre Villey e Grace Norton, pubblicata in 5 volumi tra il 1906 e il 1933; tutte le edizioni successive si sono basate su questa.\nPrincipali traduzioni italiane.\nLa prima traduzione italiana (parziale) dei \"Saggi\" fu quella di Girolamo Naselli, basata sulla versione del 1580 e pubblicata a Ferrara nel 1590. Tra quelle successive spiccano le seguenti: quella di Girolamo Canini, basata sulla versione del 1595, pubblicata a Venezia nel 1633-34 da Marco Ginammi; quella di Giulio Perini, (Firenze, 1785); quella di Dionisio Leon Darakys, (Pisa, 1833-34); quella di Natale Contini (Milano, 1871); quella di Virginio Enrico (Gherardo Casini Editore, Roma, 1953; ristampata a cura di Raffaele Crovi, Milano 1960). L'editio degli \"Essais\" di Fausta Garavini (Milano, Adelphi, 1966) fu interamente riveduta per la nuova edizione bilingue col testo a fronte a cura di Andr\u00e9 Tournon (Bompiani, Milano, 2012). Una scelta di undici saggi a cura di Nicola Panichi appare nel volume Michel de Montaigne, \"L'immaginazione\", (Firenze, 2000)."}
{"id": "365494", "revid": "1656773", "url": "https://it.wikipedia.org/wiki?curid=365494", "title": "Braccio da Montone", "text": "Fu principe di Capua, conte di Foggia e Montone, e signore di Arcevia, Assisi, Bologna, Cannara, Castel Bolognese, Castel San Pietro Terme, Cingoli, Citt\u00e0 della Pieve, Citt\u00e0 di Castello, Gualdo Cattaneo, Gualdo Tadino, Jesi, Medicina, Montecassiano, Narni, Nocera Umbra, Orte, Orvieto, Ostra Vetere, Perugia, Pieve di Cento, Rieti, San Gemini, Sassoferrato, Spello, Spoleto, Teramo, Terni e Todi. Fu inoltre capitano generale della Chiesa, gran connestabile del Regno di Napoli e senatore di Roma. Con le sue imprese fu quasi pronto a formare uno Stato proprio nell'Italia centrale del XV secolo.\nBiografia.\nAndrea Fortebraccio nacque a Perugia (o nel castello di Montone) dai nobili Oddo Fortebraccio, conte di Montone, e Giacoma Montemelini. Sin da giovane si dedic\u00f2 alla carriera militare, iniziando come paggio nella compagnia di Guido d'Asciano. La sconfitta dei nobili di fazione popolare a Perugia \u2013 i cosiddetti \"Beccherini\" \u2013 comport\u00f2 l'esilio dalla citt\u00e0 per la famiglia Fortebraccio e la perdita del castello di Montone, nell'alta Valle del Tevere. Braccio si diede quindi alla ventura, entrando nella compagnia di San Giorgio (della quale faceva parte pure il futuro rivale Muzio Attendolo Sforza) di Alberico da Barbiano, conte di Cunio.\nNel 1390 torn\u00f2 a Montone, e qui, aiutato da due fratelli, uccise tre membri della fazione avversaria dei \"Raspanti\": per questa azione risoluta si guadagn\u00f2 una taglia sulla sua testa e l'appellativo di \"Braccio\" al posto del nome Andrea. Il Fortebraccio decise quindi di abbandonare nuovamente i luoghi d'origine per formare una compagnia di quindici cavalieri e mettersi al soldo dei Montefeltro contro i Malatesta.\nNel 1391 venne ferito al petto e alla nuca durante l'assalto alla rocca di Fossombrone, e da quella battaglia rimase leggermente zoppo alla gamba sinistra. Sconfitto presso Fratta Todina, rifiut\u00f2 di entrare al servizio di Biordo Michelotti. Nell'aprile del 1395 torn\u00f2 a combattere per Alberico da Barbiano nel Regno di Napoli, rincontrando nuovamente lo Sforza. Nel 1397 pass\u00f2 al soldo della Repubblica di Firenze ed ottenne il comando di trenta uomini d'arme. Nel 1398 affianc\u00f2 lo Stato Pontificio nella guerra contro Perugia, assediando prima Montone e poi, alla morte del Michelotti, attaccando la citt\u00e0 che l'aveva esiliato. Fin\u00ec per devastare il territorio di Assisi nell'inutile tentativo di penetrare nell'attuale capoluogo umbro. Nel 1400 Perugia fin\u00ec in mano ai Visconti e Braccio torn\u00f2 alle sue battaglie in lungo e in largo per la penisola. Nel 1402, alla morte di Gian Galeazzo Visconti, agli ordini di Mostarda da Forl\u00ec, combatt\u00e9 per i pontifici contro i viscontei. Nel 1403 papa Bonifacio IX si accord\u00f2 con il nuovo ducato di Milano e finirono sotto il controllo dello Stato Pontificio Bologna, Perugia e Assisi: la fazione dei nobili perugini dei \"Raspanti\" ottenne per\u00f2 che i fuoriusciti non potessero avvicinarsi a meno di venti miglia dalla citt\u00e0.\nNel 1404 Braccio torn\u00f2 cos\u00ec al servizio di Alberico da Barbiano, conte di Cunio, combattendo di nuovo a fianco di Lorenzo Attendolo, contro Faenza e lo Stato Pontificio: questa seconda battaglia rimarr\u00e0 ricordata come uno degli esempi della perizia nell'arte della guerra di Braccio. Nei pressi del fiume Reno, nella Pianura Padana, le truppe del conte di Cunio rimasero in minoranza di fronte al nemico, e Braccio, che componeva la retroguardia, fece costruire tre ponti ad uso militare, per attraversare il fiume e trincerarsi oltre le sponde, riuscendo cos\u00ec a resistere agli assalti delle truppe papali. Per questa impresa Braccio si pot\u00e9 fregiare del titolo di cavaliere e del diritto di inserire nel suo stemma le insegne del conte di Cunio.\nI primi successi del giovane condottiero finirono per suscitare invidie nella compagnia: qualcuno lo calunni\u00f2 avvertendo Alberico che Braccio voleva ucciderlo per prenderne il posto, e cos\u00ec Braccio, avvertito dalla moglie del conte di Cunio, dovette fuggire dall'accampamento per non essere a sua volta assassinato. Pi\u00f9 tardi Alberico si pent\u00ec di questo suo proposito e chiese a Braccio, vanamente, di tornare nella sua compagnia.\nNel 1406 combatt\u00e9 con i fuoriusciti contro Perugia e nel 1407 form\u00f2 una compagnia di ventura composta principalmente da esuli perugini, danneggiando e ricattando vari piccoli comuni del contado romagnolo e dell'alta Valle del Tevere per finanziarsi con queste scorrerie, ponendo la sua base presso Sansepolcro. In maggio gli abitanti di Arcevia gli offrirono la signoria della citt\u00e0 in cambio del suo aiuto contro il marchese di Fermo Ludovico Migliorati, che stava assediando la citt\u00e0. Il Montone accett\u00f2, occup\u00f2 il Monte Conero e devast\u00f2 il territorio di Fano, dove si impadron\u00ec di alcuni castelli. In seguito Braccio si rappacific\u00f2 con il Migliorati e pass\u00f2 al servizio del re del Regno di Napoli Ladislao d'Angi\u00f2-Durazzo proprio presso Fermo. Ai suoi ordini vi erano ormai pi\u00f9 di cavalieri e fanti, cui dispens\u00f2 complessivamente una paga di fiorini. Devast\u00f2 le terre dei Trinci di Foligno poich\u00e9 si erano rifiutati di vettovagliare le sue truppe. Nel 1408 Perugia si arrese al re Ladislao, ma ottenne da questi una dichiarazione di belligeranza verso tutti i fuoriusciti della citt\u00e0. Braccio ripieg\u00f2 nelle Marche, ad Ancona, dichiarandosi a sua volta nemico di Ladislao, e s'impossess\u00f2 di Jesi.\nNel 1409 combatt\u00e9 dapprima a Citt\u00e0 di Castello, quindi ad Arezzo a fianco dei fiorentini e poi si diresse alla volta di Roma, assediando Castel Sant'Angelo, salvo ripiegare nelle Marche per l'arrivo dell'inverno. Nel 1410 Roma sub\u00ec attacchi da parte degli eserciti di Luigi II d'Angi\u00f2-Valois e Ladislao d'Angi\u00f2-Durazzo e di diverse compagnie di ventura, tra cui quella del Fortebraccio, che, una volta viste in ritirata le truppe napoletane, le insegu\u00ec e le sconfisse presso Sora, poi saccheggiata. In agosto i fiorentini gli consegnarono fiorini nel perugino, in settembre Spoleto gli commission\u00f2 scorrerie punitive nel territorio di Terni, in novembre attacc\u00f2 nuovamente Perugia assediandola da Porta San Pietro, senza riuscire nell'intento. In questi anni di guerre, concentrate perlopi\u00f9 nell'attuale regione Umbria, Braccio ebbe modo di perfezionare la sua tecnica militare, impostata sulla rapidit\u00e0 della manovra e sulla velocit\u00e0 dei movimenti, e questa fu la caratteristica di una nuova scuola d'arme, che venne definita \"braccesca\".\nNel 1413 l'antipapa Giovanni XXIII lo nomin\u00f2 conte di Montone, inoltre lo chiam\u00f2 a governare Bologna. Braccio sfrutt\u00f2 la situazione per accumulare molto denaro, taglieggiando le citt\u00e0 di Ravenna, Forl\u00ec, Rimini, Cesena e Castel San Pietro. Nel 1414 combatt\u00e9 a Todi contro lo Sforza; in giugno, al termine della battaglia, venne accolto con tutti gli onori a Firenze, con cui sigl\u00f2 un'alleanza di dieci anni. In agosto Ladislao d'Angi\u00f2-Durazzo mor\u00ec e Braccio lasci\u00f2 Bologna in libert\u00e0 per la cifra di ducati e raggiunse l'Umbria, occupando citt\u00e0 e castelli durante il suo passaggio; Perugia, temendo il suo arrivo, si affid\u00f2 a Carlo Malatesta, nominato \"Difensore dei perugini per la Santa Chiesa\"; lo scontro, molto duro, avvenne a Sant'Egidio il 12 luglio 1416, con la vittoria dei \"bracceschi\". Nella battaglia si distinsero il figlio di Braccio, Oddo, e l'allievo Niccol\u00f2 Piccinino.\nQuindi la citt\u00e0 di Perugia non pot\u00e9 far altro che aprirgli le porte e nominarlo signore, ed in seguito fu la volta di Terni: in un primo momento vinse la citt\u00e0, ma la seconda volta i ternani dovettero cedere per mancanza di aiuti esterni. Todi era gi\u00e0 stata conquistata subito dopo Perugia, Narni neanche prov\u00f2 a ribellarsi e poi Orvieto; gli abitanti lo vollero come loro reggitore senza troppi scrupoli. Fu cos\u00ec che si venne a suggellare il dominio di Braccio nel territorio dell'odierna Umbria. Braccio chiese quindi al neoeletto papa Martino V di concedergli il vicariato sull'Umbria, ma questi glielo neg\u00f2 e gli mand\u00f2 contro Guidantonio da Montefeltro, suo parente, e lo Sforza suo alleato, che il Montone sconfisse puntualmente in una memorabile battaglia presso Spoleto. Sfruttando la vittoria, Braccio mosse contro i territori del Montefeltro. Dopo aver provato a sottomettere Gubbio senza successo, si spinse in alta Umbria con obiettivo Urbino: conquistandola, Braccio avrebbe potuto governare sino al Mare Adriatico. Ma nel 1417, appena valicato lo spartiacque appenninico, la sua avanzata verso Urbino si blocc\u00f2 presso il castello di Cantiano che, sbarrando in maniera inespugnabile la Via Flaminia, divenne per anni il quartier generale dell'esercito del Montefeltro contro quello del Montone. Dopo un estenuante ed inutile assedio, Braccio abbandon\u00f2 il progetto e vide cos\u00ec infrante le mire espansionistiche verso le Marche e l'Adriatico. \u00c8 ricordata a tal proposito l'esclamazione furiosa dell'illustre capitano di ventura nei confronti del castello di Cantiano: \u00ab\"Maledicto arnese de guerra!\"\u00bb. Il 14 marzo 1419 incontr\u00f2 allora il papa a Firenze e trov\u00f2 un accordo che consisteva nella riconquista di Bologna. Braccio la occup\u00f2 e poi si ritir\u00f2 a Perugia, lasciando intatti tutti i territori dei Montefeltro.\nBraccio da Montone and\u00f2 allora in aiuto della regina del Regno di Napoli Giovanna II d'Angi\u00f2-Durazzo, scomunicata dal papa, venendo per\u00f2 esso stesso interdetto dai sacramenti. Controllando in poco tempo, grazie alla sua abilit\u00e0 militare, quasi tutti i territori dell'Abruzzo e parteggiando per Alfonso V d'Aragona contro gli Angioini, conseguentemente ai suoi successi, nel febbraio 1424 fu nominato gran connestabile del Regno di Napoli, principe di Capua e conte di Foggia. Passato dalla parte degli Aragonesi, perse la carica di gran connestabile del Regno, venendo rimpiazzato dallo Sforza, al soldo degli Angioini, e ricevette da Alfonso l'incarico di assediare L'Aquila con la promessa dell'ottenimento del governo di tale feudo, di importanza cruciale nel territorio del Regno di Napoli.\nIn marcia verso lo scontro finale, presso Pescara mor\u00ec lo Sforza; contemporaneamente Braccio da Montone cominci\u00f2 l'assedio di L'Aquila distruggendo i \"99 Castelli Fondatori\" e spezzando ogni tipo di collegamento. Ma la citt\u00e0, guidata dal suo governatore Antonuccio Camponeschi, gli oppose una strenua e duratura resistenza che fece durare il conflitto pi\u00f9 di un anno. Cos\u00ec la regina Giovanna II d'Angi\u00f2-Durazzo mand\u00f2 in suo soccorso un folto esercito capitanato dal gran connestabile Jacopo Caldora, potente ed esperto condottiero, ex allievo di Braccio, il quale affront\u00f2 il suo maestro presso la Piana di Bazzano, luogo in cui si era stabilito quest'ultimo, in una battaglia che fu veramente feroce. L'esercito braccesco venne sconfitto. Braccio da Montone riport\u00f2 gravi ferite alla testa (in particolare al collo) per aver ricevuto un colpo di mazza ferrata, venne catturato ed imprigionato sul posto e mor\u00ec il 5 giugno 1424, data che pose fine alla guerra, guerra che decise il destino di gran parte della penisola italiana. Essendo morto scomunicato, il papa lo fece seppellire in terra sconsacrata, dove quivi rimase fino al 1432, quando, per iniziativa di suo nipote Niccol\u00f2 Fortebraccio, fu tumulato ed i suoi resti furono custoditi nella chiesa di San Francesco al Prato di Perugia. Nel 1505 sulla lapide della sua tomba fu aggiunto il seguente epitaffio:\nNel 2013, a 589 anni dalla sua morte, i suoi resti sono stati estumulati per poi essere restaurati. La ricognizione ha portato al rilevamento della presenza di un foro sul cranio del condottiero, situato in un punto \u00abnon alto ma ben piazzato\u00bb, che ha confermato quanto riportato dalle fonti storiche riguardo alla sua morte durante l'assedio della citt\u00e0 aquilana.\nNella citt\u00e0 di L'Aquila gli \u00e8 stata intitolata la strada in cui sarebbe deceduto; \u00e8 stato inoltre oggetto di interesse anche a Terni.\nLeggende sulla morte.\nCircolano diverse leggende sulla morte di Braccio da Montone:\nDiscendenza.\nBraccio da Montone si spos\u00f2 due volte: \nEbbe inoltre da relazioni extraconiugali un figlio e due figlie:\nNella cultura di massa.\nNel 2016 \u00e8 stato sviluppato il gioco di carte \"Fortebraccio\", che consente di ricreare le battaglie medievali ai tempi di Braccio da Montone. Inoltre \u00e8 stato prodotto dalla \"Acies\" e commercializzato dalla \"White Ship Games\" il gioco da tavolo di strategia \"Braccio da Montone\", che permette di simulare le due principali battaglie combattute dal condottiero perugino: quella di Sant'Egidio e quella dell'Aquila."}
{"id": "365496", "revid": "11684", "url": "https://it.wikipedia.org/wiki?curid=365496", "title": "Anti-Americanismo", "text": ""}
{"id": "365498", "revid": "1444886", "url": "https://it.wikipedia.org/wiki?curid=365498", "title": "Umberto Veronesi", "text": "Fondatore e Presidente della Fondazione Umberto Veronesi, ha fondato e ricoperto il ruolo di direttore scientifico e di direttore scientifico emerito dell'Istituto europeo di oncologia. \u00c8 stato direttore scientifico dell'Istituto Nazionale dei Tumori di Milano dal 1976 al 1994. Ha ricoperto l'incarico di Ministro della sanit\u00e0 dal 26 aprile 2000 all'11 giugno 2001 nel governo Amato II.\nLa sua attivit\u00e0 clinica e di ricerca \u00e8 stata incentrata per decenni sulla prevenzione e sulla cura del cancro. In particolare si \u00e8 occupato del carcinoma mammario, prima causa di morte per tumore nella donna; in tale ambito \u00e8 stato il primo teorizzatore e strenuo propositore della quadrantectomia, dimostrando come nella maggioranza dei casi le curve di sopravvivenza di questa tecnica, purch\u00e9 abbinata alla radioterapia, sono le medesime di quelle della mastectomia, ma a impatto estetico e soprattutto psicosessuale migliore.\nSi \u00e8 inoltre distinto per la sua lotta in difesa dei diritti degli animali e dei diritti civili.\nBiografia.\nGiovinezza e vita familiare.\nCresciuto nei sobborghi agricoli adiacenti a Milano con quattro fratelli maggiori e una sorella minore, il giovane Veronesi si conquist\u00f2 lo \"status\" di \u201ccittadino\u201d da s\u00e9 e con le proprie forze, come egli stesso racconta:\nFu bocciato per due volte al ginnasio. Ricorder\u00e0:\nData la precoce scomparsa del padre, fu per lui fondamentale la figura materna, Erminia Verganti (a cui ha dedicato il libro \"Dell'amore e del dolore delle donne\"):\nHa scritto anche, riguardo alla propria giovinezza:\nVeronesi \u00e8 nato in una famiglia cattolica ed \u00e8 stato anch'egli praticante, ma si \u00e8 allontanato dalla religione a partire dai 14 anni, divenendo agnostico. Ha in seguito dichiarato che lo studio dell'oncologia l'ha sempre pi\u00f9 convinto della non esistenza di Dio.\nSposato con Susy Razon (una pediatra ebrea di origini turche, sopravvissuta ai campi di concentramento), Veronesi ha avuto sette figli (cinque maschi e due femmine), due dei quali, Paolo e Giulia, hanno seguito le sue orme e sono chirurghi, mentre un terzo, Alberto Veronesi, fa il direttore d'orchestra.\nAttivit\u00e0 e incarichi.\nLaureatosi in medicina e chirurgia presso l'Universit\u00e0 degli studi di Milano nel 1951, specializzatosi in chirurgia presso l'Universit\u00e0 degli studi di Pavia nel 1956, decide di dedicarsi allo studio e alla cura dei tumori: dopo alcuni soggiorni all'estero (Inghilterra e Francia) entra all'Istituto Nazionale dei Tumori come volontario e ne diventa direttore generale nel 1975.\nNel 1965 ha partecipato alla fondazione dell'AIRC e ha fondato nel 1982 la Scuola europea di oncologia. Dal 1985 al 1988 presidente dell'Organizzazione europea per la ricerca e la cura del cancro.\nContrario per principio allo sciopero dei medici (\u00ab\u00c8 uno strumento di lotta legittimo [...] ma, secondo me, non di chi, medico, lavora in ospedale\u00bb), nel 1981 \u00e8 stato minacciato di morte dalle Brigate Rosse, come spiegato da lui stesso:\nHa fondato, nel 1991, ed \u00e8 stato direttore scientifico dell'IEO - Istituto europeo di oncologia una prima volta dal 1994 al 2000 e, successivamente, dal 2001 al 2014.\nNel 2003 ha dato vita alla Fondazione Umberto Veronesi per il progresso delle scienze, con l'obiettivo di sostenere la ricerca scientifica a livello nazionale in oncologia, cardiologia e neuroscienze e promuovere la divulgazione scientifica.\nIl nome di Veronesi \u00e8 legato a contributi scientifici e culturali riconosciuti e apprezzati in tutto il mondo. I contributi scientifici pi\u00f9 rilevanti riguardano l'invenzione della chirurgia conservativa per la cura dei tumori mammari.\nNel 1993 \u00e8 stato nominato dall'allora ministro della Sanit\u00e0 Raffaele Costa membro della commissione nazionale incaricata di redigere un piano contro le malattie tumorali. Nel 1998 \u00e8 stato membro della commissione che dovette giudicare gli effetti della cura anti-cancro nota come \u201cterapia Di Bella\u201d.\nNel 2009 \u00e8 diventato \"ambassador\" del movimento \"Internet for Peace\", fondato dalla rivista \"Wired Italia\" con lo scopo di candidare internet al premio Nobel per la pace nel 2010.\nNel 2009 con la sua Fondazione avvia il progetto \"Science for Peace\", un movimento internazionale per la pace guidato da personalit\u00e0 del mondo scientifico, tra cui diversi premi Nobel. Lo scopo \u00e8 affrontare le cause alla radice di conflitti e disuguaglianze con approccio scientifico e proporre soluzioni concrete per il loro superamento.\nA questo riguardo Veronesi (che si \u00e8 definito \u00abun pacifista estremista\u00bb) ha affermato:\nDal 2010 \u00e8 stato presidente del comitato scientifico della Fondazione Italia USA.\nAttivit\u00e0 politica.\nDa sempre vicino al Partito Socialista Italiano, negli anni ottanta Veronesi venne chiamato da Bettino Craxi a far parte dell'assemblea nazionale del PSI.\nIl 25 aprile 2000 \u00e8 stato nominato Ministro della sanit\u00e0 nel governo Amato II, fino all'11 giugno 2001. In qualit\u00e0 di ministro si \u00e8 battuto in particolare per una legge antifumo.\nDal 29 aprile 2008 fino al febbraio 2011 \u00e8 stato senatore del Parlamento Italiano nella XVI Legislatura eletto con il Partito Democratico.\nIl 5 novembre 2010 \u00e8 stato nominato presidente dell'Agenzia per la sicurezza nucleare italiana, carica che lo ha portato alle contestuali dimissioni dall'incarico di senatore. Il 3 settembre 2011 si \u00e8 dimesso dall'agenzia in polemica con il governo Berlusconi, lamentando l'assenza di una sede, di un decreto formale di nomina e delle strutture minime per consentire all'agenzia di iniziare le sue attivit\u00e0.\nMorte.\nUmberto Veronesi \u00e8 morto l'8 novembre 2016, a quasi 91 anni, nella sua casa di Milano. I funerali si sono svolti con rito laico a Palazzo Marino, sede comunale, alla presenza del sindaco Giuseppe Sala e di moltissima gente comune; il figlio Alberto lo ha omaggiato con due brani musicali di Beethoven e Puccini. Dopo la cerimonia, la salma dell'oncologo \u00e8 stata cremata.\nPosizioni pubbliche.\nBioetica animale e vegetarianismo.\nNel libro \"Una carezza per guarire\" Umberto Veronesi dedica un denso capitolo, l'ultimo, al tema della sperimentazione animale. Come il filosofo australiano Peter Singer, Veronesi auspica l'evolversi di un atteggiamento etico antispecista. Pensando che negli ultimi anni sono stati messi a punto via via diversi metodi di ricerca che non fanno uso di animali, risulta per lui ingiustificata la ancora ampia utilizzazione di cavie da laboratorio, specialmente per esperimenti che darebbero scarso contributo al progresso scientifico; da ci\u00f2 Veronesi richiama l'urgenza di una legislazione in merito alla sperimentazione animale, al fine di limitare sempre pi\u00f9 al minimo, grazie all'utilizzo di tecniche alternative, l'uso di animali da laboratorio e perch\u00e9 gli animali di grossa taglia come primati, cani e gatti siano esclusi del tutto dalle pratiche sperimentali.\nMa il percorso di una nuova etica volta al rispetto degli animali non si ferma alla drastica riduzione delle sperimentazioni mediche su di essi. Veronesi apre un importante inciso a proposito delle condizioni degli animali da allevamento, chiedendosi come possa, chi sia sensibile alla sofferenza delle cavie da laboratorio, rimanere insensibile davanti al crudele trattamento riservato agli animali da macello, considerati mere \"macchine\" produttive per la trasformazione da una merce (i mangimi) in un'altra (la carne) e destinati a morire per dissanguamento affinch\u00e9 la loro carne prenda quel colorito bianco che piace tanto alle persone comuni, magari quelle stesse persone che, pur prodigandosi nel firmare petizioni contro la vivisezione, non si rendono conto della incoerenza mentale che mostrano nel finanziare proprio, con le loro scelte alimentari a base di carne, la cruenta uccisione di tanti altri animali.\nVeronesi spiega che, all'obiezione secondo cui il dolore di un animale non pu\u00f2 essere paragonato a quello di un uomo\u00a0\u2013 data la complessa struttura neuropsichica e affettivo-sociale che hanno gli umani a differenza degli animali\u00a0\u2013 i sostenitori dei diritti degli animali rispondono notando come il livello di elaborazione psichica della sofferenza sia ridotto anche nei casi di esseri umani ritardati, cerebrolesi o semplicemente neonati, ma nessuna persona di buon cuore riterrebbe etico uccidere o utilizzare per esperimenti queste ultime categorie di persone, dato che pur possiedono un sistema nervoso e quindi provano sensazioni di gioia e dolore; le piante, invece, non sono dotate di un sistema nervoso, quindi non soffrono e\u00a0\u2013 per questo motivo\u00a0\u2013 i vegetariani preferiscono nutrirsi esclusivamente di alimenti vegetali onde evitare di causare sofferenze inutili.\nAll'altra obiezione frequente dei negatori dei diritti degli animali\u00a0\u2013 secondo cui tutti gli animali sono aggressivi fra di loro, quindi l'uomo segue semplicemente la legge naturale nell'imporre la propria forza sulle altre specie \u2013 \u00e8 facile rispondere che l'essere umano pu\u00f2 benissimo correggere una legge naturale che reputa ingiusta (dal momento che essa prevede l'infliggimento di sofferenze non necessarie da parte di una specie sull'altra) e che il tratto caratterizzante dell'uomo, rispetto agli altri animali, risiede proprio nella sua etica e nel suo rifiutare liberamente quei comportamenti che ritiene brutalmente contrari alla propria coscienza.\nVeronesi ritiene che la carne non sia un alimento indispensabile per l'alimentazione umana, e sostiene che la dieta vegetariana, da lui stesso assunta, aiuti a prevenire l'insorgere di gravi malattie, tra cui il cancro intestinale:\nIn un altro articolo Veronesi chiarisce di essere vegetariano\u00a0\u2013 e di esserlo ormai da molto tempo\u00a0\u2013 non per motivi salutistici, bens\u00ec in virt\u00f9 di ragioni etiche:\nPer Veronesi la motivazione salutistica d\u00e0 ancora pi\u00f9 valore ad una scelta prima di tutto etica\u00a0\u2013 poich\u00e9 suscitata dalla compassione per la sofferenza patita dagli animali \u2013, alla quale si aggiunge pure, come terza motivazione di ulteriore stimolo rafforzativo, la scoperta del valore diremmo terzomondista della scelta vegetariana, spiegato da Veronesi in un altro articolo:\nSempre secondo Veronesi, la produzione incontrollata di carne rischia di privare la Terra di acqua potabile e di fonti energetiche, come da lui denunciato in un'intervista rilasciata al \"Corriere\" poco dopo essere stato eletto senatore:\nNel suo libro \"Longevit\u00e0\", Veronesi inoltre afferma:\nIl vegetarianismo, per Veronesi, ha perci\u00f2 valore etico, salutistico, sociale ed ambientale. Insieme ad altri sforzi etici (come il progressivo accantonamento della sperimentazione animale e di pratiche quali la derattizzazione), il vegetarianismo rappresenta per lui un tassello utile all'instaurarsi di un nuovo rapporto\u00a0\u2013 che sarebbe cos\u00ec non pi\u00f9 antropocentrico, bens\u00ec solidaristico \u2013 tra uomo e natura.\nVeronesi ha dichiarato che nell'Istituto Europeo di Oncologia da lui fondato \u00abnon si usano animali\u00bb, pur non negando che altre strutture facenti capo all'Istituto fanno sperimentazione sugli animali nel contesto della ricerca di base. Veronesi ha poi chiarito in una intervista di considerare la sperimentazione sugli animali altrettanto necessaria di quella sull'uomo, e di ritenere per\u00f2 che entrambe debbano sottostare agli stessi vincoli etici di fondo. Parlando del nuovo Istituto europeo di oncologia (Ieo 2) a fianco di quello gi\u00e0 attivo, Veronesi ha inoltre dichiarato: \u00abnoi vorremmo che i nostri pazienti diventassero tutti vegetariani, perch\u00e9 questo istituto deve avere anche una funzione educativa\u00bb e \u00abdobbiamo dare anche l'esempio di una giusta alimentazione\u00bb.\nEutanasia e aborto.\nVeronesi \u00e8 stato un promotore del consenso informato e del testamento biologico, nonch\u00e9 dell'eutanasia, argomento sul quale ha scritto il libro \"Il diritto di morire: La libert\u00e0 del laico di fronte alla sofferenza\" (2005). Socio onorario dell'associazione Libera Uscita per la depenalizzazione dell'eutanasia, ha anche affermato:\nRiguardo all'interruzione volontaria della gravidanza ha scritto:\nAutore ateo e laico, col filosofo cattolico Giovanni Reale ha pubblicato nel 2013 il libro dal titolo \"Responsabilit\u00e0 della vita. Un confronto fra un credente e un non credente\", nel quale, partendo da concezioni antitetiche, si manifesta una convergenza di vedute opposte sul tema del non-accanimento terapeutico: secondo Veronesi si fonda sulla libert\u00e0 di ogni individuo e il diritto di decidere liberamente per s\u00e9 e del proprio corpo; Reale afferm\u00f2 che la vita \u00e8 un diritto indisponibile per il suicidio e l'omicidio, ma \u2018indisponibile\u2019 \"anche nei confronti dell'accanimento terapeutico e della tecnica invasiva alla fine della vita\", quando la vera vita ha ormai cessato di essere.\nVeronesi ha sostenuto inoltre che, dalla fine degli anni ottanta alla prima met\u00e0 degli anni duemila, il numero degli aborti sarebbe drasticamente diminuito, in Italia, grazie alla legge 194. Anche a tale riguardo, egli ha parlato della scelta del \u00abmale minore\u00bb:\nInceneritori e centrali nucleari.\nVeronesi era favorevole agli inceneritori come soluzione di alcune problematiche legate allo smaltimento dei rifiuti e ha sostenuto la loro innocuit\u00e0 per la salute.\nBeppe Grillo e altri attivisti hanno messo in discussione tali affermazioni, nel caso di Grillo ipotizzando un conflitto di interesse e sostenendo l'esistenza di una sorta di \"business\" a beneficio dell'Istituto tumori, consistente nel provocare i tumori e curarli. A tali critiche Veronesi ha risposto con una lettera.\nGli attivisti sostengono che tra i \"partner\" della Fondazione Veronesi figurerebbero aziende che si occupano di inceneritori e loro costruzione, centrali elettriche a carbone, ad oli e termonucleari. Le aziende chiamate in causa, oltre ad Enel, sono Acea e Veolia Environnement che si occupano, oltre che di reti idriche, di incenerimento inquadrato in ambiti rispettivamente di produzione di energia e di trattamento dei rifiuti.\nTali aziende sono tra i ventitr\u00e9 \"partner\" della conferenza mondiale The Future Of Science, di cui la Fondazione Veronesi \u00e8 una delle tre fondazioni organizzatrici, mentre non figurano tra gli oltre cento \"partner\" propri della fondazione.\nIn altre circostanze, Veronesi si \u00e8 detto favorevole alle centrali nucleari: il 30 maggio 2007 ha dichiarato che per rispettare gli impegni presi nel Protocollo di Kyoto, ed evitare sanzioni per inadempienza, l'Italia dovrebbe realizzare 10 centrali in 10 anni, superando lo \u00abspauracchio ingiustificato\u00bb della tecnologia atomica, con la motivazione che tale fonte \u00abnon comporta rischi per la salute e l'ambiente\u00bb. Allo stesso tavolo era presente il Premio Nobel per la Fisica Carlo Rubbia, il quale si \u00e8 dichiarato in disaccordo con quanto detto da Veronesi.\nOmosessualit\u00e0.\nVeronesi si \u00e8 detto favorevole sia al matrimonio tra persone dello stesso sesso sia all'adozione da parte di coppie dello stesso sesso, sostenendo la totale uguaglianza tra coppie eterosessuali e coppie omosessuali.\nHa inoltre sostenuto che l'amore omosessuale \u00e8 quello pi\u00f9 puro, in quanto non finalizzato alla sola procreazione.\nSuperiorit\u00e0 della donna.\nVeronesi, in pi\u00f9 occasioni, ha sostenuto la superiorit\u00e0 morale e intellettuale della donna sull'uomo. Egli ha scritto che \u00abquella della donna \u00e8 una grandezza istintiva e completa, una grandezza genetica perch\u00e9 basata su una combinazione di DNA e caratteristiche mentali che porta a una migliore capacit\u00e0 di adattamento\u00bb. A suo giudizio le donne sarebbero pi\u00f9 resistenti al dolore e alla fatica, pi\u00f9 fedeli all'azienda o all'istituzione che rappresentano, meno aggressive, pi\u00f9 decise, pi\u00f9 votate all'armonia, alla pace e al progresso civile.\nMetodo Di Bella.\nNel 2012 \u00e8 apparsa su alcuni siti internet la notizia secondo la quale il suo istituto avrebbe certificato l'efficacia del metodo Di Bella, in realt\u00e0 si tratta per\u00f2 di una bufala e lo stesso Veronesi dichiara falsa la notizia e conferma l'inefficacia di questa cura alternativa.\nRiconoscimenti.\nPremio Minerva Anna Maria Mammoliti all'Uomo nel 1983\nNel 2002 ha ricevuto il King Faisal International Prize. A questo riguardo, ha poi affermato:\nNel 2009 ha ricevuto il Premio America della Fondazione Italia USA.\nIl 2 agosto 2010 gli \u00e8 stato intitolato un pezzo di lungomare della spiaggia di Jesolo.\nNel 2012 ha ricevuto il \u201cPremio Arte, Scienza e Pace\u201d alla carriera.\nNel 2014 ha ricevuto il Premio nazionale Toson d'oro di Vespasiano Gonzaga.\n\u00c8 stato presidente del comitato scientifico di BioGeM.\nNel marzo 2017 la European School of Oncology (ESO), di cui \u00e8 stato fondatore, gli intitola l'Umberto Veronesi Memorial Award, premio biennale assegnato a ricercatori che contribuiscono all'avanzamento della ricerca nel trattamento del tumore mammario."}
{"id": "365499", "revid": "1948791", "url": "https://it.wikipedia.org/wiki?curid=365499", "title": "Torviscosa", "text": "Torviscosa (\"Tor di Zuin\" in friulano standard, \"Il Tor\" nella variante locale) \u00e8 un comune italiano di abitanti del Friuli-Venezia Giulia.\nIl centro storico del capoluogo \u00e8 stato costruito tra il 1938 e il 1960 dalla SNIA Viscosa, che si era insediata in questo territorio con un grande stabilimento industriale per la produzione di cellulosa per fibre tessili. Torviscosa \u00e8 pertanto una citt\u00e0 aziendale. Alcune delle caratteristiche estetiche e in particolare la piazza principale (piazza del Popolo) la fanno inoltre rientrare anche tra le citt\u00e0 di fondazione di epoca fascista.\nStoria.\nLa prima menzione della localit\u00e0, indicata allora come \"Zuino\", risale al 1278. Il territorio, collocato in corrispondenza delle risorgive, \u00e8 ricco di acqua e senza adeguati interventi di canalizzazione \u00e8 destinato a diventare paludoso. Tale \u00e8 infatti alla fine del XVII secolo, quando i conti Savorgnan, proprietari della zona dal 1344 al 1818, effettuano le prime bonifiche. Sui terreni bonificati sorge il nuovo abitato di Torre di Zuino, cos\u00ec chiamato per la presenza di una torre, unico manufatto superstite di un antico castello, attorno alla quale Antonio Savorgnan fa costruire la propria residenza. Nel 1727 viene costruita anche l'attuale chiesa parrocchiale, dedicata a Santa Maria Assunta.\nNel 1866 Torre di Zuino passa al Regno d'Italia e, fino al 1915, fu l'ultima localit\u00e0 italiana prima della frontiera con l'Austria-Ungheria, il cui antico confine \u00e8 ricordato da una targa presso il ponte sul fiume Ausa. L'esercito italiano si spinse fino a Monfalcone nei primi giorni di guerra del 1915. Il castello, allora di propriet\u00e0 dei Conti Corinaldi, viene pesantemente danneggiato durante il conflitto e in seguito demolito. Torre di Zuino \u00e8 occupata dagli austriaci dopo la battaglia di Caporetto e fino alla fine della prima guerra mondiale nel novembre 1918.\nA met\u00e0 degli anni Venti, nell\u2019ambito del piano di bonifica agraria voluto dal governo fascista, il territorio \u00e8 oggetto di nuove bonifiche, coordinate, a partire dal 1929, dal Consorzio di secondo grado per la trasformazione fondiaria della Bassa Friulana diretto da Primo Cesare Mori.\nNel 1937, la SNIA Viscosa comincia ad acquistare vaste quantit\u00e0 di terreno nei dintorni di Torre di Zuino con l\u2019obiettivo di iniziare una coltivazione su larga scala di Arundo donax, la comune canna gentile, da cui ricavare la cellulosa necessaria alla propria produzione di fibre tessili. I primi terreni acquistati, circa 1400 ettari, sono quelli della Societ\u00e0 Anonima Bonifiche del Friuli e della Societ\u00e0 Anonima Bonifiche Torre di Zuino. Sono terreni gi\u00e0 bonificati e coltivati ormai da alcuni anni: le coltivazioni esistenti vengono perci\u00f2 eliminate per piantare i rizomi della canna gentile. Nel corso del 1938 la SNIA acquista anche il tenimento di Malisana (circa 550 ettari, di propriet\u00e0 di Vittorio Marchioro) e entra in possesso del tenimento di Torre di Zuino (circa 990 ettari), la cui compravendita verr\u00e0 di fatto formalizzata solo nel 1940. Su questo terreno, formalmente di propriet\u00e0 della S.a.s. Tenimento Torre di Zuino, la SNIA Viscosa costruisce lo stabilimento industriale destinato alla lavorazione delle materie prime per l\u2019estrazione di cellulosa.\nLo stabilimento viene inaugurato il 21 settembre 1938 alla presenza di Mussolini, di ritorno da Trieste dove qualche giorno prima ha annunciato l\u2019introduzione delle leggi razziali.\nA quella data, oltre alla prima parte dello stabilimento industriale, sono stati costruiti anche gli edifici del teatro, del ristoro e delle scuole elementari. La costruzione vera e propria della nuova citt\u00e0 prende avvio solo dopo il 1940 e copre circa due decenni: piazzale Impero (oggi piazza del Popolo) con il Municipio, i negozi e le soprastanti abitazioni per impiegati vengono costruiti nel 1941; le case per gli operai chiamate \u201ccase gialle\u201d tra il 1941 e il 1942; le case operaie \u201ccolombaie\u201d sono costruite per una prima serie tra il 1943 e 1945, ma completate solo nel 1962; le ville per i dirigenti tra 1949 e il 1952 e le nuove case per i tecnici tra il 1956 e il 1962.\nNel 1940 la SNIA Viscosa chiede e ottiene l\u2019elevazione di Torre di Zuino, fino ad allora frazione di San Giorgio di Nogaro, a comune autonomo con il nome di Torviscosa. Il nuovo comune viene istituito con la L. 1621 del 26 ottobre 1940.\nStemma.\nVerghettato d'oro e d'azzurro di 20 pezzi; al quarto franco d'azzurro alla torre d'argento sostenuta da due leoni al naturale controrampanti, il tutto in pianura di verde; alla canna gentile fogliata di verde, posta nel cantone sinistro della punta.\n(D.P.R. del 6 marzo 1950).\nLuoghi di interesse.\nLa citt\u00e0 di fondazione.\nTorviscosa non pu\u00f2 essere considerata a pieno titolo una cittadina di epoca fascista, perch\u00e9 la costruzione vera e propria del paese si colloca nel dopoguerra, anche se il primo progetto urbanistico risale al 1937. \u00c8 comunque annoverata tra le citt\u00e0 di fondazione di epoca fascista per la presenza della piazza centrale (piazza del Popolo), costruita nel 1941, che \u00e8 un tipico esempio di centro civico ispirato alle piazze metafisiche di Giorgio De Chirico.\nLa citt\u00e0 aziendale.\nPi\u00f9 significativa \u00e8 invece la distribuzione urbanistica voluta dalla SNIA Viscosa, che fa di Torviscosa una citt\u00e0 aziendale, organizzata per aree funzionali e caratterizzata da una rigida divisione delle abitazioni in funzione del ruolo lavorativo del capofamiglia all\u2019interno dell\u2019azienda. Ci sono cos\u00ec diversi gruppi di case: il villaggio operaio con due distinte tipologie abitative, le case per gli impiegati, quelle per i tecnici, quelle per i dirigenti. Agli operai agricoli erano destinate esclusivamente le localit\u00e0 periferiche del comune: la frazione di Malisana, il Villaggio Roma, le localit\u00e0 Arsa, Fornelli, Gallinazza, Arrodola e le \u201cagenzie\u201d, piccole unit\u00e0 sparse nel territorio agricolo comprensive di abitazioni e di edifici di lavoro (stalle, magazzini, ecc.).\nIl Villaggio Roma, ex campo di concentramento PG 107.\nL\u2019origine del Villaggio Roma risale al 1942: sorto come campo di concentramento per prigionieri di guerra con il numero 107, ospit\u00f2 fino al settembre 1943 un migliaio di prigionieri degli eserciti alleati (650 neozelandesi e 350 sudafricani) catturati dall\u2019esercito italiano nella prima battaglia di El Alamein. Il campo era stato chiesto dalla SNIA Viscosa per poter sostituire con i prigionieri i propri operai, partiti per la guerra, nelle locali attivit\u00e0 dell\u2019azienda e dopo l\u2019armistizio si trasform\u00f2 in villaggio operaio.\nLo stabilimento industriale.\nLo stabilimento industriale di Torviscosa \u00e8 considerato uno straordinario esempio di archeologia industriale. \u00c8 in parte ancora utilizzato: le aziende presenti sono Bracco SPIN, Caffaro Industrie, Halo Industry e Lavanderia Adriatica. Dal momento che \u00e8 ancora in attivit\u00e0, non \u00e8 di norma aperto per le visite al pubblico.\nSociet\u00e0.\nLingue e dialetti.\nA Torviscosa, accanto alla lingua italiana, la popolazione utilizza la lingua friulana.Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Torviscosa rientra fra le varianti appartenenti al friulano centro-orientale.\nSport.\nIl club pi\u00f9 importante del comune \u00e8 l'Associazione Sportiva Dilettantistica Torviscosa Calcio. Anche la frazione di Malisana \u00e8 rappresentata dalla propria squadra di calcio (S.S. Malisana). Da menzionare inoltre la societ\u00e0 sportiva Libertas Torviscosa, con diverse squadre di ginnastica artistica."}
{"id": "365501", "revid": "536103", "url": "https://it.wikipedia.org/wiki?curid=365501", "title": "Pierfrancesco Favino", "text": "Dopo un debutto a teatro e sporadiche apparizioni cinematografiche e televisive negli anni 1990, Favino partecipa per la prima volta a un film di notevole successo nel 2001, quando \u00e8 fra i protagonisti de \"L'ultimo bacio\" di Gabriele Muccino. Affermatosi in via definitiva dopo aver vestito i panni di Gino Bartali nell'omonima miniserie televisiva, Favino ha recitato in innumerevoli opere italiane e anche in vari film hollywoodiani, diventando uno dei migliori attori italiani della sua generazione. \nNel corso della carriera ha vinto tre David di Donatello, quattro Nastri d'argento, due Globi d'oro, tre Ciak d'oro e una Coppa Volpi alla Mostra del Cinema di Venezia.\nBiografia.\nNato e cresciuto a Roma da genitori originari di Candela, nel Foggiano, si diploma presso l'Accademia Nazionale d'Arte Drammatica Silvio D'Amico: tra i suoi maestri, Luca Ronconi e Orazio Costa.\nFavino \u00e8 uno dei fondatori dell'Actor's Center di Roma; \u00e8 inoltre direttore e insegnante presso la Scuola di Formazione del Mestiere dell'Attore \"L'Oltrarno\" di Firenze. Dal 2003 \u00e8 legato all'attrice Anna Ferzetti, da cui ha avuto due figlie.\nCarriera.\nDopo aver recitato in varie produzioni teatrali, debutta in televisione nel 1991 con il film \"Una questione privata\", tratto dall'omonimo romanzo di Beppe Fenoglio e diretto da Alberto Negrin. L'approdo sul grande schermo avviene invece nel 1995 con il film \"Pugili\" di Lino Capolicchio.\nLavora in varie fiction di successo come \"Amico mio\", \"Padre Pio\" e \"Ferrari\". A consacrarlo televisivamente \u00e8 per\u00f2, nel 2006, il ruolo da protagonista nella miniserie \"Gino Bartali - L'intramontabile\", ove veste i panni del celebre ciclista toscano preparandosi con estrema meticolosit\u00e0 al ruolo: arriva infatti a percorrere circa 5000\u00a0km in bicicletta al fine di allenarsi al meglio.\nNe \"L'ultimo bacio\" del 2001, primo grande successo di Gabriele Muccino, interpreta Marco, unico amico felicemente sposato di una compagnia di trentenni affetti dalla sindrome di Peter Pan. Seguono interpretazioni drammatiche quali quella del sergente Rizzo in \"El Alamein - La linea del fuoco\" di Enzo Monteleone (per la quale riceve la candidatura al David di Donatello ed al Ciak d'Oro) e del medico omosessuale Biccio nella seconda regia di Luciano Ligabue \"Da zero a dieci\", oltre a ruoli in commedie quali \"Al cuore si comanda\" con Claudia Gerini, \"Nessun messaggio in segreteria\" al fianco di Carlo Delle Piane e \"Passato prossimo\", opera prima di Maria Sole Tognazzi, al fianco di Paola Cortellesi, Claudio Santamaria e Gianmarco Tognazzi.\nNel 2005 ottiene il ruolo del Libanese, capo carismatico della feroce banda della Magliana nel pluripremiato film \"Romanzo Criminale\" di Michele Placido; sul set ritrova sia Claudio Santamaria che Kim Rossi Stuart, con il quale aveva gi\u00e0 lavorato ne \"Le chiavi di casa\" di Gianni Amelio per un breve cameo tuttavia sufficiente a garantirgli una nomination al Nastro d'argento come attore non protagonista. La nomination si trasforma, questa volta, in una vittoria ex aequo con gli altri due, come miglior attore protagonista. Suo \u00e8 anche il David come attore non protagonista. L'anno successivo debutta nel cinema americano, dove interpreta una piccola parte nel film \"Una notte al museo\" con Ben Stiller, nei panni della statua bronzea di Cristoforo Colombo. Gira poi \"La sconosciuta\" di Giuseppe Tornatore ed ottiene la parte dello scrittore di favole, compagno di vita del co-protagonista Luca Argentero, nel film \"Saturno contro\" di Ferzan \u00d6zpetek.\nIl biennio 2007-2008 \u00e8 quasi tutto \"hollywoodiano\": prima \u00e8 Lord Glozelle, generale a capo delle truppe del perfido Miraz (interpretato da Sergio Castellitto), in \"Le cronache di Narnia - Il principe Caspian\" diretto da Andrew Adamson; poi \u00e8 il capo partigiano Peppi Grotta nel film di Spike Lee \"Miracolo a Sant'Anna\", incentrato sull'eccidio di Sant'Anna di Stazzema. Successivamente \u00e8 protagonista, al fianco di Monica Bellucci e Ksenia Rappoport, della seconda pellicola di Maria Sole Tognazzi, \"L'uomo che ama\", che nel 2008 apre il Festival Internazionale del Film di Roma. Nello stesso anno torna alla fiction con la miniserie \"Pane e libert\u00e0\", in cui interpreta Giuseppe Di Vittorio, uno dei padri del sindacalismo italiano. Nel 2009 recita al fianco di Tom Hanks nel film di Ron Howard \"Angeli e demoni\" (tratto dall'omonimo libro di Dan Brown).\nNel 2010 \u00e8 uno degli attori protagonisti di \"Baciami ancora\" di Gabriele Muccino, per il quale riceve una nuova nomination ai David come miglior attore non protagonista, di \"Cosa voglio di pi\u00f9\" di Silvio Soldini e di \"Figli delle stelle\" di Lucio Pellegrini. Nel 2011 torna ad essere diretto da Pellegrini in \"La vita facile\", affiancato da Stefano Accorsi e Vittoria Puccini. Sul piccolo schermo interpreta invece \"Il generale Della Rovere\", miniserie basata sull'omonimo romanzo di Indro Montanelli.\nIl 2012 \u00e8 un anno di intensa attivit\u00e0 per Favino, che prende parte a diversi film: \"L'industriale\" di Giuliano Montaldo, \"ACAB - All Cops Are Bastards\" di Stefano Sollima e \"Romanzo di una strage\" di Marco Tullio Giordana: in quest'ultimo, inerente ai fatti della strage di piazza Fontana, l'attore romano interpreta l'anarchico Giuseppe Pinelli, ruolo che lo porta a conquistare il suo secondo David come miglior attore non protagonista. Non manca spazio per la commedia: \u00e8 Fulvio in \"Posti in piedi in paradiso\" di Carlo Verdone, accanto a Marco Giallini ed allo stesso Verdone. Nel 2013 torna a lavorare con Ron Howard in \"Rush\", pellicola incentrata sulla Formula 1 degli anni settanta, impersonando Clay Regazzoni. Nello stesso anno l'attore \u00e8 impegnato in un'altra produzione statunitense, il film horror apocalittico \"World War Z\" di Marc Forster con Brad Pitt come protagonista.\nNell'autunno 2013 Favino torna a teatro, come interprete principale e regista (insieme a Paolo Sassanelli) di \"Servo per due\", adattamento italiano della commedia britannica \"One Man, Two Guvnors\" firmata da Richard Bean ed ispirato, come l'opera originale, ad \"Arlecchino servitore di due padroni\" di Carlo Goldoni. Ad agosto 2014 approda alla Mostra internazionale d'arte cinematografica di Venezia con il primo film da regista di Michele Alhaique, \"Senza nessuna piet\u00e0\", di cui Favino \u00e8 protagonista e produttore; per vestire i panni del muratore Mimmo, l'attore ingrassa di venti chili.\nTra il 2014 e il 2016 gira per Netflix la serie internazionale \"Marco Polo\" dove interpreta Nicol\u00f2 Polo, padre di Marco, affiancando il protagonista Lorenzo Richelmy. Nel 2017 \u00e8 protagonista, insieme a Kasia Smutniak, del film \"Moglie e marito\" diretto da Simone Godano, e di \"Chi m'ha visto\" con Beppe Fiorello; inoltre \u00e8 nel cast di \"Rachel\" di Roger Michell e di \"A casa tutti bene\" di Gabriele Muccino. Nello stesso anno interpreta anche una serie di spot pubblicitari per la Barilla.\nNel febbraio 2018, insieme a Claudio Baglioni e Michelle Hunziker, conduce la 68\u00aa edizione del Festival di Sanremo. Nello stesso anno interpreta D'Artagnan nel film \"Moschettieri del re - La penultima missione\" di Giovanni Veronesi. Tra il 2018 e il 2019 porta a teatro, come voce solista, l'adattamento de \"La notte poco prima della foresta\" di Bernard-Marie Kolt\u00e8s, per la regia di Lorenzo Gioielli; sempre nel 2019 \u00e8 protagonista al cinema de \"Il traditore\" di Marco Bellocchio, in cui veste i panni di Tommaso Buscetta, ruolo che gli vale il David come miglior attore protagonista.\nNel 2020 entra a far parte della giuria italiana votante dell'Academy of Motion Picture Arts and Sciences. Nello stesso anno, nonostante lo stop alle produzioni causato dalla pandemia di COVID-19, fa in tempo ad approdare in sala con tre film: \"Hammamet\" di Gianni Amelio, in cui interpreta la controversa figura politica di Bettino Craxi, \"Gli anni pi\u00f9 belli\", film che segna la sua quarta collaborazione con Gabriele Muccino, e \"Padrenostro\" di Claudio Noce, che gli vale la Coppa Volpi per la migliore interpretazione maschile alla 77\u00aa Mostra internazionale d'arte cinematografica di Venezia."}
{"id": "365502", "revid": "64525", "url": "https://it.wikipedia.org/wiki?curid=365502", "title": "Nitrati", "text": ""}
{"id": "365503", "revid": "599013", "url": "https://it.wikipedia.org/wiki?curid=365503", "title": "Ravanello", "text": ""}
{"id": "365504", "revid": "250936", "url": "https://it.wikipedia.org/wiki?curid=365504", "title": "Ravanello selvatico", "text": ""}
{"id": "365507", "revid": "599013", "url": "https://it.wikipedia.org/wiki?curid=365507", "title": "Terrazza", "text": "La terrazza \u00e8 uno spazio architettonico aperto, agibile o anche abitabile accessorio ad un edificio.\nStoria.\nNella storia dell'architettura questo elemento ha avuto scarso utilizzo in epoca classica, in quanto le abitazioni signorili erano ad un piano e chiuse intorno a portici interni. Forse nelle insule romane, che erano abitazioni di vari piani, esistevano dei ballatoi in legno, che avevano per\u00f2 funzione di collegamento.\nA partire dal medioevo dai ballatoi esterni in legno dei castelli e le case torri, chiamato per l'appunto \"torrazzi\" (da cui deriva la parola moderna), si arriva alla tipologia del \"balcone\" in pietra a sbalzo. Famoso \u00e8 il piccolo terrazzo a Verona dove la tradizione vuole che si affacciasse Giulietta ad amoreggiare con Romeo. La terrazza urbana o quella nei grandi giardini delle regge nasce invece nel Rinascimento, quando cambiano i concetti spaziali e prospettici di architettura (Versailles, Giardino di Boboli a Firenze) ecc., per poi svilupparsi nei secoli successivi, (Piazza del Popolo a Roma, Piazzale Michelangelo a Firenze).\nIl \"lastrico solare\" si sviluppa con il Movimento Moderno in architettura a seguito dell'adozione delle coperture piane, in relazione anche al miglioramento delle caratteristiche tecniche dei nuovi materiali. La terrazza diventa con Le Corbusier un vero e proprio spazio architettonico da vivere, comune o privato.\nVilla Savoye e Unit\u00e8 d'Habitation sono gli esempi pi\u00f9 evidenti di come uno spazio di solito amorfo possa divenire uno spazio vitale, denso di funzioni, dove \u00e8 piacevole soggiornare. \nMa l\"'International Style\" usa anche molto i terrazzi in aggetto e le logge, sfruttando la tecnologia del cemento armato: da ricordare i piccoli balconi del Bauhaus, accessori alle singole camere degli studenti, che diventano anche motivo prospettico, o le logge dell'Unit\u00e8 d'Habitation.\nFamose sono le terrazze a sbalzo di Frank Lloyd Wright nella casa sulla cascata \"(The Fallingwater)\", che aggettano vertiginosamente sul torrente creando una delle immagini di ambiente costruito pi\u00f9 suggestive dell'architettura moderna.\nIl Razionalismo Italiano utilizzer\u00e0 il tetto a terrazza con ottimi risultati architettonici in molti edifici, basti ricordare la Villa Malaparte a Capri di Adalberto Libera o i terrazzi aggettanti in cemento armato nelle architetture di Portolago di Armando Bernabiti e Rodolfo Petracco."}
{"id": "365509", "revid": "129019", "url": "https://it.wikipedia.org/wiki?curid=365509", "title": "Blow (film)", "text": "Blow \u00e8 un film del 2001 diretto da Ted Demme.\nLa storia \u00e8 basata su un romanzo di Bruce Porter su George Jung, un trafficante di droga legato al cartello di Medell\u00edn, attivo negli anni settanta e ottanta.\nTrama.\nLa storia \u00e8 raccontata dallo stesso George Jung attraverso un flashback, che comincia negli anni '50, quando il protagonista era solo un bambino. Nato e cresciuto nel Massachusetts da una famiglia di ceto medio, George trascorre il tempo in compagnia del suo migliore amico, Tonno, e ammira molto suo padre Fred, caposquadra di un'impresa di termoidraulica, tanto da supplicarlo di portarlo al lavoro con lui, ogni tanto. In famiglia i problemi non mancano: il padre, pur lavorando sodo e onestamente, non riesce a guadagnare abbastanza per riuscire a garantire lo stile di vita desiderato dalla madre; quest'ultima spesso abbandona la casa, per poi riconciliarsi ogni volta con il marito. Negli anni successivi, nonostante l'impegno ed i numerosi sforzi fatti dal padre per guadagnare di pi\u00f9, la banca gli rifiuta i prestiti, lui \u00e8 costretto a dichiarare bancarotta e a chiudere la sua impresa. Anche se il padre lo rassicura e gli dice di non scoraggiarsi nei brutti momenti, George \u00e8 gi\u00e0 deciso a non condurre la vita onesta ma povera di suo padre.\nNell'estate del 1968, George, ormai adulto, si trasferisce dal Massachusetts in California, assieme all'amico Tonno. Qui fa subito conoscenza con numerose ragazze, che lavorano quasi tutte come hostess per le compagnie aeree; tra di loro c'\u00e8 Barbara, di cui presto si innamora e con la quale fuma i suoi primi spinelli. Per racimolare qualche soldo e pagare l'affitto del loro appartamento, Tonno propone a George di vendere della marijuana scadente a basso costo. Barbara ha per\u00f2 un'idea migliore e li porta da un suo amico, Derek Foreal, che dietro la sua attivit\u00e0 di parrucchiere nasconde un piccolo traffico di marijuana. Convinto da Barbara, Derek diventa il fornitore di George e Tonno. Nel periodo d'oro degli hippies, i due ragazzi iniziano a spacciare droga lungo Manhattan Beach e fanno un sacco di soldi, incontrando sempre pi\u00f9 persone e diventando famosi nella California del sud, tanto che Jung comincia ad essere chiamato amichevolmente \"Boston George\", soprannome che gli rester\u00e0 per tutta la vita.\nQualche tempo dopo George riceve la visita di Kevin Dulli, un vecchio amico. Quest'ultimo, dopo aver provato la droga spacciata da George e Tonno, dice che con roba di qualit\u00e0 potrebbero guadagnare ancora di pi\u00f9 vendendola sull'East Coast, di fronte alle universit\u00e0 e nei luoghi pubblici. Cos\u00ec George informa Derek della cosa e gli chiede di mettersi ufficialmente in societ\u00e0 con lui, diventando il loro fornitore a tempo pieno. Dopo una certa riluttanza, George, Tonno, Barbara, Kevin e Derek si mettono d'accordo e iniziano il traffico. Per trasportare la droga dalla California all'East Coast, George si serve dei bagagli personali di Barbara, che essendo hostess non \u00e8 soggetta ai controlli dell'aeroporto; poi la merce viene ritirata da Kevin, che la vende. Grazie all'abilit\u00e0 di Kevin e George, lo spaccio frutta molte migliaia di dollari, ma in breve la richiesta aumenta e le scorte di droga fornite da Derek non bastano a coprire i bisogni della clientela, ormai estesa a molti stati dell'U.S.A. Per risolvere la situazione, George decide di andare in Messico, a cercare un vero fornitore di marijuana.\nIl gruppo si ritrova cos\u00ec a Puerto Vallarta, nel 1969. Dopo una serie di infruttuosi tentativi, George riesce a trovare un coltivatore di marijuana e promette di portargli 50.000 dollari, purch\u00e9 riservi a lui gran parte della produzione. Il quantitativo di merce \u00e8 tale che Kevin e George sono costretti a rubare un aeroplano per trasportare tutta la droga negli Stati Uniti. Gli affari vanno subito bene, il commercio si estende e nel 1970 il gruppo di George riesce a permettersi una villa con piscina ad Acapulco. George fa conoscere la sua fidanzata ai genitori, ma durante la cena Barbara si sente male e perde sangue dal naso. Il periodo felice finisce di colpo: nel 1972 George viene arrestato per possesso di 330 chili di marijuana e, all'uscita dal tribunale scopre che Barbara \u00e8 malata di cancro. Non si presenta al processo per occuparsi della fidanzata e diventa quindi un latitante. In seguito, la morte di Barbara provoca una rottura del gruppo, cos\u00ec George perde tutti i suoi amici. Rimasto solo, George fa ritorno a casa dei genitori: la madre Ermine, che ha saputo dell'arresto e del traffico di droga, \u00e8 molto intristita e amareggiata dal comportamento del figlio; il padre invece lo accoglie calorosamente e gli offre il suo appoggio, nonostante sia anche lui molto preoccupato. Ma la madre avverte la polizia della presenza del figlio in casa sua, perch\u00e9 vuole che lui regoli i conti con la giustizia.\nGeorge viene detenuto nel carcere di Danbury, dove il suo unico pensiero \u00e8 cercare di uscire il prima possibile. Il suo compagno di cella, Diego Delgado, che \u00e8 in carcere per furto d'auto, tenta subito di socializzare. Lui tronca la discussione dicendo di essere dentro per omicidio e di voler essere lasciato in pace. Per cercare di farsi ridurre la pena, George d\u00e0 lezioni di cultura generale ai detenuti e, per interessarli di pi\u00f9, insegna loro come spacciare droga. \u00c8 da qui che Diego scopre la verit\u00e0 su George: in realt\u00e0, anche Diego \u00e8 uno spacciatore ed ha un piccolo commercio nel Sud America; cerca quindi di convincere George ad allargare il suo traffico alla cocaina. Negli anni passati in prigione, Diego insegna a George tutti i segreti sullo spaccio di cocaina. Rilasciato nel 1976 per buona condotta, George viola la libert\u00e0 vigilata e si reca subito a Cartagena, in Colombia, dove entra in societ\u00e0 con Diego e organizza il traffico di cocaina: superata la diffidenza dell'arrogante Cesar Rosa, un altro noto spacciatore, sar\u00e0 proprio George a viaggiare in aereo e a portare la droga oltre il confine, nascondendola nel doppiofondo delle valigie. Ben presto la richiesta di cocaina comincia a lievitare negli Stati Uniti, cos\u00ec si rende necessario un intero jet per trasportare la droga dalla Colombia. Cos\u00ec George presenta ai soci un pilota di sua conoscenza, Jack Stevens, che per\u00f2 vuole essere pagato il doppio di George e Diego.\nUn giorno Diego chiede a George di andare a ritirare per lui 50 chili di cocaina, depositati presso un locale a Miami Beach. Non appena George si presenta, il proprietario lo minaccia dicendo che non vede Diego da settimane e che vuole i suoi soldi al pi\u00f9 presto. Cos\u00ec George telefona a Diego intimandogli di risolvere la faccenda, ma lui \u00e8 bloccato in una prigione colombiana. George allora trova il modo di smerciare la cocaina: riprende i contatti con Derek Foreal e, dopo aver accertato che la droga \u00e8 di alta qualit\u00e0, comincia a piazzarla. In 36 ore George e Derek riescono a vendere tutti i 50 chili, cos\u00ec il debito con lo spacciatore di Miami Beach \u00e8 saldato. Le capacit\u00e0 di George, per\u00f2, non sono passate inosservate ai vertici dell'organizzazione colombiana che spaccia droga negli Stati Uniti. Nel 1977 George viene condotto con la forza a Medellin, dove oltre a rincontrare Diego viene presentato al boss dell'organizzazione, \"el machico\" Pablo Escobar. Quest'ultimo lo prende subito in simpatia perch\u00e9 vede che ha abilit\u00e0, coraggio e senso dell'onore. Escobar \u00e8 disposto a far diventare George un \"gringo\", cio\u00e8 un intermediario tra la Colombia e gli USA, e gli lascia carta bianca su come gestire il traffico.\nTra gli anni settanta e ottanta, periodo in cui era in pieno vigore il Cartello di Medellin, George e Diego diventano tra i pi\u00f9 importanti spacciatori di droga d'America, dominando il mercato e guadagnando milioni e infine miliardi di dollari. George arriva a gestire un traffico di cocaina che abbraccia tutti gli Stati Uniti, da Hollywood alla East Coast. In questo periodo accumula le sue ingenti risorse economiche presso una banca panamense. George diventa uno degli uomini che introdusse la droga negli USA in modo esponenziale. Al matrimonio di Diego, George conosce Mirtha, di cui si innamora, ma che \u00e8 fidanzata con l'odiato Cesar Rosa; per George, ormai diventato il protetto di Escobar, mandare a monte un matrimonio non \u00e8 un problema. Alla fine sposa Mirtha e si stabilisce in una lussuosa casa. I genitori di George fanno spesso visita al figlio, ma il padre intuisce il motivo dell'improvvisa fortuna di George.\nA questo punto arriva la caduta: Diego lo tradisce, accusandolo di essere stato l'artefice della sua ricchezza e non aver ricevuto nulla in cambio. Prima ruba a George la fiducia con il suo contatto in California, cio\u00e8 Derek, anello fondamentale della catena del traffico sulla West Coast, poi compra un'isola da dove far partire gli aerei carichi di droga, usandola come base personale e tagliando completamente George fuori dal giro. Cos\u00ec lui si ritira dal traffico pi\u00f9 grande della sua vita, poich\u00e9 ormai ha accumulato abbastanza denaro da vivere nel lusso. Intanto la figlia di George e Mirtha, Kristina Sunshine Jung, viene al mondo. Al momento della nascita George ha un attacco cardiaco dovuto al suo eccesso di droga. Da quel momento decide di mettere la testa a posto e di disintossicarsi. Passano cinque anni, durante i quali George non ha pi\u00f9 contatti con il giro e si occupa con amore della sua bambina, oltre a vedere spesso i suoi genitori. Per il suo 38\u00ba compleanno Mirtha organizza una grande festa in cui invita molti dei vecchi amici di George, tra cui anche Derek, il quale si scusa con lui per aver lasciato che Diego lo tradisse, essendo in seguito stato tradito anch'egli dall'ex socio di George. Quella sera, per\u00f2, degli agenti dell'FBI e della DEA, travestiti da camerieri, irrompono nella casa e arrestano la maggior parte degli invitati. Accusano George per possesso di droga, anche se la poca cocaina acquistata da Mirtha era per uso personale. In realt\u00e0 gli stavano addosso da molto tempo, aspettando che lui facesse anche il minimo passo falso. Per George, il dispiacere pi\u00f9 grande \u00e8 veder portare via sua figlia Kristina da un agente mentre lui \u00e8 in manette.\nDeciso a non presentarsi al suo processo, prima di lasciare la citt\u00e0 George si reca dai suoi anziani genitori. Mentre la madre \u00e8 furibonda perch\u00e9 il figlio \u00e8 finito su tutti i giornali come criminale, il padre rimane fiducioso del fatto che lui potr\u00e0 comunque cavarsela, e lo saluta con tristezza. Volendo portare la sua famiglia il pi\u00f9 lontano possibile per evitare di essere rintracciato dalla polizia, George cerca di prelevare i risparmi accumulati in banca, ma scopre che il suo conto \u00e8 stato espropriato dal governo panamense. Rimasta povera e latitante, nel 1987 la famiglia Jung si ritrova a vivere in una modesta casa a Liberty City, in Florida. Mirtha litiga spesso con George, che sta cercando disperatamente un lavoro. Questa tensione influisce negativamente su Kristina, che vede discutere i genitori per questioni di soldi ogni giorno, esattamente come George quand'era piccolo. Ma lui ama la sua bambina, al punto da prometterle di non vivere senza di lei. La situazione precipita: Mirtha, dopo una litigata furibonda, fa arrestare George mettendogli della cocaina nel portabagagli e ponendo fine alla sua copertura. George rimane in prigione fino al 1990.\nNel frattempo, Mirtha chiede il divorzio e l'affidamento della piccola Kristina. Quest'ultima, che adesso ha 8 anni, nutre molto rancore verso suo padre, cosa che lo fa intristire ancora di pi\u00f9. George, una volta uscito di prigione, cerca di rimettersi in sesto e soprattutto di ritrovare l'affetto della figlia, cosa che gli riesce solo parzialmente. Kristina, infatti, vede suo padre all'uscita da scuola ma non si fida completamente di lui; inoltre Mirtha lo accusa di non averle pagato mai gli alimenti. Una volta, durante un'amichevole chiacchierata con la figlia, scopre che le piacerebbe tanto andare in California. Intravedendo la possibilit\u00e0 di rifarsi una vita insieme alla figlia, George le promette che prima o poi la porter\u00e0 in California con lui. George contatta ancora una volta i suoi vecchi amici del giro, tra cui Derek e Kevin Dulli, tentando un'ultima spedizione di cocaina, ma una volta scaricata la merce negli Stati Uniti, i compagni lo fanno arrestare per salvarsi dall'FBI. A questo punto George viene definitivamente condannato a 60 anni di reclusione nel carcere di Otsville. Questa \u00e8 per lui una grave sconfitta, non tanto per essere stato incastrato ancora dai suoi amici, ma per aver tradito la promessa fatta alla figlia.\nPoco tempo dopo il suo arresto, George viene a sapere che suo padre Fred, gravemente ammalato, \u00e8 ormai prossimo alla morte. Vedendosi rifiutato ogni permesso, George incide un messaggio per lui, rinnovandogli la sua profonda stima e confessandogli di aver capito, dopo tanti anni, che i soldi non sono la felicit\u00e0, cosa che Fred gli aveva detto quand'era bambino. La scena finale si svolge nell'Istituto Federale di Otsville, dove si vede un George quasi sessantenne, dimesso e stanco, che saltuariamente ha delle visioni della figlia adulta che lo viene a trovare. Ammette in cuor suo di non aver condotto una bella vita e che ormai sente di aver solo \"un brandello di cuore che mi tiene ancora in vita\". Nel finale del film compaiono due scritte in bianco: la prima recita \u00abGeorge Jung sar\u00e0 liberato dall'Otisville Federal Correctional Institute nel 2015\u00bb, mentre la seconda frase dice \u00abKristina Sunshine Jung non ha ancora visitato suo padre\u00bb. Alla fine del film appare una foto raffigurante il vero George Jung.\nProduzione.\n\"Blow\" \u00e8 arrivato per la prima volta nelle sale italiane il 21 settembre 2001; la data di uscita originale \u00e8 il 6 aprile 2001 (USA). Il film \u00e8 stato in produzione per il periodo compreso fra febbraio e maggio 2000; le riprese sono state svolte in Canada, Messico e USA.\nA proposito dell'atmosfera vissuta durante le riprese del film, Pen\u00e9lope Cruz ha dichiarato che quando si lavora con Johnny Depp bisogna stare attenti ai suoi scherzi. In particolare l'attore \u00e8 solito usare una \"fart machine\", ovvero un aggeggio che riproduce i rumori delle flatulenze. La Cruz ha aggiunto inoltre che lavorare con Depp per lei \u00e8 sempre un piacere \"perch\u00e9 \u00e8 un tipo alla mano, generoso, divertente... uno dei pi\u00f9 gentili e genuini che abbia mai conosciuto\".\nCitazioni.\nLa frase di chiusura del film, \"Ormai non trovo pi\u00f9 cavalli bianchi o belle donne alla mia porta\", \u00e8 un tributo alla canzone \"Lucky Man\" degli Emerson, Lake &amp; Palmer.\nRiconoscimenti.\nIl film, che ha ricevuto durante l'edizione dei Razzie Awards 2001 una nomination come Peggior attrice per Pen\u00e9lope Cruz, \u00e8 stato un successo al botteghino ed \u00e8 stato apprezzato notevolmente dal grande pubblico."}
{"id": "365512", "revid": "124123", "url": "https://it.wikipedia.org/wiki?curid=365512", "title": "Charles Demuth", "text": "Biografia.\nDemuth, nato a Lancaster in Pennsylvania, studi\u00f2 presso l'Accademia delle Belle Arti di Philadelphia dove conobbe, alla locanda che gestiva, William Carlos Williams. Da l\u00ec nacque un'amicizia che sarebbe durata poi per tutta la vita.\nUna volta terminati gli studi a Filadelfia, Demuth si trasfer\u00ec per studio a Parigi presso l'Acad\u00e9mie Colarossi e l'Acad\u00e9mie Julian: qui divenne parte del movimento artistico dell'Avant garde. La comunit\u00e0 artistica si rivel\u00f2 inoltre capace di accettare l'omosessualit\u00e0 di Demuth.\nNell'ambiente parigino conobbe anche Marsden Hartley, semplicemente avvicinandosi ad un gruppo di artisti americani a tavola e chiedendo se poteva sedersi con loro. Demuth aveva molto senso dell'umorismo e amava i doppi sensi. Marsden Hartley gli chiese di diventare membro permanente del loro gruppo.\nAttraverso Hartley Demuth conobbe Alfred Stieglitz e divenne membro del Gruppo Stieglitz. In 1926, per la prima volta, ebbe un'esposizione personale presso una galleria di New York, gestita dal suo amico e compagno Alfred Stieglitz.\nDemuth venne o ferito quando era bambino (all'et\u00e0 di soli quattro anni) o contrasse la poliomielite o la tubercolosi all'anca che lo rese zoppo e lo costrinse ad usare un bastone da passeggio. Svilupp\u00f2 in seguito il diabete e fu una delle prime persone negli Stati Uniti a ricevere l'insulina. Pass\u00f2 gran parte della sua vita in condizioni di salute precarie, morendo a Lancaster all'et\u00e0 di soli 51 anni a causa di complicazioni diabetiche.\nIl suo dipinto pi\u00f9 famoso, \"The Figure 5 in Gold\", fu ispirato dalla poesia del suo amico William Carlos Williams \"The Great Figure\". Questo \u00e8 uno di nove ritratti che Demuth cre\u00f2 per onorare il suo amico. Dipinse ritratti anche per artisti come Georgia O'Keeffe, Arthur Dove, Charles Duncan, Marsden Hartley, John Marin e per scrittori quali Gertrude Stein, Eugene O'Neill Wallace Stevens e Williams.\nNe cre\u00f2 uno anche per l'intrattenitore travestito Bert Savoy."}
{"id": "365517", "revid": "1983214", "url": "https://it.wikipedia.org/wiki?curid=365517", "title": "Differita", "text": "Con il termine differita si intende quel particolare metodo di trasmissione televisiva o radiofonica, via cavo o via etere che non avviene contemporaneamente alla realizzazione della trasmissione o allo stesso evento mediatico.\nApprofondimento.\nLo studio o canale televisivo cura la regia del programma e lo preregistra su videocassetta VHS o altro supporto di memorizzazione, definito copia master di archivio, che potr\u00e0 in seguito essere riutilizzato pi\u00f9 volte per la messa in onda. \nQuesto sistema, introdotto in Italia per la prima volta dalle nascenti reti private a cavallo tra gli anni settanta e gli ottanta, si affianca alla cosiddetta diretta, che consiste nella diffusione dell'evento in simultanea al suo svolgimento e realizzazione tecnica. \nLa differita viene utilizzata in generale per trasmissioni satiriche e di intrattenimento o talk show su fatti di cronaca e attualit\u00e0, o anche per quiz a premi. Invece per telegiornali, dibattiti politici, festival musicali o eventi sportivi di grande interesse generale si favorisce solitamente la diretta, anche se ci sono delle rilevanti eccezioni, come il Festivalbar. "}
{"id": "365518", "revid": "16073", "url": "https://it.wikipedia.org/wiki?curid=365518", "title": "Upanishads", "text": ""}
{"id": "365520", "revid": "1429175", "url": "https://it.wikipedia.org/wiki?curid=365520", "title": "Mario Sironi", "text": "\u00c8 stato anche scultore, architetto, illustratore, scenografo e grafico. Negli anni Trenta ha teorizzato e praticato il ritorno alla pittura murale.\nBiografia.\nLa stagione giovanile.\nSironi nasce a Sassari il 12 maggio 1885 da Enrico (Milano, 1847 \u2013 Roma, 1898) e da Giulia Villa (Firenze, 1860 \u2013 Bergamo, 1943) dei quali \u00e8 il secondo di sei figli.\nNella sua famiglia ci sono architetti, artisti, musicisti. Il nonno materno, Ignazio Villa (Milano, 1813 - Roma, 1895), scultore e scienziato, costruisce a Firenze nel 1850-52 la Casa Rossa, notevole esempio di neogotico italiano. Lo zio paterno Eugenio Sironi (Como 1828-1894), fratellastro di Enrico - e, nella storiografia recente, erroneamente confuso con lui - \u00e8 l'autore del Palazzo della Provincia di Sassari, 1873-1880. Il padre Enrico si laurea ingegnere nel 1873 e lavora a Sassari e a Roma. La madre Giulia Villa, cui l'artista sar\u00e0 sempre legatissimo, aveva invece studiato canto, mentre la sorella Cristina era pianista.\nLa formazione di Sironi avviene a Roma, dove la famiglia si trasferisce un anno dopo la sua nascita. Qui, dopo la prematura morte del padre nel 1898, compie gli studi tecnici. Intanto legge Schopenhauer, Nietzsche, Heine, Leopardi, i romanzieri francesi, studia il pianoforte, suonando soprattutto Wagner, e fin da piccolo si dedica al disegno.\nNel 1902 si iscrive alla facolt\u00e0 di ingegneria, ma l'anno successivo \u00e8 colpito da una crisi depressiva, primo sintomo di un disagio esistenziale che lo accompagner\u00e0 tutta la vita. Abbandona quindi l'universit\u00e0 e, incoraggiato dallo scultore Ximenes e dal pittore Discovolo, si iscrive alla Scuola Libera del Nudo in via Ripetta. In questo periodo incontra Boccioni (che, nonostante qualche momento di incomprensione, \u00e8 l'amico pi\u00f9 caro della sua giovinezza) e Severini, frequenta la cerchia di Prini e lo studio di Balla. Seguendo quest'ultimo si avvicina al divisionismo (\"La madre che cuce\", 1905-1906), che interpreta per\u00f2 senza incrinare la solidit\u00e0 delle forme. Sempre in questo periodo compie i primi viaggi: nel maggio-agosto 1906 si reca a Parigi, dove si trova anche Boccioni; nell'estate 1908 e per vari mesi del 1910-11 \u00e8 a Erfurt, in Germania, ospite dell'amico scultore Felix Tannenbaum.\nLa stagione futurista e gli anni di guerra.\nA partire dal 1913, ispirato dall'opera di Boccioni, si avvicina al futurismo, che interpreta per\u00f2 alla luce della sua incessante ricerca volumetrica. Nel 1914 partecipa alla \u201cLibera Esposizione Internazionale Futurista\u201d da Sprovieri a Roma e alla declamazione di \"Piedigrotta \"di Cangiullo. Nel 1915 si trasferisce per breve tempo a Milano, dove collabora alla rivista \u201cGli Avvenimenti\u201d ed entra nel nucleo dirigente del futurismo. Allo scoppio della guerra si arruola nel Battaglione Volontari Ciclisti, di cui fanno parte anche Boccioni, Marinetti, Sant\u2019Elia, Funi, Russolo, e in dicembre firma il manifesto futurista \"L'orgoglio italiano.\"\nNel 1916 escono i primi interventi critici sul suo lavoro: il primo \u00e8 di Boccioni, che definisce i suoi disegni una \u201cmanifestazione artistica illustrativa eccezionalmente originale e potente\u201d; il secondo \u00e8 di Margherita Sarfatti, che sottolinea in lui \u201cun'arte di sintesi e di semplificazione estrema\u201d. Riprende intanto a combattere nel Genio Civile, dopo aver seguito i corsi per Ufficiali Fotoelettrici a Torino e a Padova. \u00c8 in prima linea fino al 1918, quando viene spostato all'Ufficio Propaganda, dove collabora con Bontempelli alla rivistina di trincea \u201cIl Montello\u201d.\nIl dopoguerra. Dalla Metafisica al Novecento italiano.\nNel marzo 1919 rientra a Roma dopo il congedo. Nello stesso periodo partecipa alla Grande Esposizione Nazionale Futurista, esponendo quindici opere prevalentemente sul tema della guerra. Ormai, per\u00f2, suggestioni metafisiche mutuate da Carr\u00e0 e De Chirico pervadono la sua pittura. In luglio tiene la prima personale a Roma, da Bragaglia.\nSempre a luglio Sironi sposa Matilde Fabbrini, da cui avr\u00e0 due figlie: Aglae nel 1921 e Rossana nel 1929. In settembre, per\u00f2, parte per Milano senza la moglie, che le ristrettezze economiche non gli permettono di portare con s\u00e9. Nascono in questo periodo, anche dalle suggestioni della realt\u00e0 cittadina, i suoi paesaggi urbani. Si avvicina intanto al fascismo e Marinetti lo ricorda gi\u00e0 nell'ottobre 1919 alle riunioni del Fascio milanese.\nNel gennaio 1920, con Funi, Dudreville e Russolo, Sironi firma il \"Manifesto futurista.\" \"Contro tutti i ritorni in pittura\", che nonostante il titolo contiene gi\u00e0 molte istanze del futuro Novecento Italiano. In marzo partecipa a una collettiva nella neonata Galleria Arte, dove espone per la prima volta i paesaggi urbani. Il ciclo dei paesaggi urbani rappresenta uno dei vertici dell'arte sironiana, ma anche uno dei temi meno compresi dalla critica recente. \u00c8 utile, a questo proposito, riprendere la lettura compiuta dalla Sarfatti, che vi individua la tragicit\u00e0 e quella che chiama, con espressione nietzscheana e dannunziana, la \u201cglorificazione\u201d. Sironi, cio\u00e8, infonde negli elementi tragici forza e grandiosit\u00e0. Accanto alla pittura, peraltro, l'artista continua a dedicarsi al disegno e all'illustrazione: dal 1922 al 25 luglio 1943 sar\u00e0 il principale illustratore del \"Il Popolo d'Italia;\" sul quotidiano di Benito Mussolini dal 1922 al 1926 far\u00e0 delle caricature molto pesanti degli antifascisti dell'epoca. Disegner\u00e0 copertina e contenuti della \"Rivista Illustrata\" de \"Il Popolo d'Italia\" rifacendosi all'immaginario collettivo dell'interventismo, della guerra e della vittoria fino alle tappe successive del fascismo. Dal 1922 per quasi ventanni illustrer\u00e0 mensilmente la copertina della rivista \"Gerarchia\", sempre di Mussolini. Per tutto il periodo del regime Sironi sar\u00e0 il principale promotore, artefice e organizzatore dello stile fascista, anche nelle mostre.\nNel dicembre 1922 fonda, con Bucci, Dudreville, Funi, Malerba, Marussig e Oppi, il Novecento Italiano, che si presenta per la prima volta a Milano, alla Galleria Pesaro nel marzo 1923. Animato dalla Sarfatti, il movimento aspira a una \u201cmoderna classicit\u00e0\u201d, cio\u00e8 a una forma classica, priva di pittoricismi ottocenteschi, filtrata attraverso una sintesi purista. Il pensiero di Platone, e in particolare il \"Filebo\", con il suo richiamo alle forme geometriche \u201cbelle in se\u201d, \u00e8 spesso ricordato dalla scrittrice nelle sue pagine critiche sul gruppo.\nNel 1924 Sironi partecipa alla Biennale di Venezia col gruppo novecentista (ribattezzatosi \u201cSei pittori del Novecento\u201d per l'assenza di Oppi). Qui espone quattro dipinti tutti sul tema della figura, tra cui \"L'architetto\" e \"L'allieva \"che restano fra i suoi massimi capolavori, ma la sua presenza passa quasi inosservata. .\nDel \u201cNovecento\u201d Sironi \u00e8 la personalit\u00e0 pi\u00f9 rappresentativa. Fin dal 1925 entra a far parte del Comitato Direttivo ed espone alle mostre nazionali e internazionali del gruppo (nel 1926 a Milano alla I Mostra del Novecento Italiano e a Parigi alla Galerie Carminati; nel 1927 a Ginevra, Zurigo, Amsterdam, L'Aja; nel 1929 a Milano alla II mostra del Novecento Italiano e alle rassegne di Nizza, Ginevra, Berlino, Parigi; nel 1930 a Basilea, Berna, Buenos Aires; nel 1931 a Stoccolma, Oslo, Helsinki). Intanto dal 1927, e fino al 1931, scrive come critico d'arte su \"Il Popolo d'Italia\".\nIntorno al 1930 conosce Mim\u00ec Costa, alla quale, tra alterne vicissitudini, rimarr\u00e0 legato il resto della vita. Sempre nel 1930 esce la sua prima monografia, firmata da Giovanni Scheiwiller.\nGli anni Trenta. La pittura murale..\nNel 1931 \u00e8 invitato con una sala personale alla I Quadriennale di Roma ma, nonostante l'appoggio di Ojetti, non ottiene premi. La sua pittura, del resto, intorno al 1929-30 venti abbandona il segno nitido della prima stagione novecentista e attraversa un periodo espressionista, caratterizzato da una approssimazione della figura e da una violenza della pennellata che disorienta la maggior parte dei critici. Sempre nel 1931 Sironi \u00e8 incaricato di eseguire la vetrata \"La Carta del Lavoro\" per il Ministero delle Corporazioni a Roma, che termina nel 1932; e due grandi tele per il Palazzo delle Poste a Bergamo: \"Il Lavoro nei campi\" o \"L'Agricoltura\" e \"Il Lavoro in citt\u00e0\" o \"L'Architettura, \"che completa nel 1934. \nLungo il decennio si dedica sempre pi\u00f9 alla grande decorazione, trascurando il quadro da cavalletto, che considera ormai una forma insufficiente. La pittura murale, per lui, non \u00e8 solo una tecnica, ma un modo radicalmente diverso (antico e classico, ma anche nuovo e fascista, perch\u00e9, come afferma lui stesso, \u201csociale per eccellenza\u201d di pensare l'arte. La grande decorazione infatti \u00e8 un'arte indipendente dal possesso individuale e dal collezionismo privato, perch\u00e9 si incontra per le strade, nelle piazze, nei luoghi di lavoro. \u00c8 un'arte che ridimensiona l'importanza del mercato e delle mostre (un muro non si pu\u00f2 vendere n\u00e9 esporre, se non in forma effimera) e stimola la committenza dello Stato. \u00c8 un'arte infine che sollecita gli artisti a misurarsi con temi alti e potenti, e con una nuova concezione dello spazio, favorendo il superamento dell'intimismo. Tuttavia per Sironi la pittura murale non deve cadere nel contenutismo n\u00e9 tantomeno nella propaganda. In questo senso la sua pittura murale, pur avendo dato espressione all'ideologia fascista (non alle leggi razziali, che l'artista non ha mai condiviso), ne \u00e8 per molti aspetti indipendente, proprio per il suo valore stilistico e formale.\nL'artista teorizza il ritorno alla grande decorazione soprattutto in due testi programmatici: \"Pittura\" \"murale \"(\u201cIl Popolo d'Italia\u201d, 1\u00ba gennaio 1932) e il \"Manifesto della Pittura Murale,\" firmato anche da Campigli, Carr\u00e0 e Funi (\u201cColonna\u201d, dicembre 1933), al cui spirito aderiscono anche per\u00f2 altri artisti, come ad esempio Francesco Olivucci. Tutto il decennio lo vede affannato in una serie di lavori monumentali, in cui, superate le sprezzature espressioniste, adotta una composizione multicentrica, spesso a riquadri, governata da una spazialit\u00e0 e una prospettiva prerinascimentali. Nel 1932 disegna due altorilievi per la Casa dei Sindacati Fascisti a Milano, poi realizzati da Bertolazzi e Zaniboni. Nel 1933 alla V Triennale coordina gli interventi di pittura murale, chiamando i migliori artisti italiani a realizzare decorazioni monumentali. Lui stesso esegue il grande \"Lavoro\", oltre a opere plastiche e architettoniche. (\u00c8 in questa occasione, tra l'altro, che si rinfocolano le polemiche anti-novecentiste, iniziate intorno al 1931 e animate soprattutto da Farinacci e dal suo giornale \u201cIl Regime Fascista\u201d. Sironi, fatto oggetto di violenti attacchi, difende con articoli appassionati le ragioni del \u201cNovecento\u201d). Nel 1934 partecipa con Terragni al concorso per il Palazzo del Littorio di Roma, progettando rilievi e pitture murali. Nella seconda met\u00e0 del decennio esegue l'affresco \"L'Italia tra le Arti e le Scienze \"nell'Aula Magna dell'Universit\u00e0 di Roma (1935); il mosaico \"L'Italia corporativa \"(1936-1937, oggi al Palazzo dei Giornali, Milano); gli affreschi \"L'Italia, Venezia e gli Studi\" per Ca' Foscari a Venezia (1936-1937) e \"Rex imperator\" e \"Dux\" per la Casa Madre dei Mutilati a Roma (1936-1938); il mosaico \"La Giustizia tra la Legge\", \"la Forza e la Verit\u00e0 \"per il Palazzo di Giustizia di Milano (1936-1939); due grandi bassorilievi per l'Esposizione Internazionale di Parigi (1937); la vetrata \"L'Annunciazione\" per la chiesa dell'Ospedale di Niguarda a Milano (1938-1939). Nel 1939 progetta interventi scultorei per il concorso per il \"Danteum\", nel gruppo di lavoro diretto da Terragni. Fra il 1939 e il 1942 collabora con Muzio al Palazzo de \u201cil Popolo d'Italia\u201d, realizzando le decorazioni della facciata e di alcuni interni, e intervenendo anche nel progetto architettonico.\nAccanto alle grandi imprese decorative non bisogna dimenticare i complessi allestimenti architettonici, tra cui nel 1932 quello di varie sale della Mostra della Rivoluzione Fascista; nel 1933 di molte parti della Triennale di Milano; nel 1934 della Sala dell'Aviazione nella Grande Guerra alla Mostra dell'Aeronautica italiana; nel 1935 del Salone d'Onore alla Mostra Nazionale dello Sport; nel 1936 del Padiglione Fiat alla Fiera Campionaria di Milano; nel 1937 della sala dell'Italia d'Oltremare all'Expo Internazionale di Parigi; nel 1939 di una parte della Mostra Nazionale del Dopolavoro a Roma. \u00c8 un impegno senza tregua, le cui scadenze assillanti compromettono perfino la sua salute. Lungo il decennio riduce radicalmente, invece, la partecipazione a mostre, anche se tiene due importanti personali alla Galleria Milano (1931 e 1934).\nDalla caduta del fascismo all'ultima stagione espressiva.\nNel settembre 1943 Sironi aderisce alla Repubblica di Sal\u00f2, seguendo con crescente angoscia l'evolversi degli eventi.\nIl 25 aprile rischia anche di essere fucilato: esce in strada fra gli spari, a Milano, e viene fermato a un posto di blocco da una brigata partigiana. Sarebbe stato ucciso se Gianni Rodari, che faceva parte della brigata e l'aveva riconosciuto, non gli avesse firmato un lasciapassare. Alla disperata amarezza per il crollo delle sue illusioni civili e politiche si aggiunge lo strazio per il suicidio della figlia Rossana, che si toglie la vita a diciotto anni nel 1948. Non smette comunque di lavorare. Nella sua pittura, per\u00f2, alla potente energia costruttiva si sostituisce spesso uno sfaldarsi delle forme e un allentarsi della sintassi compositiva. E non \u00e8 un caso che uno dei suoi ultimi cicli pittorici sia dedicato all\u2019\"Apocalisse\".\nNel 1949-1950, Sironi aderisce al progetto della importante collezione Verzocchi, sul tema del lavoro, inviando, oltre ad un autoritratto, l'opera intitolata appunto \"Il lavoro\". La collezione Verzocchi \u00e8 attualmente conservata presso la Pinacoteca Civica di Forl\u00ec.\nPoco considerato da critici come Longhi, Venturi, Argan, in questi anni rifiuta polemicamente di partecipare alle Biennali di Venezia, ma continua a esporre in Italia (Triennale di Milano, 1951; Quadriennale di Roma, 1955) e all'estero (mostra itinerante negli Stati Uniti, con Marino Marini, nel 1953). Esegue inoltre scenografie e costumi per il teatro (\"Tristano e Isotta\", 1947, per la Scala di Milano; \"I\" \"Lombardi alla Prima Crociata\", 1948, e \"Don Carlos\", 1950, per il Teatro Comunale di Firenze; \"Medea \"e \"Il Ciclope\", 1949, per il Teatro Romano di Ostia). Nel 1955 esce la monografia, tuttora fondamentale, \"Mario Sironi pittore\" di Agnoldomenico Pica. Nel 1956 \u00e8 eletto Accademico di San Luca.\nLa sua salute intanto si deteriora, anche per il sopraggiungere di un'artrite progressiva. Nell'agosto 1961 \u00e8 ricoverato in una clinica di Milano per una broncopolmonite. Muore pochi giorni dopo, il 13 agosto.\nNel 1985 \u00e8 stato donato da Aglae e Andrea Sironi un gruppo di opere composto da 509 disegni, 29 manoscritti, 8 cartoni, 42 tempere e disegni al Centro studi e Archivio della Comunicazione di Parma. Ad oggi, questo fondo \u00e8 pubblico e interamente consultabile. \nNumerose le grandi retrospettive che hanno ripercorso la storia della complessa attivit\u00e0 dell'artista (Palazzo Reale, Milano, 1973 e 1985; St\u00e4dtische Kunsthalle, D\u00fcsseldorf, 1988; Galleria Nazionale d'Arte Moderna, Roma, 1993-1994; Vittoriano, Roma, 2015)."}
{"id": "365521", "revid": "1566286", "url": "https://it.wikipedia.org/wiki?curid=365521", "title": "Sergio Tofano", "text": "Considerato ottimo attore del teatro e del cinema italiano, nella sua lunga carriera fece seguire all'attivit\u00e0 di attore e regista quella di scrittore; artista poliedrico, come fumettista \u00e8 il creatore del personaggio del \"Signor Bonaventura\", pubblicato per la prima volta nel 1917 sul \"Corriere dei Piccoli\" e destinato a notevole successo, oggetto di trasposizioni teatrali e cinematografiche.\nBiografia.\nAttore.\nMentre frequentava l'universit\u00e0, studi\u00f2 anche recitazione all'Accademia di Santa Cecilia e, dopo la laurea in Lettere, conseguita discutendo una tesi sul ruolo del brillante nel teatro italiano, si dedic\u00f2 completamente al teatro entrando nel 1909 nella compagnia di Ermete Novelli, nel 1912 in quella del Teatro a sezioni Quattro Fontane e dal 1912 al 1923 in quella di Virgilio Talli e, dal 1924 al 1926, in quella di Dario Niccodemi, divenendo infine capocomico, nel 1928. Si spos\u00f2 nel 1923 con Rosetta Cavallari, anch'essa attrice, dalla quale ebbe un figlio, Gilberto Tofano, futuro regista teatrale e televisivo.\nFu alla guida di compagnie teatrali con attori come Luigi Almirante, Evi Maltagliati, Luigi Cimara, Vittorio De Sica, Giuditta Rissone, Olga Vittoria Gentili; interprete elegante, bravissimo nel comporre figure caricaturali e macchiette tendenti al grottesco, ma anche caratteri profondamente umani, cre\u00f2 personaggi di notevole forza e significato. Interpret\u00f2 lavori di molteplici autori, da Moln\u00e1r a Shaw, da Romains a Pirandello, da Machiavelli a Moli\u00e8re, da Anton \u010cechov a Henrik Ibsen, a Kaiser, a Bertolt Brecht.\nDagli anni trenta agli anni settanta lavor\u00f2 anche per il cinema dando prova di notevoli capacit\u00e0, recitando in oltre cinquanta lungometraggi cinematografici esordendo nel 1931 nel film \"La segretaria privata\" per poi lavorare negli anni anche con importanti registi del cinema italiano come Mario Mattoli, Luigi Comencini, Pasquale Festa Campanile, Nanni Loy, Bernardo Bertolucci e Mario Monicelli.\nFu anche regista cinematografico, dirigendo \"Cenerentola e il Signor Bonaventura\" (1942) e \"Gian Burrasca\" (1943). \nDagli esordi della televisione di stato italiana recit\u00f2 in sceneggiati televisivi degli anni cinquanta e sessanta come \"Orgoglio e pregiudizio\" (1957), \"L'idiota\" (1959), \"Mastro don Gesualdo\" (1964), \"Il conte di Montecristo\" (1966), \"I promessi sposi\" (1967), \"Le mie prigioni\" (1968, dal romanzo omonimo di Silvio Pellico), e \"I fratelli Karamazov\" (1969) oltre che alla serie televisiva de \"Le inchieste del commissario Maigret\", una prima volta nel 1965, nell'episodio \"L'affare Picpus\", nella prima stagione, e nella terza stagione, nel 1968, nell'episodio \"Il cadavere scomparso\".\nDisegnatore e scrittore.\nOltre che come attore, sua attivit\u00e0 principale, lavor\u00f2 anche come illustratore e fumettista, firmandosi Sto. Esord\u00ec nel 1906 sulla rivista \"Pupazzetto\", diretta da Yambo il quale lo presenter\u00e0 a suo padre, il capocomico Ermete Novelli che poi lo assumer\u00e0 come attore nella sua compagnia; nel 1908 realizz\u00f2 copertine per la testata \"Il giornalino della Domenica\" e, dal 1914 al 1923, collabor\u00f2 ad altre riviste come \"La lettura\" e \"Il Numero\" e, per il \"Corriere dei Piccoli\" cre\u00f2 nel 1917 il personaggio del \"Signor Bonaventura\", protagonista di una delle pi\u00f9 famose serie a fumetti del periodo la cui fama divenne tale da portare alla pubblicazione di diversi volumi illustrati e, dal 1927 al 1953, a sei commedie teatrali dove il personaggio venne interpretato da Tofano stesso e, negli anni cinquanta, il personaggio divenne testimonial pubblicitario per il programma televisivo \"Carosello\" oltre che di concorsi a premi. Sempre sul \"Corriere dei Piccoli\" pubblic\u00f2 nel 1921 una versione della \"Vispa Teresa\" e, nel 1925, la serie a fumetti \"Taddeo e Veneranda\". Lavor\u00f2 anche nel campo pubblicitario e in quello della moda partecipando anche a mostre del settore e collaborando con diverse riviste come \"Vanity Fair\" e \"La Donna\".\nScrisse e illustr\u00f2 libri di favole come \"Storie di cantastorie\" e \"I cavoli a merenda\" (1920). Sulla sua esperienza in teatro, e sul teatro italiano in generale, scrisse il saggio \"Il teatro all'antica italiano\", ancora oggi ritenuto da molti docenti di teatro una delle letture fondamentali per aspiranti attori, registi e commediografi.\nUltimi anni.\nNel 1953 gli venne affidato l'incarico di insegnare all'Accademia nazionale d'arte drammatica fondata da Silvio D'Amico alternando questa attivit\u00e0 con quella di attore nelle prime fiction televisive. Durante la pensione, dal 1960, continu\u00f2 l'attivit\u00e0 presso l'accademia apparendo ancora in ruoli televisivi. Lo stesso anno la moglie, che soffiriva di crisi depressiva, si suicid\u00f2. Negli anni sessanta lavor\u00f2 anche per il cinema, con registi come Nanni Loy, Mario Monicelli, Pasquale Festa Campanile.\nMor\u00ec nel 1973 e venne seppellito nella tomba di famiglia del Cimitero Maggiore di Milano, dov'\u00e8 anche la moglie."}
{"id": "365522", "revid": "181699", "url": "https://it.wikipedia.org/wiki?curid=365522", "title": "Ermanno Wolf-Ferrari", "text": "Biografia.\nNato a Venezia con il nome di Ermanno Wolf da padre tedesco e da madre italiana, aggiunse al proprio cognome quello materno, Ferrari, nel 1895. Wolf-Ferrari studi\u00f2 musica sin dalla prima infanzia, anche se la musica non era il suo interesse esclusivo (anzi da bambino desiderava diventare un pittore, proprio come il padre e il fratello Teodoro Wolf Ferrari). \nLa sua formazione si svolse tra Venezia e Monaco di Baviera, dove egli prese coscienza del proprio futuro di compositore. A 19 anni lasci\u00f2 il conservatorio (Conservatorio Benedetto Marcello di Venezia) e ritorn\u00f2 nella citt\u00e0 natale, dove lavor\u00f2 come maestro di coro ed ebbe l'occasione di conoscere Arrigo Boito e Giuseppe Verdi. L'opera \"Cenerentola\" ebbe un esito infelice e spinse Wolf-Ferrari a soggiornare nuovamente a Monaco. \nRinnov\u00f2 progressivamente il proprio stile operistico, rimanendo equidistante sia dalle esperienze atonali di Arnold Sch\u00f6nberg sia dal Verismo di Francesco Cilea e Giacomo Puccini; i veri modelli sono Mozart e Rossini per la loro levit\u00e0, ma anche la tarda esperienza verdiana, in special modo quella del Falstaff. L'attivit\u00e0 di operista lo tenne impegnato per circa trent'anni: particolarmente fortunato fu l'incontro con il teatro di Carlo Goldoni, di cui traspose in musica \"Le donne curiose\" (1903), \"I quatro rusteghi\" (1906), \"La vedova scaltra\" (1931) ed \"Il campiello\" (1936). In queste opere l'autore assume il Settecento a modello di eleganza, compostezza ed equilibrio formale, che sono i motivi principali del loro successo nei teatri di tutto il mondo.\nSi dedic\u00f2 anche alla direzione d'orchestra, dirigendo al Teatro Coccia di Novara \"La forza del destino\" di Verdi.\nNegli ultimi anni di vita Wolf-Ferrari scelse di dedicarsi soprattutto alla produzione strumentale. Da essa non traspare la minima traccia dei grandi rivolgimenti apportati dalla Seconda scuola di Vienna: emerge piuttosto un senso di spontanea cantabilit\u00e0 e trasparenza. Nacquero sotto questo segno pagine come la \"Suite Concertino\" per fagotto e orchestra, del 1932, e l\"'Idillio-Concertino\" per oboe, due corni e archi. Del 1936 sono la \"Suite Veneziana\" e un \"Trittico per orchestra\".\nNegli anni della Seconda guerra mondiale fiorirono ancora il \"Concerto\" per violino e quello per violoncello (1944); va menzionato ancora, nell'ultimissimo periodo di vita del compositore, un interessante \"Piccolo Concerto per corno inglese, due corni e archi\", risalente al 1947, un anno prima della morte, avvenuta a Venezia in Palazzo Malipiero dove aveva passato gli ultimi anni della sua vita col\u00e0 ricevendo le visite dei suoi moltissimi estimatori."}
{"id": "365523", "revid": "124123", "url": "https://it.wikipedia.org/wiki?curid=365523", "title": "Redwald dell'Anglia orientale", "text": "Era figlio di Tytila (il cui nome \u00e8 la forma anglo-sassone del gotico Totila). Raedwald fu il primo sovrano dell'Anglia orientale a ricevere gli insegnamenti cristiani e il battesimo (dalla missione di Canterbury) e diede un notevole contributo alla sopravvivenza di questa religione durante l'apostasia dell'Essex e del Kent. A partire dal 616 egli divenne il sovrano pi\u00f9 potente a sud del fiume Humber: durante il suo regno, l'Anglia Orientale divenne molto potente, arrivando, secondo Beda il Venerabile, ad estendere il suo \"imperium\" su tutti gli altri regni anglosassoni. Stando alla \"Cronaca Anglo-Sassone\", Raedwald fu riconosciuto come Bretwalda. Apparterrebbe a lui la famosa nave funeraria del sito di sepoltura di Sutton Hoo.\nBiografia.\nLa fonte pi\u00f9 antica e pi\u00f9 completa su Raedwald \u00e8 l\"'Historia ecclesiastica gentis Anglorum\" di Beda il Venerabile, che colloca il regno di Raedwald tra l'arrivo della missione di Agostino di Canterbury nel Kent (597) e il matrimonio e la conversione di Edvino di Deira (625-626). Una serie di annali di tarda compilazione e di incerta autorit\u00e0 ricordano due volte la sua morte, nel 599 e nel 624, mentre \u00e8 probabile che la data del 599 sia quella della morte di Tytila e dell'ascesa sul trono di Raedwald.\nDurante la giovinezza di Raedwald le casate degli altri regni iniziarono a darsi una stabilit\u00e0: Etelberto del Kent (che regn\u00f2 dal 560 ca. al 616) spos\u00f2 Berta, figlia cristiana del sovrano franco Cariberto di Parigi, Ceawlin del Wessex, il sovrano pi\u00f9 potente a sud dell'Humber, respinse le incursioni di Aethelberht dal Kent fino al 584 ca., quando, dopo aver combattuto coi Britanni nell'Oxfordshire, il suo potere svan\u00ec e Aethelberht raggiunse un'autorit\u00e0 simile. Nel regno di Mercia Creoda, discendente di Icel, afferm\u00f2 la supremazia della sua famiglia.\nA nord dell'Humber, i due regni di Deira (con capitale York) e di Bernicia (che aveva il suo centro a Bamburgh) avevano dinastie rivali. Aella di Deira regn\u00f2 fino al 588, lasciando alla sua morte la figlia Acha e il figlio Edwin e un altro fratello o sorella. La dinastia di Bernicia (alleata del Wessex) estese la sua influenza su Deira e Edwin fu costretto a crescere in esilio alla corte di Cadfan ap Iago del Gwynedd. Con diverse guerre il berniciano re Aethelfrith consolid\u00f2 il potere della Northumbria e attorno al 604 pose Deira sotto il suo dominio.\n\u00c8 Beda a dire che Raedwald discendeva da Wuffa, l'eponimo fondatore della dinastia dei Wuffinga Nacque tra il 560 e il 580 ed era forse il fratello pi\u00f9 anziano di Eni. Forse durante gli anni Novanta del VI secolo spos\u00f2 una pagana di cui non si sa il nome e dalla quale ebbe almeno due figli: Raegenhere (forse il pi\u00f9 anziano) ed Eorpwald. Ebbe anche un altro figlio o forse un figliastro, Sigeberto, un nome atipico tra quelli dei Wuffinga ma tipico della dinastia dei Sassoni dell'Est. Sledda dell'Essex (che regn\u00f2 dal 587 circa al 604) spos\u00f2 Ricula, sorella di Etelberto del Kent. Aethelberht sostenne la successione del nipote Saeberht, nell'Essex ed entrambi i re divennero cristiani poco dopo. \u00c8 stato suggerito che la moglie di Raedwald fosse stata in precedenza sposata a un membro di questa famiglia e che Sigeberht fosse (come afferma Guglielmo di Malmesbury) figliastro di Raedwald. Sigeberht (che fu allevato nel paganesimo) si guadagn\u00f2 l'inimicizia di Raedwald, che lo esili\u00f2 in Gallia, forse per proteggere la propria linea dinastica.\nSe ci\u00f2 \u00e8 corretto, il matrimonio di Raedwald lo port\u00f2 direttamente nella sfera di influenza del Kent e dell'Essex, anche se con una propria autonoma autorit\u00e0. Il fatto di maggiore rilievo della prima fase del suo regno fu l'arrivo di Agostino di Canterbury e della missione evangelizzatrice inviata da Roma da papa Gregorio I e, agli inizi del VII secolo, la conversione di Aethelberht e Saeberht, e l'instaurazione del vescovato nel Kent e nell'Essex.\nRaedwald ricevette i Sacramenti cristiani nel Kent, probabilmente su invito di Aethelberht, che potrebbe essere stato il promotore del suo battesimo (attorno al 605). In questo modo Raedwald si alline\u00f2 con l'autorit\u00e0 di Aethelberht. Secondo Beda, comunque, anche durante la vita di Aethelbert Raedwald costru\u00ec una leadership nell'Inghilterra meridionale per s\u00e9 e per la sua nazione. Nell'Anglia Orientale la conversione di Raedwald al Cristianesimo non fu accettata da tutti i suoi familiari e neppure dalla moglie. Per questo lei e i suoi maestri pagani persuasero probabilmente Raedwald a non seguire in modo diligente la nuova fede, tant'\u00e8 che nel suo tempio c'erano due altari, uno dedicato a Cristo e uno per gli antichi dei pagani (cosa, comunque, non cos\u00ec strana durante la fase del primo Cristianesimo britannico). La parola esatta di Beda era che il secondo altare (arulam) era per 'le vittime di demoni'\nAethelfrith, colui che costru\u00ec la Northumbria, spos\u00f2 Acha, figlia di Aella di Deira, e la persuase a esiliare il fratello Edwin, cos\u00ec da distruggere la discendenza di Deira e lasciare la dinastia berniciana senza rivali per il comando della Northumbria. Edwin trov\u00f2 ospitalit\u00e0 presso re Cearl di Mercia, di cui spos\u00f2 la figlia, da cui ebbe due figli. Il nipote di Edwin, Hereric, in esilio nel regno britannico dell'Elmet, fu ucciso a tradimento l\u00e0. Edwin fugg\u00ec in diversi regni, trovando poi protezione presso Raedwald (attorno al 615). Fu trattato con familiarit\u00e0 da Raedwald e dalla sua compagnia reale ed a nulla servirono i tentativi di Aethelfrith di corrompere Raedwald affinch\u00e9 uccidesse Edwin.\nEdwin rifiut\u00f2 anche di scappare e poi ricevette la visita di uno straniero che conosceva le decisioni di Raedwald. Secondo la \"Vita Sancti Gregorii\" scritta a Whitby questo straniero era Paolino, un membro della missione di Canterbury, che fece balenare a Edwin la speranza del supporto di Raedwald e la prospettiva che un giorno lui stesso avrebbe avuto un grande potere come mai prima nessun sovrano inglese aveva avuto. Paolino ebbe da Edwin l'assicurazione che avrebbe accettato i suoi insegnamenti religiosi se fosse sopravvissuto e se avesse raggiunto un tale potere. Alla fine, ammonito anche dalla moglie pagana che la fiducia di un sovrano ospite non doveva essere tradita, per quanto preziosi e grandi potessero essere le ricompense promesse, Raedwald rifiut\u00f2 le offerte di Aethelfrith di Northumbria e decise per la guerra.\nRaedwald mise insieme rapidamente un esercito e marci\u00f2 contro la Northumbria prima che Aethelfrith potesse mettere insieme le sue truppe: la battaglia avvenne sulla riva sinistra del fiume Idle, tra Gainsborough e Bawtry, nel 616. Anche se il figlio di Raedwald, Raegenhere, trov\u00f2 la morte nello scontro, la battaglia fu favorevole alle truppe dell'Anglia Orientale: Aethelfrith, re di Northumbria, fu ucciso, i suoi figli fuggirono a Nord tra i Pitti e gli Scoti ed Edwin divenne il nuovo re di Northumbria.\nIn quello stesso periodo mor\u00ec anche Aethelberht del Kent a cui successe il figlio Eadbald, non ancora convertito al Cristianesimo. Anche Saebert dell'Essex mor\u00ec e i suoi tre figli si spartirono il regno, scacciando il vescovo Mellito. La missione di Canterbury fu quasi del tutto spostata in Gallia per ragioni di sicurezza e in questo periodo Raedwald si trov\u00f2 a essere l'unico sovrano cristiano d'Inghilterra. Ma lungo in avanzia della sua morte, mentre il suo regno, la missione nel Kent era stata reintrodotta completamente.\nDa questo momento il potere di Raedwald crebbe enormemente al punto che fu riconosciuto come \"Bretwalda\" e che Beda gli riconosce l\"'imperium\" che era stato di Ceawlin e di Aethelberht. Egli fu anche chiamato con l'appellativo di \"Rex Anglorum\". E tutto ci\u00f2 grazie al debito di riconoscenza che Edwin aveva nei suoi confronti. Solo dopo la morte di Raedwald Edwin acquist\u00f2 grande potere, convertendosi poi come promesso al Cristianesimo (e spos\u00f2 la sorella di Eadbald del Kent).\nSecondo alcuni studiosi, sarebbe di Raedwald la nave funeraria di Sutton Hoo (nel Suffolk), sebbene non ci siano prove certe di ci\u00f2."}
{"id": "365528", "revid": "466539", "url": "https://it.wikipedia.org/wiki?curid=365528", "title": "Baia di San Paolo", "text": "Baia di San Paolo o St. Paul's Bay (in maltese San Pawl il-Ba\u0127ar; in italiano, storico, anche \"San Paolo a Mare\") \u00e8 una localit\u00e0 di Malta situata nella zona nord-est dell'isola, a 16 chilometri dalla capitale La Valletta, costituita dall'unione dei centri abitati di Bu\u0121ibba e Qawra.\nDal 2018 \u00e8 il centro abitato pi\u00f9 popolato dell'isola di Malta e dell'arcipelago maltese; al settembre 2019 la popolazione residente era di abitanti, ma si stima che possa raggiungere i 60.000 durante il periodo estivo, per via dei villeggianti maltesi e stranieri che si stabiliscono nella zona per trascorrere le vacanze.\nLe localit\u00e0 di Burmarrad, Qawra, Bu\u0121ibba, Xemxija, L-Imselliet e San Martin, cos\u00ec come parte di Il-Bidnija, Mistra e G\u0127ajn Tuffie\u0127a formano il Consiglio locale di St. Paul's Bay, che comprende anche le due piccole Isole di San Paolo. L'area si estende per un totale di 14,47 chilometri quadrati.\nOrigine del nome.\nIl nome attuale della localit\u00e0 si rif\u00e0 al luogo naufragio di san Paolo, documentato negli \"Atti degli Apostoli\", tradizionalmente situato presso le isole situate nella baia, chiamate appunto Isole di San Paolo, intorno al 60 d.C.. Tra le pi\u00f9 antiche testimonianze dell'evento, la chiesa di San Pawl Milqi (San Paolo Naufrago) del XVII secolo dedicata al santo, costruita sul sito archeologico di una preesistente villa romana.\nStoria.\nL'area intorno a St. Paul's Bay \u00e8 stata abitata fin dalle epoche pi\u00f9 antiche; sono infatti state rinvenute testimonianze archeologiche databili all'incirca intorno al IV millennio a.C. che attestano la presenza di insediamenti nella zona. Fra di esse, notevoli sono in particolare le rovine dei templi megalitici ancora visibili a Bugibba e a Xemxija, dove sono state ritrovarte anche tombe di epoca cartaginese. Con l'arrivo dei Romani sull'isola nel 218 a.C. la baia venne utilizzata come approdo per piccole flotte, come dimostra il ritrovamento di diverse ancore sul fondo marino. Sempre intorno a Xemkija rimangono i resti di una antica strada romana e di piccoli edifici termali.\nIn epoca medievale l'area fu tendenzialmente abbandonata, in quanto esposta a frequenti incursioni piratesche; solo alcuni piccoli presidi rimasero a difesa dell'area. Con l'arrivo sull'isola dei cavalieri dell'Ordine di San Giovanni nel 1530, l'area venne dotata di nuove fortificazioni, nella paura costante di un possibile attacco da parte ottomana. La pi\u00f9 imponente e la pi\u00f9 antica fra queste postazioni di difesa ancora visible \u00e8 la cosiddetta \"Torre di Wignacourt\", dal nome del Gran Maestro sotto il cui regno ne venne ultimata la costruzione nel 1610. Di pochi anni successiva \u00e8 la costruzione di un'altra torre di guardia ancora oggi presente a Qawra, edificata nel 1637. Nel 1715 entrambe le torri vennero dotate di batterie costiere di difesa, nel piano di una generale riorganizzazione dei presidi della parte nord dell'isola; una di queste sopravvive ancora, non pi\u00f9 attiva, a Xemxija.\nLa baia fu uno dei punti di sbarco dell'esercito francese in occasione dell'invasione di Malta nel 1798. Il 10 giugno le prime truppe sbarcarono a Mellieha, agli ordini del comandante Louis Baraguey d'Hilliers e presero facilmente il possesso della cittadina e dell'area circostante.\nNel XIX secolo la localit\u00e0 perse gradualmente la sua funzione di presidio militare, assumendo la dimensione di piccolo villaggio abitato principalmente da pescatori. Nel 1901 la popolazione del centro era di soli 185 residenti. A seguito dell'armistizio dell'8 settembre 1943, la Baia di St. Paul diede rifugio a 76 navi militari italiane, fra cui la \"Andrea Doria\" e la \"Duilio\", salpate da Taranto e consegnatesi agli alleati per sfuggire alla rappresaglia tedesca dopo la resa.\nDopo la fine del conflitto, la zona fu oggetto di una notevole espansione turistica e residenziale, che ne ha causato un notevole aumento della popolazione. Ad oggi, la localit\u00e0 \u00e8 una delle pi\u00f9 frequentate per attivit\u00e0 di intrattenimento e vacanziere.\nSociet\u00e0.\nEvoluzione demografica.\nIn particolare negli ultimi anni (dal 2009 al 2019) l'aumento della popolazione del distretto \u00e8 aumentato notevolmente, alimentato dal \"boom\" urbanistico e turistico dell'intera isola. Dal 2009 al 2019 l'incremento degli abitanti nel Consiglio locale \u00e8 stato del 56%.\nTradizioni e folclore.\nLa localit\u00e0 celebra la propria festa cittadina il 26 luglio, giorno della solennit\u00e0 dedicata a Maria Addolorata, patrona della citt\u00e0. In tale occasione, il paese viene addobbato da drappi celebrativi ed una parata si svolge lungo le strade cittadine, seguita da una esibizione di fuochi d'artificio.\nSport.\nLa citt\u00e0 \u00e8 rappresentata nel locale campionato calcistico dal Sirens FC; la squadra ha partecipato nella stagione 2019-20 alla massima serie nazionale ed esordir\u00e0 in UEFA Europa League nel 2020-21. Un omonimo (ma ad esso non affiliato) club di pallanuoto, il Sirens Acquatic Sport Club, ha conquistato per 9 volte il campionato nazionale (l'ultima nel 2005)."}
{"id": "365532", "revid": "287204", "url": "https://it.wikipedia.org/wiki?curid=365532", "title": "Raoul Wallenberg", "text": "Biografia.\nRaoul Wallenberg era un esponente della dinastia imprenditoriale svedese dei Wallenberg. Fu inviato a Budapest in Ungheria in missione diplomatica e incominci\u00f2 ben presto a prendersi carico, per conto del \"War Refugee Board\" statunitense, della difficile condizione degli Ebrei nell'Ungheria occupata dalle forze naziste.\nConsegn\u00f2 a molti Ebrei dei certificati con bandiera svedese e stemma della corona svedese: le persone che portavano con s\u00e9 questi cosiddetti \"passaporti Wallenberg\" erano al sicuro dai nazisti e non venivano deportate nei campi di concentramento.\nWallenberg istitu\u00ec anche cucine da campo, ospedali, orfanotrofi e scuole per gli Ebrei ungheresi superstiti, istitu\u00ec una \"zona sicura\" comprendente 31 case e ostelli speciali che ospitavano circa 33.000 persone.\nNegli ultimi giorni di guerra svent\u00f2 il piano nazista di far esplodere due ghetti, salvando cos\u00ec circa 100.000 persone.\nRaoul Wallenberg fu imprigionato dalle truppe sovietiche nel 1945 e di lui non si seppe pi\u00f9 nulla. In seguito l'Unione Sovietica dichiar\u00f2 che mor\u00ec nel palazzo della Lubjanka nel 1947. \nSecondo il cacciatore di nazisti Simon Wiesenthal ci sono prove certe della sua esistenza in vita dopo tale data come detenuto in un ospedale psichiatrico in URSS a seguito di un suo sciopero della fame (come citato in un capitolo a lui dedicato del libro \"Giustizia, non vendetta\"). \nIl 17 ottobre 1989 l'URSS ha riconosciuto l'arresto di Wallenberg come un \u00abtragico errore\u00bb, restituendo tutti gli effetti personali del diplomatico svedese alla sorella invitata appositamente a Mosca. L'URSS aveva nelle settimane precedenti invitato i cittadini sovietici attraverso la TV a fornire informazioni utili per risolvere l'enigma Wallenberg. In ogni caso, sulla base del referto dell'epoca stilato da un medico morto nel 1953, fu confermata la morte per attacco cardiaco nel luglio 1947 e dichiarato che il corpo di Raoul Wallenberg fu cremato e sotterrato in una fossa comune presso il monastero Donskoj di Mosca. La sorella continu\u00f2 a sperare che Wallenberg fosse vivo all'insaputa delle autorit\u00e0 sovietiche.\nNel 2001 si chiuse l'inchiesta di una commissione russo-svedese. Da parte svedese rest\u00f2 il dubbio che Wallenberg visse prigioniero molti anni dopo il 1947, mentre da parte russa si ritenne che probabilmente lo svedese fu fucilato per essersi rifiutato di collaborare col KGB e perch\u00e9 la Svezia non fu interessata a uno scambio di prigionieri. La Svezia chiese comunque scusa ai familiari di Wallenberg per non aver mai preso in considerazione le richieste effettivamente ricevute da Mosca per uno scambio di prigionieri."}
{"id": "365533", "revid": "110157", "url": "https://it.wikipedia.org/wiki?curid=365533", "title": "Semgallia", "text": "La Semgallia (o Semigallia, recte Semgalia, in lettone \"Zemgale\") \u00e8 una delle quattro regioni storiche e culturali riconosciute dalla costituzione della Lettonia.\nGeografia.\nSituata a sinistra del corso del fiume Daugava, la regione confina con numerose altre regioni baltiche ricche di storia, quali la Livonia (attuale \"Vidzeme\" in lingua lettone, storicamente la parte meridionale di quella che fu la Livonia Svedese) a nord-est, la Samogizia a sud, la Curlandia ad ovest e la Letgallia a est; \u00e8 infine bagnata dalle acque del Golfo di Riga nella parte settentrionale.\nLa conformazione della Semgallia \u00e8 principalmente pianeggiante e basso-collinare. Il Lielupe \u00e8 il fiume principale della regione, dopo la Daugava.\nLa citt\u00e0 principale \u00e8 Jelgava, (in tedesco \"Mitau\"), che fu la capitale del Ducato di Curlandia e Semigallia dal XV al XVIII secolo.\nSuddivisioni amministrative.\nLa regione della Semigallia \u00e8 composta dal distretto cittadino di Jelgava, capoluogo e centro pi\u00f9 popoloso, e dai distretti di Bauska e Dobele. \u00c8 inoltre suddivisa nei circondari municipali di Auce, Baldone, Dobele, Engure, Iecava, Jaunpils, Jelgava, Ozolnieki, Rund\u0101le, T\u0113rvete, Tukums e Vecumnieki.\nStoria.\nLa Semgallia \u00e8 una delle quattro regioni storiche e culturali ufficiali in cui \u00e8 suddivisa la Lettonia.\nCome stabilito dalla costituzione dello stato del 1922, (ripresa poi nel 1993), la Semgallia viene considerata una singola unit\u00e0 amministrativa con la Selonia; \u00e8 in effetti sin dal XIII secolo che quest'ultimo territorio, pi\u00f9 piccolo, \u00e8 parte della Semgallia, anche se non mancano gli aspetti per i quali viene talora ritenuto una vera e propria quinta regione a s\u00e9 stante.\nNello stemma della Lettonia, la Semgallia \u00e8 rappresentata in unione con la Curlandia (in lettone \"Kurzeme\"), a causa della storica connessione fra questi due territori.\nLa regione prende il nome dalla popolazione baltica dei semigalli, trib\u00f9 di ceppo baltico che popol\u00f2 l'area fin dal periodo altomedievale, e che fu una delle pi\u00f9 resistenti alla penetrazione dell'Ordine Livoniano.\nIl 1290 si pu\u00f2 considerare come la data della definitiva sconfitta dei semigalli ad opera dell'Ordine, e del permanente stabilirsi di quest'ultimo sul territorio della regione, che venne cristianizzata e divenne parte Confederazione della Livonia.\nLa Prima guerra del nord (detta anche \"Guerra di Livonia\") si concluse, nel 1561, con la definitiva dissoluzione dell'Ordine Livoniano. L'ultimo Gran Maestro, il nobile di origine tedesca Gotthard Kettler secolarizz\u00f2 le terre dell'Ordine, e fece della Semgallia una delle due regioni costitutive del Ducato di Curlandia e Semigallia, entit\u00e0 statale legata a vincoli di vassallaggio al Granducato di Lituania prima e, dal 1569, alla Confederazione polacco-lituana poi.\nAlla fine del XVIII secolo il piccolo ducato cadde in misura sempre crescente sotto l'influenza russa, fino ad essere assorbito nel 1795, nella forma del governatorato di Curlandia, all'interno dell'Impero zarista.\nOccupata dall'esercito tedesco tra il 1915 e il 1918, la Semgallia divenne parte della Lettonia indipendente nel 1922, e segu\u00ec da allora le sorti dello stato baltico, dalla sua annessione all'Unione Sovietica (1940) fino al raggiungimento della nuova indipendenza negli anni Novanta.\nAttrazioni turistiche.\nLe attrazioni turistiche principali sono legate al passato ducale della regione: il Palazzo Jelgava, il pi\u00f9 grande edificio in stile barocco dei paesi baltici, ed il palazzo di Rund\u0101le situato presso Bauska, residenza estiva dei duchi di Curlandia."}
{"id": "365534", "revid": "125451061", "url": "https://it.wikipedia.org/wiki?curid=365534", "title": "Letgallia", "text": "La Letgallia, nota anche come Letgalia (in letgallo: \"Latgola\"; in lettone: \"Latgale\"; in polacco: \"\u0141atgalia\"; in tedesco: \"Lettgallen\"; in russo: \"Latgaliya\"), \u00e8 una delle quattro regioni storico-culturali della Lettonia. \u00c8 situata nella parte orientale del territorio a nord del fiume Daugava. Mentre la Lettonia \u00e8 tradizionalmente di religione luterana, la Letgallia \u00e8 a maggioranza cattolica.\nNella regione risiede una consistente percentuale di popolazione di etnia russa, in particolare nella citt\u00e0 di Daugavpils, una minoranza di bielorussi e una significativa comunit\u00e0 di polacchi. La regione aveva una vasta comunit\u00e0 ebraica quasi completamente cancellata dall'Olocausto e da successive emigrazioni. \nLa Letgallia \u00e8 una delle regioni pi\u00f9 povere d'Europa e, contrariamente al resto della Lettonia, la popolazione dell'area ha espresso voto negativo all'adesione all'Unione Europea.\nNome.\nStoricamente, sono state usate diverse forme del nome \"Letgallia\".\nDal 2004, l'uso della lingua letgalla \u00e8 stato oggetto del pi\u00f9 grande sondaggio e studio sociolinguistico/etnolinguistico d'Europa, condotto dalla \"R\u0113zekne Augstskola\" e dal \"Centre d'\u00c9tude Linguistiques Pour l'Europe\".\nNel 2011, 97.600 persone nella regione parlavano il lettone, che \u00e8 una forma standardizzata delle variet\u00e0 locali del dialetto alto lettone.\nStoria.\nIn origine la Letgallia era popolata dai letgalli, una trib\u00f9 baltica che si insedi\u00f2 nei territori dei finni mescolandosi in seguito con le popolazioni slave. La lingua parlata era il latgallico che \u00e8 stato la base del lettone. La lingua \u00e8 tuttora parlata da parte della popolazione ed \u00e8 stata standardizzata una sua forma scritta separata dalla lingua statale. \nNell'epoca compresa fra il X e il XII secolo la Letgallia era parte degli stati di Jersika, Atzele e T\u0101lava; il territorio della Letgallia comprendeva delle aree che oggi fanno parte della Livonia (\"Vidzeme\") e della Russia. Nel XIII secolo l'area fu conquistata dall'Ordine di Livonia e incorporata nella Livonia.\nNel 1561 la Letgallia fu annessa alla Polonia, con il trattato di Oliva, infatti gran parte della Livonia fu ceduto alla Svezia ma la parte di Livonia che comprendeva la Letgallia era rimasta alla Polonia, quest'area venne chiamata Inflantia. In questo periodo la lingua venne influenzata dal polacco e si evolse in modo separato dal lettone parlato in altre parti del paese. \nNel 1772 la Letgallia entr\u00f2 a far parte dell'Impero russo e nel 1831 inizi\u00f2 un periodo di russificazione nel corso del quale l'uso della lingua latgalliana fu proibito. Il divieto fu sospeso nel 1904 e inizi\u00f2 un periodo di risveglio nazionalista. Diversi personaggi pubblici della Letgallia, in occasione del congresso di Rezekne (1917) si schierarono a favore della riunificazione con il resto della Lettonia che avvenne nel 1920.\nDopo l'occupazione da parte dell'Unione Sovietica nel 1940 i villaggi pi\u00f9 orientali del distretto di Abrene furono annessi e fanno tuttora parte della Russia.\nIn Letgallia \u00e8 stata da poco ultimata la pi\u00f9 grande inchiesta sociolinguistica e etnolinguistica d'Europa, condotta dalla \"R\u0113zeknes Augstskola\" e dal \"Centre d'\u00c9tudes Linguistiques pour l'Europe\"."}
{"id": "365535", "revid": "628767", "url": "https://it.wikipedia.org/wiki?curid=365535", "title": "Golfo di Riga", "text": "Il golfo di Riga, anche noto come baia di Riga o golfo di Livonia (; in estone \"Liivi Laht\"; ) \u00e8 un'ampia baia del mar Baltico situata fra la Lettonia e l'Estonia.\nLa superficie complessiva del golfo \u00e8 di circa 18.000\u00a0km\u00b2, la profondit\u00e0 massima \u00e8 di 67\u00a0m.\nL'isola estone di Saaremaa lo separa parzialmente dal resto del mar Baltico, nel mezzo del golfo si trova l'isola di Ruhnu appartenente all'Estonia.\nGeografia.\nFisica.\nL'Organizzazione idrografica internazionale definisce il limite occidentale del golfo di Riga come \"Una linea che parte da Lyser Ort (57\u00b034' N), in Lettonia, fino all'estremo sud dell'isola di \u00d6sel, attraverso quest'isola fino a Pammana (22\u00b0 34' E): da qui, si dirige verso Emmaste, l'estrema S di Dag\u00f6, per poi dirigersi a Tahkuna e all'estremo nord dell'insediamento: infine, volge a Spithami nel nord del Paese estone\".\nTra i fiumi principali che sfociano vi sono il Daugava, il P\u00e4rnu, il Lielupe, il Gauja e il Salaca, nei pressi del confine tra Estonia e Lettonia.\nLe pi\u00f9 importanti isole del golfo includono Saaremaa, Kihnu e Ruhnu, tutte estoni. La prima, che \u00e8 la maggiore per dimensione, si estende per 2.673\u00a0km\u00b2 ed \u00e8 responsabile delle acque salmastre del Golfo di Riga, in quanto lo \"protegge\" parzialmente dal Mar Baltico.\nPolitica.\nLe principali citt\u00e0 che si affacciano sul golfo sono Riga, in Lettonia; P\u00e4rnu, in Estonia e Kuressaare sull'isola estone di Saaremaa.\nSalinit\u00e0.\nIl flusso d'acqua dolce che entra dal Mar Baltico nel golfo rappresenta il 2% del suo volume totale. Il cos\u00ec stretto collegamento con il Mar del Nord porta l'acqua a rimanere nel Baltico per una media di 30 anni. Queste due caratteristiche rendono il Mar Baltico una delle pi\u00f9 grandi masse d'acqua salmastra del mondo. Il Golfo di Riga ha una concentrazione salina nella media per il Mar Baltico, che si aggira tra le 6 e le 10 parti per 1000. L'acqua dolce ha una concentrazione di 0,5 per 1000, mentre per l'acqua di mare il valore \u00e8 di circa 30 parti per 100. Uno strato pi\u00f9 salato si \u00e8 formato ad una profondit\u00e0 di circa 70 metri.\nInverno.\nIn inverno, la maggior parte o tutta la baia di solito congela. Tale fenomeno \u00e8 dovuto alla bassa salinit\u00e0 e alla parziale chiusura delle isole all'ingresso del golfo che rende meno mosse le acque. Quando ghiaccia, molte persone decidono di camminare sulla baia. Il ghiaccio pi\u00f9 doppio era spesso 90\u00a0cm ed \u00e8 stato registrato nell'inverno del 1941-1942. La pesca nel ghiaccio \u00e8 una fonte tradizionale di cibo nella stagione fredda e rimane un'attivit\u00e0 comune ancora oggi. Di solito, lo strato si scioglie tra marzo e aprile. Alla fine del marzo 2013, 200 persone hanno dovuto essere salvate con elicotteri e mezzi di soccorso perch\u00e9 finire in acqua."}
{"id": "365536", "revid": "767487", "url": "https://it.wikipedia.org/wiki?curid=365536", "title": "Non pi\u00f9, tutto ascoltai", "text": "La scena con rond\u00f2 Non pi\u00f9, tutto ascoltai K 490, composta in realt\u00e0 del recitativo citato e dell'aria \"Non temer, amato bene\", fu inserita da Wolfgang Amadeus Mozart come nuovo inizio del secondo atto del suo \"Idomeneo\" nel marzo 1786 quando quest'opera doveva essere rappresentata privatamente nel palazzo del principe Auersperg.\nIn questa rappresentazione privata, il barone Pulini doveva interpretare la parte tenorile; al conte Augus Hartzfeld, pi\u00f9 che buon musicista e amico di Mozart, era riservata la parte di violino obbligato. Si trattava quindi di dilettanti ed a questi erano riservate le parti aggiunte all'opera.&lt;br&gt;\nQuesto fatto \u00e8 in ogni caso meno importante della maturazione e del conseguente diverso linguaggio raggiunto da Mozart a distanza di cinque anni dalla composizione dell'\"Idomeneo\". Le parti aggiunte sono piuttosto affini a \"Le nozze di Figaro\" opera a cui stava lavorando il compositore. Da tutto ci\u00f2 scaturisce l'odierno rifiuto ad inserire queste parti nella rappresentazione dell'opera risultando le stesse musicalmente poco coerenti con il resto dell'opera. Questi inserti risultano inoltre sufficientemente indipendenti, quasi fossero stati pensati per un concerto vocale ed in questa veste trovano oggi la loro migliore collocazione.\nMozart in una lettera inviata al padre parla di \"Non pi\u00f9, tutto ascoltai ...\" come di una scena con rond\u00f2. In verit\u00e0 solo la parte pi\u00f9 animata pu\u00f2 essere ricondotta ad un rond\u00f2 mentre per il tema principale \u00e8 senz'altro pi\u00f9 consona la definizione di gavotta che pi\u00f9 si addice alla teatralit\u00e0 e drammaticit\u00e0 della scena.\nLa scena vede Idamante che dichiara in suo amore per Ilia che in cuor suo crede che egli ami Elettra alla quale sembrano portarlo le circostanze e la volont\u00e0 del padre Idomeneo.&lt;br&gt;\nSi tratta dunque di un'aria d'amore che inizia con un ampio recitativo in Do maggiore in cui l'orchestra \u00e8 rappresentata solomente dagli archi. Il sentimento di Idamante si evolve ed il recitativo passa attraverso varie fasi (allegro, adagio, andante, allegro assai, andante) per condurci all'aria in cui agli archi si aggiungono i clarinetti, i fagotti, i corni ed il violino obbligato che introduce il tema principale.&lt;br&gt;\nIl violino seguir\u00e0 la voce con vari arabeschi sino alle parole \"Non mi posso ...\", momento dal quale rivestir\u00e0 il ruolo di semplica accompagnamento. Si torna quasi ad un recitativo che introduce la fase pi\u00f9 concitata. Il violino solo introdurr\u00e0 il tema \"Alme belle che vedete le mie pene\" mantenendo un ruolo primario sino alla fine dell'aria a sostegno e valorizzazione della parte vocale."}
{"id": "365537", "revid": "17654", "url": "https://it.wikipedia.org/wiki?curid=365537", "title": "K 490", "text": ""}
{"id": "365542", "revid": "104458", "url": "https://it.wikipedia.org/wiki?curid=365542", "title": "Ferdinando II di Germania", "text": ""}
{"id": "365544", "revid": "4711", "url": "https://it.wikipedia.org/wiki?curid=365544", "title": "New Orleans (Louisiana)", "text": ""}
{"id": "365546", "revid": "212348", "url": "https://it.wikipedia.org/wiki?curid=365546", "title": "Indiani Pueblo", "text": ""}
{"id": "365547", "revid": "4711", "url": "https://it.wikipedia.org/wiki?curid=365547", "title": "Missile cruise", "text": ""}
{"id": "365551", "revid": "4711", "url": "https://it.wikipedia.org/wiki?curid=365551", "title": "Bernard L. Montgomery", "text": ""}
{"id": "365554", "revid": "2150982", "url": "https://it.wikipedia.org/wiki?curid=365554", "title": "St. Julian's", "text": "St. Julian's\n o San \u0120iljan (in italiano storico anche \"San Giuliano\") \u00e8 una citt\u00e0 maltese situata lungo la costa, a nord della capitale La Valletta, conosciuta per il turismo basato su locali notturni e ristoranti nell'area detta \"Paceville\".\nStoria.\nPrima del 1800 l'area oggi occupata da St. Julian's era praticamente deserta, fatta eccezione per il palazzo Spinola, la vecchia chiesa e alcune case dei pescatori del posto.\nNonostante questo, nella zona di Mensija vennero trovate tracce di carri risalenti all'et\u00e0 del Bronzo, nel distretto di Tal-Ballut (nel sito ora occupato dalla Cappella del Convento del Sacro Cuore) vennero identificate tombe risalenti all'epoca romana e a ta' Cieda, dove oggi \u00e8 situata \"Triq il-Korvu\" (Cappara), vennero trovate rovine di una torre romana e di una zona di sepoltura saracena.\nLa Vecchia Parrocchia.\nLa chiesa venne costruita nel 1580 e dedicata a San Giuliano di Sora ma nel 1593, essendo troppo piccola, venne ricostruita interamente. Lo stesso accadde nel 1730 quando venne abbattuta e ricostruita ancora mantenendo le pitture capitolari originarie. Dalle ultime ricerche risulta che la chiesa venne visitata, nel 1601, dal vescovo Tommaso Gargallo. Un'ulteriore ristrutturazione venne attuata nel XIX secolo, quando la chiesa divenne ufficialmente parrocchia.\nIl Santo Patrono.\nLa citt\u00e0 prende il nome dal santo patrono, San Giuliano di Sora, conosciuto anche col nome di \"Giuliano il Povero\" o \"Giuliano Ospitaliero\". Prima della riforma del Calendario dei Santi a San Giuliano era dedicato il 27 gennaio; oggi viene invece celebrato il 12 febbraio, sebbene nelle tradizionali feste maltesi venga invece festeggiato nell'ultima domenica di agosto sulla scia delle altre celebrazioni del periodo.\nEconomia.\nSt. Julian's ha avuto uno sviluppo turistico intorno al 1960, quando Malta ottenne l'indipendenza dal Regno Unito.\n\u00c8 ritenuta una meta turistica maltese data la presenza di punti di interesse e divertimento.\n\u00c8 presente un complesso, il Bay Street Shopping Complex, che racchiude al suo interno un grande albergo, ed \u00e8 stato costruito recentemente un grattacielo di 23 piani: la Torre di Portomaso (\"It-Torri ta-Portomaso\"), dell'altezza di 95 metri.\nSport.\nLa squadra principale della citt\u00e0 \u00e8 il Melita."}
{"id": "365558", "revid": "49621866", "url": "https://it.wikipedia.org/wiki?curid=365558", "title": "Crollo dell'Unione Sovietica", "text": ""}
{"id": "365562", "revid": "174925", "url": "https://it.wikipedia.org/wiki?curid=365562", "title": "Pistoia", "text": "Pistoia (pronuncia: , ) \u00e8 un comune italiano di abitanti, capoluogo dell'omonima provincia in Toscana nell'Italia centrale.\nGeografia fisica.\nTerritorio.\nLa citt\u00e0 si sviluppa all'estremit\u00e0 nord-occidentale della piana di Firenze-Prato-Pistoia. Il territorio comunale di Pistoia \u00e8 attraversato da diversi corsi d'acqua, nessuno per\u00f2 di grandi dimensioni e tutti caratterizzati da un regime spiccatamente torrentizio. Il principale di essi \u00e8 l'Ombrone Pistoiese che lambisce ad ovest la citt\u00e0. Giunto nelle vicinanze del quartiere di San Biagio, l'Ombrone Pistoiese ha acque limpide e pulite, in grado di ospitare anche specie ittiche pregiate quali la trota fario, il vairone e lo scazzone. Tuttavia la sua portata (a volte anche eccezionale nei mesi freddi) subisce drastiche diminuzioni d'estate, a causa soprattutto di prelievi indiscriminati per fini agricoli, quindi il torrente pu\u00f2 rimanere in secca anche per diversi mesi, con gravi danni alla fauna ittica. Altro corso d'acqua importante \u00e8 il torrente Brana, che cinge le mura della citt\u00e0 a nord-est. Anche in questo caso il torrente giunge alle porte della citt\u00e0 con discreta portata e acque qualitativamente abbastanza buone. Tuttavia, giunto nella zona industriale di Sant'Agostino, la Brana risente notevolmente di inquinamenti di varia natura, leggermente mitigati da un impianto di depurazione posto nei pressi della localit\u00e0 Armacani. Il torrente Bure nasce dal poggio dell'Acquifredola in due rami, che percorrono le valli di Santo Moro e di Baggio e si riuniscono in prossimit\u00e0 di Candeglia; prosegue a nord della citt\u00e0 di Pistoia per gettarsi nel torrente Agna. Altri corsi d'acqua minori risultano: il rio Diecine, affluente del Brana presso i cimiteri; il Vincio di Montagnana, che si getta nell'Ombrone Pistoiese in localit\u00e0 Pontelungo; il Vincio di Brandeglio, anch'esso affluente del principale corso d'acqua pistoiese presso la frazione di Gello. Anche questi ultimi piccoli torrenti risentono di prelievi idrici da parte di aziende vivaistiche e, quindi, la parte finale del loro corso \u00e8 pressoch\u00e9 priva di vita.\nL'area in cui si estende il territorio comunale \u00e8 classificata a rischio sismico, tanto che Pistoia \u00e8 stata l'epicentro di alcuni eventi sismici anche di forte intensit\u00e0. Nel 1196 un terremoto raggiunse la magnitudo 4,83 della scala Richter e il VI grado della scala Mercalli; l'11 luglio 1293 si verific\u00f2 il pi\u00f9 forte evento sismico, che raggiunse la magnitudo 5,57 della scala Richter e l'VIII grado della Mercalli; il 4 ottobre 1527 un altro forte terremoto ebbe magnitudo 5,37 della scala Richter ed il VI-VIII grado della Mercalli in base alle zone; infine, il 12 agosto 1815 un altro sisma raggiunse la magnitudo di 4,83 della scala Richter ed il VI grado della Mercalli.\nClima.\nIl clima della citt\u00e0 \u00e8 influenzato sia dalla posizione all'estremit\u00e0 nord-occidentale della conca, che dalle vicine alture dell'Appennino e della Montagna pistoiese.\nLe escursioni termiche risultano piuttosto elevate mentre, rispetto alla vicina citt\u00e0 di Prato, Pistoia si caratterizza per una minore ventilazione e per una maggiore piovosit\u00e0 (pi\u00f9 di 1250\u00a0mm annui secondo i dati del consorzio Lamma). Pistoia \u00e8 infatti una delle citt\u00e0 pi\u00f9 fredde della Toscana durante la stagione invernale (per quanto riguarda la pianura), mentre in estate \u00e8 caratterizzata da maggiore ventilazione e nottate meno afose. Le termiche di gennaio si attestano sui 6\u00a0\u00b0C (le minime sono vicine a 0\u00a0\u00b0C) e spesso la notte si scende sotto lo zero; anche se le ore centrali del giorno sono spesso miti, la sensazione di freddo \u00e8 acuita dall'alto tasso di umidit\u00e0; pu\u00f2 cadere la neve, anche se poca e con una breve permanenza al suolo. In luglio e agosto il caldo \u00e8 accentuato dall'elevato tasso di umidit\u00e0 e le scarse precipitazioni sono esclusivamente in forma di temporali.\nL'inverno \u00e8 generalmente relativamente secco e freddo, con minima assoluta di -13,0\u00a0\u00b0C registrata l'11 gennaio 1985, mentre l'estate risulta piuttosto calda nelle ore diurne, con massima assoluta di +42,4\u00a0\u00b0C il 20 agosto 1943 (un improbabile valore di +43,4\u00a0\u00b0C, dovuto ad un possibile errore di trascrizione o ad un'errata misurazione, \u00e8 stato registrato il 22 luglio 1982).\nStoria.\nFondata in epoca romana, come \"Pistoria\", \"Pistoriae\", \"Pistorium\", su un'area dove esistevano precedenti insediamenti etruschi e, nelle zone pi\u00f9 montane, liguri, divenne nel II secolo a.C. un \"oppidum\" di Roma per appoggiare le truppe romane in lotta contro i Liguri stanziati nelle aree appenniniche. La citt\u00e0 \u00e8 menzionata anche da Sallustio, che riporta la battaglia del 62 a.C. in cui perse la vita Catilina.\nPistoia divenne nel V secolo importante sede vescovile e fu conquistata dai Goti, Bizantini, Longobardi e Franchi. Al passaggio del potente esercito composto di trib\u00f9 germaniche guidate dall'ostrogoto Radagaiso venne in parte distrutta. Un paio di secoli pi\u00f9 tardi, sotto la dominazione longobarda, Pistoia fu elevata al rango di citt\u00e0 e grazie alla sua posizione geografica, conobbe un significativo sviluppo demografico ed economico che continu\u00f2 anche intorno all'anno 1000, quando la citt\u00e0 pass\u00f2 sotto l'orbita degli imperatori tedeschi.\nPistoia divenne cos\u00ec libero comune nel 1105, e nel 1117 fu approvato lo statuto dei consoli del Comune di Pistoia (\"Constitutum, consulum, Communis Pistoriae\"), la pi\u00f9 antica raccolta scritta di leggi, regolamenti e consuetudini dell'et\u00e0 comunale, a noi pervenuta. Importante centro medievale ghibellino sostenitore del Sacro Romano Impero, Pistoia fu a lungo alleata di Pisa e di Siena. La posizione geografica, nel crocevia di grandi direttrici commerciali, alimenta la vocazione commerciale della citt\u00e0, e a partire dal XII secolo, emerge un ceto mercantile molto attivo. Le famiglie pistoiesi pi\u00f9 importanti di mercanti-banchieri sono gli Ammannati e i Panciatichi, attivi in Francia, i Cancellieri, i Chiarenti, i Dondori, i Partini, i Reali, i Simiglianti, i Vesconti. Questo \u00e8 considerato il periodo di maggior splendore di Pistoia. Tuttavia, dopo un assedio di undici mesi, l'11 aprile 1306, Pistoia si arrese ai nemici di sempre, i fiorentini e i lucchesi, perdendo cos\u00ec la sua autonomia.\nI numerosi tentativi di ribellione dei pistoiesi furono, di volta in volta, soffocati nel sangue. Con la perdita dell'autonomia, e il controllo dei fiorentini che dominavano la vita pubblica di Pistoia con uomini di fiducia, nel XIV secolo inizi\u00f2 una crisi sociale ed economica inarrestabile, acuita dalle lotte interne tra guelfi bianchi e neri, che, secondo lo storico Giovanni Villani ebbero inizio proprio a Pistoia, per poi propagarsi a Firenze e nel resto della Toscana.\nCon la nascita del Granducato di Toscana, sotto la signoria medicea, ci fu un deciso cambio di tendenza e si apr\u00ec una grande stagione di rinnovamento e di riqualificazione del tessuto urbano. Pistoia ritorn\u00f2 cos\u00ec un importante nodo politico e culturale, con la nascita di circoli o accademie: la pi\u00f9 importante fu l'Accademia dei Risvegliati fondata da monsignor Felice Cancellieri e dal nobile Federigo Manni dove si recitavano poemi, poesie e prose e si faceva musica. Le riunioni avvenivano per lo pi\u00f9 nei salotti delle case nobiliari ed erano a loro esclusivo uso e divertimento. Alla fine del XVII secolo fu costruito un teatro dove ebbe sede l'accademia sino alla sua estinzione avvenuta nel secolo scorso. Ne fecero parte numerosi esponenti della nobilt\u00e0 locale tra cui Felice Cancellieri, Roberto Rospigliosi, Vincenzo Manni, Annibale Bracciolini, Domenico Manni, Pietro Banchieri e altri.\nCon l'arrivo dei Lorena, che furono artefici di importanti riforme, Pistoia, come tutta la Toscana, conobbe, a partire dalla seconda met\u00e0 del Settecento, un significativo risveglio sociale, culturale ed economico. Nell'Ottocento la realizzazione delle linee ferroviarie favorirono lo sviluppo industriale della citt\u00e0. Nel 1861 Pistoia, come il resto della Toscana, venne annessa al Regno d'Italia. Nel 1927 Pistoia divenne provincia e sede di prefettura.\nIl comune di Pistoia \u00e8 tra le Citt\u00e0 decorate al valor militare per la guerra di liberazione perch\u00e9 \u00e8 stato insignito della Medaglia d'Argento al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale la cui motivazione \u00e8 visionabile all'URL: \nSan Jacopo, il patrono.\nLe origini della venerazione che i pistoiesi hanno per l'apostolo San Jacopo sono remote. Lo storiografo pistoiese Michelangelo Salvi narra che nell'anno 849, temendo i pistoiesi che la loro citt\u00e0 venisse invasa dai Saraceni, che erano giunti alle porte di Roma, chiese all'apostolo San Jacopo la sua protezione, ricordando come in simili circostanze, anche il re Ramiro I delle Asturie fosse ricorso all'aiuto del Santo.\nPistoia non venne invasa e, in segno di gratitudine per la grazia ricevuta, i pistoiesi elessero San Jacopo a loro patrono e gli edificarono una chiesetta entro il primo cerchio di mura; esse fu costruita nelle vicinanze di un fortilizio della citt\u00e0 e fu chiamata San Jacopo in Castellare.\nNei secoli successivi il vescovo Atto, che era succeduto al vescovo Ildebrando dei conti Guidi nel governo della diocesi, chiese al vescovo di Compostela una piccola parte della reliquia del corpo del santo. Ranieri, che si trovava come canonico della cattedrale di Santiago, accord\u00f2 la reliquia (un frammento di osso del cranio del santo) e venne recata con grandi onoranze a Pistoia e deposta in una cappella appositamente costruita nel 1145.\nFu cos\u00ec che la cappella con apposito altare, dedicato a San Jacopo, divent\u00f2 subito meta di pellegrinaggi inaspettati. Per tanti devoti, con in programma un pellegrinaggio a Compostela, Pistoia si fece spesso capolinea di partenza. Presso la cappella, infatti, si veniva a chiedere protezione per il lungo viaggio. Al ritorno poi si faceva traguardo d'arrivo, con sosta di doveroso ringraziamento per il buon esito dell'impresa.\nFra il 1170 e il 1180 gli statuti comunali ricordano una \u201cfesta di San Jacopo\u201d.\nFin da allora, tuttavia, il culto per l'apostolo risultava sotto la tutela non pi\u00f9 del vescovo, ma del comune di Pistoia.\nNel corso del Duecento quest'ultimo adott\u00f2 San Jacopo come proprio protettore e patrono della citt\u00e0, apponendo la sua immagine sui propri sigilli.\nIl periodo delle solenni celebrazioni religiose iniziava il giorno antecedente quello della festa con un'imponente processione di tutta la comunit\u00e0; raggiungeva il suo culmine per il 25 luglio, e poi continuava per i successivi otto giorni (\u201cOttava di San Jacopo\u201d).\nIn questo periodo si teneva una grande fiera annuale o \u201cmercato\u201d, che garantiva immunit\u00e0 a chi vi partecipasse, eccetto i criminali ed i banditi. La giornata festiva, caratterizzata durante la mattina da una serie di cerimonie liturgiche molto suggestive in onore del santo patrono, si concludeva nel tardo pomeriggio con una manifestazione concepita come omaggio a San Jacopo: la corsa del \u201cPalio\u201d. Essa prendeva nome dalla lunga pezza di stoffa pregiata (pallio) che ne costituiva il premio. Alla \u201ccorsa del Palio\u201d partecipavano cavalli purosangue di razza berbera montati da fantini che spingevano gli animali al galoppo sfrenato lungo un percorso variato durante il tempo. Si trattava perci\u00f2 di una gara di velocit\u00e0 in lungo, che evidenziava soprattutto le qualit\u00e0 dei cavalli.\nTra la fine del Settecento e durante l'Ottocento occasionalmente and\u00f2 ad aggiungersi alla corse del Palio una serie di corse in tondo, lungo il circuito di una piazza, generalmente piazza San Francesco.\nOnorificenze.\nPistoia \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nLa citt\u00e0 di Pistoia \u00e8 particolarmente ricca di pregevoli monumenti romanici e rinascimentali (in particolare chiese) e soprattutto pu\u00f2 vantare una delle pi\u00f9 suggestive piazze d'Italia: piazza del Duomo, centro geometrico di Pistoia, monumentale fulcro sia del potere civile che ecclesiastico che comprende svariate architetture di pregio quali:\nDi seguito altri monumenti e luoghi d'interesse presenti a Pistoia.\nArchitetture religiose.\nChiese.\nIn stile romanico:\nIn stile rinascimentale:\nIn stile barocco:\nIn stile moderno:\nNei dintorni:\nArchitetture militari.\nLa citt\u00e0 \u00e8 circondata da mura trecentesche che in origine includevano quattro porte di accesso: Porta al Borgo, Porta San Marco, Porta Carratica e Porta Lucchese, ma di esse non rimane traccia in quanto demolite nei primi anni del Novecento. Di rilievo anche la Fortezza medicea di Santa Barbara, costruita nel Cinquecento per volont\u00e0 di Cosimo de' Medici.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 8.347 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nArchivi e biblioteche.\nNella citt\u00e0 sono presenti diversi archivi e biblioteche: la principale biblioteca pubblica \u00e8 la Biblioteca San Giorgio; svolgono un ruolo di conservazione la Biblioteca Forteguerriana, una delle pi\u00f9 antiche d'Italia, nata nel 1473 da una donazione del cardinale Niccol\u00f2 Forteguerri e la Biblioteca Fabroniana, istituita nel 1726 nei locali allestiti sopra la chiesa dei SS. Filippo e Prospero. \u00c8 presente l'Archivio di stato di Pistoia, l'Archivio Bardi, l'Archivio CGIL e la Biblioteca del centro di documentazione che raccoglie dagli anni sessanta materiale a carattere politico-sociale.\nUniversit\u00e0.\nLa citt\u00e0 \u00e8 stata designata per ospitare dall'anno accademico 2001/2002 una delle sedi distaccate dell'Universit\u00e0 degli Studi di Firenze. Nella nuova sede in via Sandro Pertini erano presenti la facolt\u00e0 di Economia (corsi di laurea in Economia Aziendale, Economia e Commercio, Scienze turistiche), la facolt\u00e0 di Ingegneria (corso di laurea in Ingegneria dei trasporti) e la facolt\u00e0 di Agraria (corso di laurea in Scienze vivaistiche, ambiente e gestione del verde). Facendo riferimento al mese di giugno del 2007, il numero di studenti immatricolati al polo pistoiese ammonta a 1.337 unit\u00e0.Dal 2015 sono frequentabili i corsi di laurea di 1\u00ba livello di Infermieristica e Fisioterapia.\nMusei.\nMusei di arte antica e moderna.\nPistoia opsita diversi musei d'arte antica e moderna:\nMusei di arte contemporanea.\nA Pistoia sono presenti diversi musei di arte contemporanea:\nAssociazioni.\nNella citt\u00e0 sono presenti e attive varie associazioni tra le quali: Associazione teatrale pistoiese, Caritas diocesana di Pistoia, l'Aias Pistoia, Misericordia di Pistoia\nMedia.\nA Pistoia sono presenti le redazioni di due quotidiani locali (\"La Nazione\" e \"Il Tirreno\"), un settimanale a carattere nazionale (La Vita) ed una emittente televisiva (Tv Libera Pistoia). Sono inoltre attive piccole case editrici come, ad esempio, il \"Micco\", \"Settegiorni\", \"Via del Vento\", \u201cEdizioni Via Laura\u201d ; pubblica libri e una rivista a carattere storico (i \"Quaderni di Fare Storia\") anche l'Istituto storico per la resistenza di Pistoia.\nDa 110 anni la Societ\u00e0 pistoiese di storia patria pubblica regolarmente ogni anno il \"Bullettino Storico Pistoiese\".\nCinema.\nA Pistoia nel 2005 \u00e8 stato girato il film \"Ti amo in tutte le lingue del mondo\" diretto ed interpretato da Leonardo Pieraccioni. Il film \u00e8 stato girato in gran parte nei locali dell'Istituto Tecnico \"Pacini\", il cui Preside, Paolo Baldassarri, \u00e8 stato sostituito nel film dal cantautore Francesco Guccini. Nel 2006 \u00e8 stata girata la miniserie televisiva \"Le ragazze di San Frediano\" diretta da Vittorio Sindoni. Nel 2010 invece \u00e8 stata girata una parte del film \"Amici miei - Come tutto ebbe inizio\" diretto da Neri Parenti. Sempre nel 2010 \u00e8 stato girato il film \"La fine \u00e8 il mio inizio\" sulla vita di Tiziano Terzani per la regia di Jo Baier, con Elio Germano e Bruno Ganz. In piazza del Duomo di Pistoia sono state girate alcune scene di \"Maraviglioso Boccaccio\" dei fratelli Taviani e della serie televisiva anglo-italiana \"I Medici\". A Montecatini \u00e8 stato invece girato \"La pazza gioia\" di Paolo Virz\u00ec. Nel 2018 \u00e8 stato girato il film \"Non \u00e8 mai passato\".\nCucina.\nLa cucina pistoiese \u00e8 caratterizzata, come tutta la cucina toscana, dalla parsimonia che la rende sana anche se a prima vista pu\u00f2 sembrare povera. Come da tradizione, vengono utilizzati anche ingredienti \"di riciclo\". Tra gli antipasti \u00e8 famosa la \"fett'unta\", \"l'arista sott'olio\", i crostini di milza, i crostini di frattaglie di pollo (o \"crostini neri\") ed i crostoni di cavolo nero. Come primi piatti: la \"zuppa di pane alla pistoiese\", la \"zuppa di pane della montagna pistoiese\", il \"carcerato\", la \"farinata\" con le leghe ed i maccheroni all'anatra (piatto tipico della festa del patrono San Jacopo). I secondi pi\u00f9 rinomati sono lo \"zimino di lampredotto\", la trippa, la rigaglia, il lesso rifatto e i fegatelli di maiale nella rete. Come contorni infine: i fagioli di sorana al fiasco, i fagiolini serpenti in umido, i funghi trifolati. I dolci tipici sono, invece, il berlingozzo, i \"cenci\" (tipici del periodo carnevalesco), le \"scole\" (panino dolcificato con anice e uvetta tipico della settimana pasquale), oltre ai \"necci\" e al \"castagnaccio\" tipici delle colline e montagne pistoiesi fatti dalla farina neccia o farina dolce tratta dalla frantumazione delle castagne, i confetti di Pistoia (confetti a forma di riccio), i brigidini (di Lamporecchio).\nEventi.\nIl calendario degli eventi culturali che si svolgono a Pistoia copre tutto l'anno solare.\nGeografia antropica.\nFrazioni.\nLe principali frazioni di Pistoia sono: Arcigliano, Badia a Pacciana, Badia a Taona, Baggio, Barile, Bargi, Belvedere, Bonelle, Bottegone, Burchietti, Burgianico, Bussotto, Caloria, Campiglio, Capostrada, Canapale, Candeglia, Casamarconi, Casenuove di Masiano, Casone dei Giacomelli, Cassarese, Castagno di Piteccio, Castagno di Pieve a Celle, Castel de' Gai, Castel di Cireglio, Castel di Piazza, Chiazzano, Chiesina Montalese, Chiodo, Ciatti, Cignano, Cireglio, Collina di Spedaletto, Collina di Vinacciano, Corbezzi, Corsini Bianchi, Corsini Neri, Cugna, Fabbiana, Fabbrica, Felceti, Fiano, Fornaci di San Giorgio, Forralpitta, Gagliorana, Gello, Germinaia, Iano, La Bianca, La Spagna, Le Fornaci, Le Grazie, Le Piastre, Le Pozze, Le Querci, Lupicciano, Masiano, Mattia, Nespolo, Orsigna, Piazza, Piteccio, Pitornecca, Pracchia, Piuvica, Ponte alla Pergola, Ponte alle Tavole, Pontelungo, Pontenuovo, Pontepetri, Ponzano, Pupigliana, Ramini, Ridolgere, San Felice, Sammomm\u00e8, San Biagio, San Quirico, San Rocco, Sant'Alessio in Bigiano, Santomato, Santomoro, San Pantaleo, San Pierino Casa al Vescovo, San Vito, Sarripoli, Saturnana, Scornio, Signorino, Spazzavento, Spedaletto, Sperone, Stazzana, Torbecchia, Uzzo, Valdibrana, Villa di Baggio, Villa di Cireglio, Villa di Piteccio, Villanova di Valdibrana.\nArcigliano.\nLa frazione di Arcigliano, sorge a 298 metri di altitudine su un versante della valle del torrente Torbecchia che sfocia nell'Ombrone nella zona nord-ovest della piana di Pistoia. Dista circa 5\u00a0km dal capoluogo.\nCampiglio.\nLa frazione di Campiglio \u00e8 situata a 500 metri di altitudine a nord-ovest di Pistoia e dista circa 7\u00a0km dal capoluogo.\nCireglio.\nLa frazione di Cireglio sorge a 650 metri di altitudine sulla statale 66 dell'Abetone, a 13\u00a0km da Pistoia. Circondato da boschi di castagni, \u00e8 sovrastato dal cosiddetto Sasso di Cireglio, da cui si gode un ottimo panorama sulla piana pistoiese. Nella localit\u00e0 Castello di Cireglio \u00e8 nato Policarpo Petrocchi.\nCollina.\nCollina si trova a 146 metri di altitudine sul livello del mare. Gli edifici principali a livello architettonico sono la Villa di Fontana, un'antica dimora nobiliare, e la Chiesa dei Santi Pietro e Girolamo.\nStazzana.\nStazzana \u00e8 un piccolo borgo collinare a 400\u00a0m di altezza s.l.m. sulle prime pendici appenniniche a nord ovest della citt\u00e0 di Pistoia, da cui dista circa 12\u00a0km.\nCaratteristica la presenza di numerosi mulini ad acqua ormai in disuso. La coltivazione prevalente \u00e8 quella dell'olivo.\nEconomia.\nVivaismo.\nIl vivaismo professionale \u00e8 la pi\u00f9 importante attivit\u00e0 economica cittadina e vanta una tradizione che parte dal 1859. Oggi Pistoia vanta circa duemila aziende che coltivano piante da esterni per la grande distribuzione, per il verde pubblico, per giardini privati, per il paesaggio e per altri fini ornamentali. La maggior parte delle vendite \u00e8 dovuta alle esportazioni in Europa anche se sono numerose le richieste in Italia e in molti paesi extraeuropei. Le aziende florovivaistiche sono in gran parte a conduzione familiare, nel loro complesso rappresentano circa il 25% dell'intera produzione di piante ornamentali in Italia.\nCantieristica.\nLo stabilimento AnsaldoBreda, oggi Hitachi Rail SpA, \u00e8 la maggiore impresa pistoiese nel settore della meccanica, operando nella produzione e commercializzazione di materiale rotabile. Nel 1906 era una sede distaccata della societ\u00e0 San Giorgio di Genova. Si producevano carrozzerie per auto e si svolgevano attivit\u00e0 per le riparazioni ferroviarie. Nel secondo dopoguerra lo stabilimento fu fortemente danneggiato dai bombardamenti e divenne OFMP (Officine Meccaniche Ferroviarie Pistoiesi), iniziando la costruzione di trattori \"Ursus\", progettati dall'ingegnere Ulisse Bubba. A partire dal 1971, con la trasformazione in Breda Ferroviaria, riprese la vocazione produttiva rivolta al materiale rotabile, fino a diventare nel 2001 AnsaldoBreda. Nel 2015, dopo l'acquisizione da parte dei giapponesi, la denominazione dell'azienda diventa Hitachi Rail Italy e successivamente Hitachi Rail SpA.\nArtigianato.\nPer quanto riguarda l'artigianato, \u00e8 ancora attiva e diffusa la lavorazione del rame finalizzata alla produzione di oggetti sia domestici sia artistici.\nInfrastrutture e trasporti.\nStrade.\nPistoia \u00e8 collegata alla rete autostradale nazionale tramite la Firenze-Mare che si pu\u00f2 raggiungere facilmente dal centro urbano grazie al Raccordo Autostradale di Pistoia. Altre strade importanti che toccano la citt\u00e0 sono la Strada statale 64 Porrettana che la collega con le citt\u00e0 emiliane di Bologna e Ferrara, la ex Strada statale 66 Pistoiese che la collega sia con il capoluogo regionale sia con la Strada statale 12 dell'Abetone e del Brennero e la ex Strada statale 435 Lucchese che la collega con la Toscana occidentale.\nFerrovie.\nIl comune di Pistoia, interessato da traffico ferroviario regionale ma non da quello nazionale per il quale \u00e8 necessario fare scalo a Firenze, Prato oppure a Pisa, viene attraversato da due linee ferroviarie\nOltre a questi due scali cittadini, Pistoia presenta altre stazioni sparse nel suo territorio comunale\nMobilit\u00e0 urbana.\nIl trasporto pubblico locale per la citt\u00e0 e la sua provincia \u00e8 gestito da Blubus s.c.a.r.l..\nAmministrazione.\nNel 2000, con la delibera n.130, il Consiglio Regionale della Toscana ha incluso la citt\u00e0 nell'Area metropolitana di Firenze, Prato e Pistoia. \nGemellaggi.\nDal 2014 sono in atto una serie di iniziative promosse dal Comune e dalla Diocesi di Pistoia in vista di un gemellaggio tra Pistoia e Santiago di Compostela.\nSport.\nCalcio.\nHa sede a Pistoia l'Unione Sportiva Pistoiese 1921, militante in Serie C 2021-2022. Ha disputato un campionato in Serie A nel 1980-1981 e 19 campionati di Serie B.\nPallacanestro.\nHa sede nel comune la societ\u00e0 di pallacanestro Pistoia Basket 2000, militante nel campionato di Serie A2 dopo aver disputato 7 stagioni consecutive in Serie A. In passato aveva militato in Serie A sempre per 7 stagioni l'Olimpia Pistoia, societ\u00e0 scioltasi nel 1999.\nMaratona.\nLa Pistoia-Abetone \u00e8 una classica ultramaratona podistica di 50\u00a0km che si svolge dal 1976.\nHockey su prato.\nL'Hockey su prato in citt\u00e0 \u00e8 rappresentato dalle squadre Hockey Club Pistoia e Hockey Pistoia Etrusca.\nCiclismo.\nPistoia \u00e8 stata sede di arrivo dell'8\u00aa tappa del Giro d'Italia 1928, che vide il trionfo di Albino Binda, sede di partenza della tappa successiva, sede di arrivo della cronometro della 4\u00aa tappa del Giro d'Italia 1978, vinta da Dietrich Thurau, sede di arrivo della 9\u00aa tappa del Giro d'Italia 1979 conclusasi in favore di Roger De Vlaeminck e sede di arrivo della 7\u00aa tappa del Giro d'Italia 2005 con la vittoria di Koldo Gil.\nDal 21 settembre 2013 al 29 settembre 2013 la citt\u00e0 \u00e8 stata sede in concomitanza con Firenze, Lucca e Montecatini Terme dei Campionati del mondo di ciclismo su strada 2013."}
{"id": "365563", "revid": "1543377", "url": "https://it.wikipedia.org/wiki?curid=365563", "title": "Cravatta", "text": "La cravatta \u00e8 un accessorio caratteristico dell'abbigliamento maschile e di alcune declinazioni di quello femminile. Consiste di una striscia di tessuto che viene annodata attorno al colletto della camicia, lasciandone scendere l'estremit\u00e0 pi\u00f9 lunga sul torace.\nIl 18 ottobre si festeggia la \"Giornata Internazionale della Cravatta\" in Croazia e in varie citt\u00e0 del mondo, come Dublino, Tubinga, Como, Tokyo, Sydney e altre.\nStoria.\nL'antenata dell'attuale cravatta era una striscia di stoffa di vari colori indossata dai legionari romani. La sua funzione pratica era quella di proteggere le vie respiratorie durante le marce, infatti specialmente i gruppi di retroguardia o che seguivano le salmerie o la cavalleria erano afflitti da continue nubi di polvere sollevate dai terreni spesso sterrati..\nLe origini della cravatta odierna risalgono alla Guerra dei trent'anni (1618-1648), quando i mercenari croati della Frontiera militare croata in servizio in Francia, indossando i loro tradizionali piccoli foulard annodati, suscitarono l'interesse dei parigini. A causa della lieve differenza di pronuncia tra la parola croata per \"croati\", \"hrvati\", con la corrispondente francese \"croates\", quel particolare foulard prese il nome di cravatta (\"cravate\" in francese). Luigi XIV cominci\u00f2 a indossare una cravatta di pizzo intorno al 1646, all'et\u00e0 di sette anni, e la impront\u00f2 come accessorio di moda per la nobilt\u00e0 francese. Questo nuovo articolo di abbigliamento diede inizio a una vera e propria \"mania della moda\" in tutta Europa: uomini e donne d'alto rango portavano avvolti intorno al collo strisce di tessuto, cravatte di pizzo o jabot, che prendevano molto tempo e fatica per essere indossati. Queste cravatte erano spesso legate da stringhe di foulard, disposte ordinatamente e arrangiate in modo da formare un fiocco.\nDescrizione.\nGeneralmente la sua lunghezza si attesta intorno ai 150 cm, ma non sono rare delle cravatte denominate \"XL\" lunghe anche 165\u00a0cm. Questa lunghezza \u00e8 strettamente legata a due fattori principali: l'altezza della persona che la indossa e il tipo di nodo utilizzato. La prima influisce abbastanza sulla lunghezza della cravatta per cui a uomini di altezza pari o superiore a 190\u00a0cm si consiglia una cravatta \"XL\", in modo che dopo averla annodata arrivi circa all'altezza dei pantaloni. Il secondo fattore influisce ancora di pi\u00f9, perch\u00e9 un nodo con pi\u00f9 passaggi rispetto ad uno pi\u00f9 semplice, \"impegna\" pi\u00f9 parte della cravatta nel nodo, rendendola pi\u00f9 corta.\nL'utilit\u00e0 estetica della cravatta consiste nel nascondere la striscia verticale di bottoni della camicia.\nNodi.\nSono stati contati, e si possono realizzare effettivamente, fino a 85 nodi. Ecco i principali:\nTra i nodi pi\u00f9 particolari si hanno:\nProduzione.\nScriveva Piero Angela nel 1986:\nI passaggi necessari alla produzione di un esemplare possono essere cos\u00ec riassunti:"}
{"id": "365564", "revid": "729019", "url": "https://it.wikipedia.org/wiki?curid=365564", "title": "Jean de Dunois", "text": "Infanzia.\nSino all'et\u00e0 di dieci anni, fu cresciuto insieme al futuro re Carlo presso il castello di Beaut\u00e9-sur-Marne. Il padre mor\u00ec nel 1407. I fratellastri Carlo di Valois-Orl\u00e9ans e Giovanni di Valois-Angoul\u00eame furono fatti prigionieri per diversi anni dagli inglesi nella battaglia di Azincourt; il terzo, Filippo di Vertus, mor\u00ec precocemente. Ci\u00f2 lo rese l'unico adulto della casata degli Orl\u00e9ans.\nGesta belliche.\nA sedici anni prese le armi e partecip\u00f2 alla guerra civile francese al tempo di Carlo VI, combattendo con gli Armagnacchi. Fu catturato dai Borgognoni che nel 1418 riuscirono, grazie a un'astuzia di guerra, ad entrare in Parigi per la porta di Saint-Germain-des-Pr\u00e9s che il Bastardo difendeva. Rilasciato nel 1420, si mise al servizio del Delfino Carlo VII, combattendo nella guerra dei cent'anni contro gli inglesi, dapprima come cavaliere, quindi come capitano, infine come luogotenente generale dell'esercito.\nIl futuro conte Dunois nel 1427 liber\u00f2 Montargis insieme a La Hire, nonostante l'inferiorit\u00e0 numerica, dimostrando gi\u00e0 le proprie doti di capitano. Comand\u00f2 le difese francesi all'assedio di Orl\u00e9ans. Dopo la sconfitta della \"battaglia delle aringhe\", subita a Rouvray, liber\u00f2 la citt\u00e0 insieme a Giovanna d'Arco. Si un\u00ec a lei nelle campagne del 1429, partecipando alla decisiva battaglia di Patay, sino alla consacrazione del re a Reims, proseguendo a combattere anche dopo la morte della Pulzella. Secondo alcuni storici, avrebbe tentato di liberare Giovanna d'Arco dalla prigionia, di concerto con il re, in due \"imprese segrete\" svoltesi nei mesi di aprile e maggio 1431\nNel 1432 riconquist\u00f2 Chartres; nel 1436 prese Parigi insieme al conestabile Richemont; nel 1443 liber\u00f2, insieme al delfino Luigi, la citt\u00e0 di Dieppe dall'assedio; nel 1449 ottenne la capitolazione di Rouen; nel 1450 quella di Caen e Cherbourg, nel 1451 di Bordeaux, dopo aver preso d'assalto e conquistato la citt\u00e0 di Blaye. In qualit\u00e0 di comandante militare, si distinse per la disciplina ferrea imposta all'esercito (spesso composto per gran parte da mercenari) e per lo spiccato senso di giustizia; divenuto luogotenente generale, protesse la vita dei civili coinvolti nei combattimenti e, di concerto con il re, prefer\u00ec accordare l'amnistia ai cittadini che avevano collaborato col nemico, anche per evitare vendette e faide.\nAttivit\u00e0 politiche e amministrative.\nFu tra i \"pari laici\" che presenziarono solennemente alla consacrazione di Carlo VII nel 1429 a Reims, sostituendo il fratello prigioniero; lasciata l'armata reale, nell'autunno e inverno 1429-1430 guid\u00f2 le sue compagnie a contrastare le bande di mercenari che taglieggiavano il Ducato d'Orl\u00e9ans, acquistando una solida reputazione tra il popolo.\nIn qualit\u00e0 di incaricato regio, prepar\u00f2 il testo del trattato di Arras; prese parte alla definizione dell'ordinanza del 1439 con la quale fu istituito un unico esercito regio, la \"Gendarmeria reale\", con l'obiettivo di ridurre il potere dei capitani mercenari e proteggere le popolazioni civili, proseguendo cos\u00ec le intenzioni del re Carlo V; nello stesso anno fu nominato gran ciambellano dal re Carlo VII e creato conte di Dunois dal fratellastro, il duca Carlo di Valois-Orl\u00e9ans. Fu tra i messi che convinsero l'ultimo antipapa della storia, Felice V, a dimettersi.\nNel 1456 testimoni\u00f2 estesamente al processo in nullit\u00e0 della condanna di Giovanna d'Arco, riferendo sui fatti accaduti a Orl\u00e9ans nel 1429 e sui mesi che trascorse al suo fianco, sui campi di battaglia o presso il re Carlo VII, dichiarando di credere ch'ella fosse inviata da Dio, ed attribuendole al contempo una condotta esemplare e carismatica ed un carattere gioioso.\nIn ricordo di Giovanna fece erigere, nel bosco di Saint-Germain, una croce ancora oggi visibile, la \"Croix-Pucelle\". Nello stesso anno, per ordine del re, arrest\u00f2 il duca d'Alen\u00e7on, accusato di aver congiurato insieme al nemico inglese. Nel 1464 fu coinvolto nella rivolta della Lega del bene pubblico contro Luigi XI ma l'abbandon\u00f2 quasi subito in circostanze non chiare; perdonato dal re e posto a capo del \"Consiglio dei Trentasei\" fu mediatore tra la corona e la nobilt\u00e0 feudale. Fece costruire l'ala ovest del castello di Ch\u00e2teaudun e inizi\u00f2, nel 1455, la ricostruzione della basilica di Notre-Dame de Cl\u00e9ry, affidandola agli architetti Pierre Chauvin e Pierre Le Paige; i lavori saranno ultimati solo nel 1472 dal re Luigi XI.\nMorte.\nColto da un malore in viaggio, a L'Ha\u00ff-les-Roses, vicino a Bourg-la-Reine, mor\u00ec nel 1468; il suo corpo fu sepolto a fianco di quello della moglie, Marie d'Harcourt, nella cappella di Saint Jean della basilica di Notre-Dame de Cl\u00e9ry, durante solenni funerali svoltisi alla presenza del re Luigi XI.\nSepoltura.\nLa tomba di Jean d'Orl\u00e9ans si trova nella cappella detta \"di Longueville\" (o di \"Saint-Jean-Baptiste\") nella basilica di Notre-Dame de Cl\u00e9ry; nella stessa trovano anche sepoltura la moglie, Marie d'Harcourt, i figli Jean e Francesco, la moglie di quest'ultimo Agnese di Savoia ed il loro figlio Francesco II; Luigi, figlio avuto da Dunois e da Isabelle de Dreux prima del matrimonio con Marie d'Harcourt.\nMatrimoni e progenie.\nSpos\u00f2 Marie Louvet (m. 1426) nell'aprile del 1422 a Bourges, da cui non ebbe discendenza.\nEbbe un figlio illegittimo da Isabelle de Dreux, Louis, Bastardo di Dunois (1436-?); accolto in famiglia e cresciuto da Marie d'Harcourt, mor\u00ec in giovane et\u00e0.\nIl 26 ottobre 1439 si spos\u00f2 in seconde nozze con Marie d'Harcourt (m. 1464), signora di Parthenay, da cui ebbe quattro figli; la cerimonia ebbe luogo nella cattedrale di Orl\u00e9ans:"}
{"id": "365569", "revid": "1442080", "url": "https://it.wikipedia.org/wiki?curid=365569", "title": "Association Sportive Olympique de Chlef", "text": "L'Association Sportive Olympique de Chlef (), nota come ASO Chlef , \u00e8 una societ\u00e0 calcistica algerina di Chlef. Milita in Ligue 1, la massima divisione del campionato algerino di calcio.\nStoria.\n Nella stagione 2010-2011 vince per la prima volta il campionato algerino. Nel 2005 aveva gi\u00e0 vinto una coppa nazionale e ha quindi in tutto 2 trofei ufficiali."}
{"id": "365570", "revid": "1318658", "url": "https://it.wikipedia.org/wiki?curid=365570", "title": "SIP - Societ\u00e0 idroelettrica piemontese", "text": "La SIP - Societ\u00e0 idroelettrica piemontese, abbreviata spesso in SIP, \u00e8 stata un'azienda italiana dal 1918 al 1964. Ha operato inizialmente nel settore elettrico per poi passare in seguito anche a quello telefonico. Nel 1964 si trasform\u00f2 in SIP - Societ\u00e0 Italiana per l'Esercizio Telefonico. Il 25 marzo 2010 \u00e8 stata nuovamente costituita sotto forma di societ\u00e0 a responsabilit\u00e0 limitata con sede in Torino e da allora opera nel settore della produzione dell'energia idroelettrica e fa parte del Gruppo Gavio.\nStoria.\nNascita.\nL'antesignana della SIP \u00e8 la Societ\u00e0 elettrometallurgica di Pont-Saint-Martin, societ\u00e0 per il trattamento elettrolitico del rame con sede a Milano che nel 1887 aveva realizzato un impianto per la produzione di energia idroelettrica ad uso interno. Il 20 giugno 1899 la societ\u00e0 cambia denominazione sociale in \"Societ\u00e0 Industriale Elettrochimica di Pont Saint Martin\" e tra il 1901 ed il 1902 realizza una nuova centrale idroelettrica alimentata dalle acque della Dora Baltea. Negli anni seguenti la produzione di energia elettrica diventa l'attivit\u00e0 principale della societ\u00e0 che cambia nuovamente denominazione sociale in \"Societ\u00e0 Idroelettrica Pont Saint Martin\". Nel 1908 la compagnia venne quotata alla Milano.\nIl 19 aprile 1918, a seguito di un considerevole aumento di capitale da 2,5 a 15 milioni di lire reso possibile dall'intervento della Banca Commerciale Italiana, la Societ\u00e0 idroelettrica Pont Saint Martin acquisisce il controllo della Societ\u00e0 Idroelettrica Valle d'Aosta e cambia nuovamente denominazione sociale in \"SIP - Societ\u00e0 Idroelettrica Piemontese\" spostando la propria sede a Torino. Negli anni seguenti inizia l'espansione della SIP, espansione che la porter\u00e0 a diventare una delle maggiori societ\u00e0 fornitrici di energia elettrica attive in Italia. Nel corso degli anni infatti, in Valle d'Aosta e Piemonte, acquisisce varie societ\u00e0 attive nella produzione di energia idroelettrica e realizza nuove centrali. Fra le societ\u00e0 controllate si possono citare l'Elettricit\u00e0 Alta Italia, la Societ\u00e0 Forze Idrauliche del Moncenisio, la Societ\u00e0 Idroelettrica del Monviso, la Societ\u00e0 Idroelettrica Piemontese-Lombarda, la Societ\u00e0 Idroelettrica Dolomiti, la SAVE di Vercelli, la Piemontese Centrale di Elettricit\u00e0.\nEspansione nel settore elettrico.\nIl passaggio dalla Societ\u00e0 industriale elettrochimica di Pont Saint Martin alla SIP non fu un semplice cambio di nome dell'impresa, ma rappresent\u00f2 la volont\u00e0 di rinnovamento del nuovo gruppo di controllo e la diversa visione riguardante gli investimenti e le opere da realizzare che aveva Gian Giacomo Ponti, l'uomo che pi\u00f9 di tutti fu la SIP. Gian Giacomo Ponti, ingegnere elettronico laureatosi nel 1902 al Politecnico di Milano, all'et\u00e0 di 40 anni, nel 1918, grazie all'iniziativa finanziaria di acquisizione della Point Saint Martin divent\u00f2 l'uomo di punta del gruppo elettrico SIP. La nuova impronta apportata alla societ\u00e0 dal gruppo di Gian Giacomo Ponti fu visibile fin dall'inizio con cambiamenti nella strategia aziendale e una nuova politica espansiva per quanto riguardava la produzione e la distribuzione di energia elettrica. Si susseguirono acquisizioni di nuovi impianti e di societ\u00e0 di minore importanza strategica (come ad esempio la societ\u00e0 Alta Italia che riforniva sistematicamente la \u201cPoint Saint Martin\u201d) e nel giro di pochi anni la nuova Societ\u00e0 Idroelettrica Piemontese, sorta nel giugno 1918 sul tronco della Industriale Elettrochimica di Pont-Saint-Martin presieduta fino allora da Ettore Conti, contando sull'appoggio di un gruppo di imprenditori biellesi, riusc\u00ec ad assorbire in un unico grande organismo una decina di imprese sparse fra il Piemonte centrale e l'Appennino ligure; la rete distributiva venne ristrutturata, aggiornata e razionalizzata.\nParticolare attenzione fu prestata all'aspetto tecnologico che fu notevolmente migliorato con l'applicazione delle numerose scoperte, effettuate negli anni della prima guerra mondiale, nella costruzione e gestione degli impianti produttivi e della rete per la distribuzione di energia. Gli impianti idroelettrici furono sfruttati al massimo della loro capacit\u00e0, potenziandoli laddove possibile, mentre gli impianti termici risultavano meno redditizi comportando costi maggiori dovuti all'importazione di combustibili fossili. Furono anche stipulati numerosi accordi con altre aziende distributrici per il diritto d'acquisto esclusivo dell'energia generata, e diventarono numerose le partecipazioni in societ\u00e0 proprietarie di grandi impianti idraulici.\nLa SIP nel campo elettrico non si limit\u00f2 solamente a produrre e distribuire energia, ma attu\u00f2 delle vere e proprie campagne di propaganda con lo scopo di diffondere e accrescere l'utilizzo dell'energia elettrica, tanto che all'inizio degli anni venti a Torino prima, e in altre citt\u00e0 poi, in occasione di esposizioni industriali, si preoccup\u00f2 di allestire ideali case elettriche dando modo ai visitatori di sperimentare moderni elettrodomestici gi\u00e0 in uso nelle case americane.\nDal punto di vista organizzativo la societ\u00e0 fu suddivisa in due strutture manageriali principali che coordinavano rispettivamente la parte produttiva e distributiva uniformando le decisioni tecnico/amministrative della societ\u00e0 principale e delle controllate che pur mantenevano una propria struttura manageriale. L'impresa, grazie ai consistenti investimenti, espanse notevolmente la propria influenza e in breve raggiunse il primato nell'area piemontese, ma tuttavia gli onerosi investimenti la costrinsero a contrarre crescenti debiti soprattutto nei confronti della \u201cBanca Commerciale Italiana\u201d. Questo vertiginoso aumento dei debiti contratti con la COMIT obblig\u00f2 la societ\u00e0 nel 1921 ad un nuovo, indispensabile, aumento di capitale, che sal\u00ec alla cifra di 100 milioni di lire. Ci\u00f2 comport\u00f2 una maggiore presenza della stessa \u201cBanca Commerciale Italiana\u201d nel gruppo SIP.\nLa COMIT non ottenne il controllo di maggioranza del gruppo industriale capeggiato da Gian Giacomo Ponti solo perch\u00e9 quest'ultimo accett\u00f2 una forte partecipazione dell'Italgas di Rinaldo Panzarasa. Dal 1921 gli investimenti continuarono ad un ritmo vertiginoso, con il rifacimento della rete distributiva di Torino e il progetto di collegamento Torino-Savona; tutti gli impianti, dalle linee di trasporto alle linee di distribuzione, furono pi\u00f9 che raddoppiati tra il 1921 ed il 1923 e la produzione di energia fu quasi triplicata.\nTuttavia, gli onerosi investimenti voluti da Gian Giacomo Ponti, pur portando la SIP all'avanguardia nel settore elettrico, indebitarono fortemente la societ\u00e0 obbligandola ad un nuovo aumento di capitale che ridefin\u00ec l'assetto societario con una pi\u00f9 ampia partecipazione dell'ITALGAS e portando alla presidenza del gruppo SIP Rinaldo Panzarasa.\nA questo punto gli equilibri territoriali dell'industria elettrica nell'Italia settentrionale erano definitivamente rotti e si definirono rapporti societari tra le maggiori aziende del settore, tra cui spiccava l'accordo \u201cEdison\u201d \u2013 \u201cCogne\u201d, per contrastare il crescente sviluppo della SIP.\nAl fine di reperire le risorse finanziarie necessarie alla propria sopravvivenza, la SIP si indebit\u00f2 maggiormente con la COMIT e diversific\u00f2 le attivit\u00e0 entrando in pi\u00f9 settori industriali, ampliando gli interessi nel settore del gas, della chimica, della telefonia, dell'editoria e della radiofonia. Come abbiamo gi\u00e0 visto, nel 1925 Ponti rassegn\u00f2 le dimissioni da direttore generale della SIP, in favore di Rinaldo Panzarasa, e venne nominato consigliere delegato e direttore generale della STIPEL, societ\u00e0 controllata dalla SIP per l'ingresso nel settore telefonico.\nIngresso nel settore telefonico.\nGli sforzi della SIP nel settore telefonico, all'inizio degli anni venti, si concentrarono in Piemonte e in Lombardia. Qui furono installati dai tecnici SIP i primi impianti urbani, ma a causa della legislazione incerta e dei gi\u00e0 numerosi concessionari che operavano nel settore l'attivit\u00e0 telefonica rest\u00f2, fino al 1923, un'attivit\u00e0 d'interesse secondario sulla quale non si puntava molto.\nLa svolta avvenne con il decreto regio e le nuove prospettive economiche offerte, che aprirono una strada sicura per una possibile espansione nel settore alle aziende in possesso di sufficienti risorse\nfinanziarie. La SIP fu una di queste societ\u00e0 e realizz\u00f2 negli anni successivi la propria espansione nel settore con tre successive acquisizioni dal 1925 al 1928 che la portarono a controllare i tre quinti dell'industria telefonica italiana. Alle spalle del gruppo SIP vi era il robusto appoggio economico della COMIT che, oltretutto, ebbe una notevole influenza sul gruppo con la sua consistente quota azionaria rappresentata nel consiglio d'amministrazione, dal 1927, dal proprio amministratore delegato Giuseppe Toeplitz.\nEra un forte legame che port\u00f2 prima la SIP ai vertici dell'industria italiana, ma che in seguito si rivel\u00f2 fatale con la caduta della Banca Commerciale ed il conseguente salvataggio delle telefoniche SIP da parte dell'IRI. L'ingresso della SIP nel settore telefonico avvenne per l'espressa volont\u00e0 di diversificazione espressa da Gian Giacomo Ponti nei primi anni venti, e fu una scelta molto diversa da quella che port\u00f2 alla diversificazione del settore industriale della Pont Saint Martin che avvenne a causa della complementarit\u00e0 della produzione di energia elettrica necessaria alla produzione del carburo di calcio. Il settore elettrico e quello telefonico negli anni venti non avevano nessun nesso comune, e le uniche due industrie che erano riuscite a mettere in campo delle soluzioni integrate operavano a puro titolo sperimentale.\nLa Societ\u00e0 elettrotermica italiana e la Societ\u00e0 anonima Ing. Vittorio Tedeschi &amp; C erano le uniche aziende suscettibili di originare, seppur in modesta misura, una qualche integrazione tra i settori elettrico e telefonico, rispettivamente sul piano degli sviluppi commerciali e delle forniture di materiali. Si tratta tuttavia di due episodi di limitata entit\u00e0 e scarsamente propulsivi sul versante dell'integrazione produttiva.\nNel 1925 furono avviati i primi passi della SIP nel settore telefonico con l'acquisizione delle partecipazioni di due societ\u00e0: la societ\u00e0 Moncenisio di propriet\u00e0 FIAT e la \u201cSip-Breda\u201d dell'industriale Ernesto Breda entrambe gi\u00e0 aziende avviate nel settore telefonico.\nLe due societ\u00e0 furono poi fuse nella \u201cTelefonica Interregionale Piemontese-Lombarda\u201d con un capitale sociale di 100 milioni di lire di cui 90 interamente versati dalla SIP la quale si riservava un pacchetto del valore di 20 milioni di azioni preferenziali che le consentivano in qualunque caso di mantenere il controllo societario.\nL'avventura della \u201cTelefonica Interregionale Piemontese-Lombarda\u201d nel settore telefonico fu di breve durata e termin\u00f2 lo stesso anno con l'acquisizione della STEP da parte della SIP, societ\u00e0 alla quale fu incorporata dando cos\u00ec vita alla STIPEL. La neonata societ\u00e0 sarebbe diventata la punta di diamante del gruppo SIP nel settore telefonico e pertanto la direzione della societ\u00e0 and\u00f2 proprio a Gian Giacomo Ponti, uomo decisivo del gruppo SIP.\nL'anno successivo la SIP acquis\u00ec il controllo del gruppo TIMO, ricevendo dai fondatori della societ\u00e0 l'intero pacchetto azionario a chiusura del debito contratto per vincere la gara d'appalto. L'ultima acquisizione della SIP in ordine di tempo fu la Telve, acquisizione che venne perfezionata nel 1928 con la cessione del pacchetto azionario SADE al gruppo. In TELVE il modello SIP non fu mai metabolizzato pienamente. Le tre telefoniche acquisite dal gruppo SIP non vennero fuse in un'unica societ\u00e0 in quanto il decreto regio del 1923 vietava l'assegnazione di pi\u00f9 di una zona ad un unico concessionario, pertanto al fine di coordinare le tre telefoniche fu creata la SIET una holding finanziaria che si occup\u00f2 del loro coordinamento e finanziamento.\nNon ritenendosi conveniente - per ragioni di opportunit\u00e0 e di controllo - il collocamento sul mercato sia della met\u00e0 delle azioni Moncenisio e Sip-Breda, sia, per impossibilit\u00e0 legale (mancanza del biennio di vita sociale), delle azioni della Societ\u00e0 telefonica, e desiderando d'altra parte di smobilizzare una parte del portafoglio SIP, si pens\u00f2 di costituire una societ\u00e0 di minoranza, la quale raccogliesse fra le sue attivit\u00e0 tutte queste azioni rappresentanti le minoranze azionarie delle societ\u00e0 nelle quali la SIP possedeva la maggioranza ed il controllo. Si sarebbe potuto, invece, provvedere al collocamento sul mercato delle azioni di questa nuova societ\u00e0 di minoranza, il cui controllo - attraverso azioni preferenziali \u2013 sarebbe dovuto restare alla SIP.\nLo scopo del gruppo dirigente SIP era quello di penetrare massicciamente nel mercato telefonico italiano. Ci\u00f2 si sarebbe potuto realizzare solamente organizzando le tre societ\u00e0 in maniera uniforme; inoltre, il secondo ostacolo ai progetti di Gian Giacomo Ponti arrivava dalla disponibilit\u00e0 finanziaria delle tre societ\u00e0 che precludeva la possibilit\u00e0 di convogliare tutte le risorse finanziarie per la realizzazione delle grandi Opere di ammodernamento.\nIn sintesi la SIET svolse il ruolo di canalizzatore finanziario delle tre societ\u00e0 telefoniche, ma fu anche e soprattutto una copertura per l'insufficiente capitale sociale della SIP, ormai pi\u00f9 che indebitata a causa degli onerosi investimenti effettuati nel settore elettrico e telefonico.\nDopo l'ingresso nel settore telefonico, la SIP ridusse drasticamente gli investimenti nel settore elettrico, scelta che in seguito cre\u00f2 gravi problemi economici al gruppo.\nLa crisi.\nNell'immediato dopoguerra e nel corso di tutta la prima met\u00e0 degli anni venti, la SIP vide una rapida ascesa dovuta all'incremento della produzione idroelettrica, considerata fondamentale per l'espansione industriale italiana. La politica aziendale di Gian Giacomo Ponti port\u00f2 alla realizzazione di grandi opere di ammodernamento, all'ampliamento degli impianti elettrici esistenti, ed a giganteschi investimenti nella produzione e distribuzione dell'energia elettrica, che pur portando la societ\u00e0 ai vertici del settore elettrico causarono il crescente ricorso al credito e il crearsi di squilibri interni fra gestione finanziaria ed esercizio industriale.\nNel corso della prima met\u00e0 degli anni venti la SIP si avvantaggi\u00f2 dell'inflazione per smaltire parte dei debiti a medio termine e per incorporare societ\u00e0 minori attraverso l'acquisto di titoli e partecipazioni mantenendo cos\u00ec, pur ricorrendo a faticose soluzioni di compromesso, l'indipendenza dai grandi istituti di credito.\nNel 1925 la SIP, gi\u00e0 complesso industriale di grande importanza che controllava un quinto del mercato elettrico italiano, decise il suo ingresso nel settore telefonico con la controllata STIPEL guidata da Gian Giacomo Ponti, accaparrandosi la zona pi\u00f9 importante comprendente gli impianti telefonici del Piemonte e della Lombardia.\nAnche nel settore telefonico la SIP persegu\u00ec la politica d'espansione e di forti investimenti gi\u00e0 adottata nel settore elettrico, arrivando a controllare nel 1928 tre delle cinque concessionarie, grazie alle due successive acquisizioni del pacchetto di maggioranza della TIMO e della TELVE, e a gestire i tre quarti di tutto il traffico urbano ed interurbano del territorio.\nIl programma tecnico-finanziario e la strategia di concentrazione della SIP venivano infatti finanziati attingendo al credito a breve termine degli istituti bancari amici (COMIT, CREDIT, Cassa di Risparmio di Torino), e particolarmente della Commerciale, che aveva concesso fidi superiori alle potenzialit\u00e0 di capitale della societ\u00e0. La strategia finanziaria messa a punto da Ponti e Panzarasa seguiva tre vie fondamentali: l'aumento del capitale sociale (dai 15 milioni del 1918 ai 600 milioni del 1925); l'indebitamento bancario a breve termine mediante cambiali e con l'uso del conto corrente passivo; l'accensione di prestiti e mutui a lunga scadenza.\nA differenza della prima met\u00e0 del decennio tuttavia, la diversa politica inflazionistica del governo, intenzionato ad arrestare l'inflazione con \u201cQuota novanta\u201d, le due onerose acquisizioni delle societ\u00e0 concessionarie TELVE e TIMO ed i sempre pi\u00f9 rischiosi investimenti effettuati dall'intraprendente Gian Giacomo Ponti, ora perlopi\u00f9 indirizzati nel settore telefonico per la costruzione di nuove centrali automatiche e la posa di cavi sottomarini e cavi sotterranei, costrinsero la societ\u00e0 a contrarre numerose obbligazioni soprattutto sul mercato statunitense.\nNel 1928 il governo, a causa delle crescenti preoccupazioni sull'esposizione finanziaria del gruppo indebitato per circa 1.500 milioni di lire, neg\u00f2 alla SIP, in cerca di liquidit\u00e0, l'ulteriore emissione di obbligazioni sul mercato internazionale, ricorrendo ad una precedente delibera collegata alla manovra per la stabilizzazione della lira.\nLa SIP con la necessit\u00e0 di ulteriore liquidit\u00e0 si vide costretta a manovre sul mercato Italiano che aprirono le porte all'ingresso della \u201cBanca Commerciale Italiana\u201d la quale entrava nello stesso anno nel consiglio di amministrazione con Giuseppe Toeplitz.\nNel contempo, per far fronte alle pesanti spese del settore telefonico, gli investimenti per il settore elettrico, ritenuto sufficiente a coprire l'intera domanda, furono gradualmente ridotti con un ulteriore taglio dovuto alla riduzione della domanda verificatosi nel 1928, mentre in realt\u00e0 gli impianti idroelettrici iniziavano a diventare obsoleti e si avvicinavano al punto di saturazione comportando un conseguente aumento del costo medio di produzione del kilowatt ed un danno economico che, nonostante i buoni risultati in campo telefonico, a breve si sarebbe rilevato molto pesante per la SIP.\nLa crisi economica, arrivata nel 1930 in Italia, colse la SIP in una fase di delicata riorganizzazione interna e di indebitamento per i recenti investimenti nel settore telefonico che pur con elevate potenzialit\u00e0 installate, o in corso di installazione, non coprivano gli elevati costi di costruzione.\nAl periodo degli impianti \"buoni\" era subentrato quello degli impianti \"meno buoni\", sicch\u00e9 il costo medio per la produzione del kWh andava aumentando col crescere degli impianti. Inoltre, nel settore elettrico, la SIP aveva costruito i propri impianti in periodo di prezzi crescenti sovradimensionandoli. Gli effetti della crisi si fecero sentire ancor pi\u00f9 pesantemente a causa dei costi elevati di questi impianti ormai obsoleti che comportavano costi elevati e rendimenti notevolmente distanti dai costi di costruzione.\nPer affrontare il momento di difficolt\u00e0 la SIP tent\u00f2 la via della riduzione dei costi attraverso l'accentramento delle decisioni sui programmi di lavoro delle concessionarie ed il maggior controllo sulle ordinazioni di materiali. Consistenti tagli furono applicati sul costo del personale che, oltre ad una drastica riduzione, sub\u00ec forti tagli ai salari con provvedimenti di adeguamento basati sull'analisi del rendimento, mentre gli interventi di manutenzione furono ridotti al minimo indispensabile con il ricorso per gli interventi ad appalti esterni. Le condizioni finanziarie del gruppo di controllo restavano comunque critiche e legate a doppio filo con le sorti della \u201cBanca Commerciale Italiana\u201d.\nLa SIP rilevata dall'IRI.\nLa crisi finanziaria del 1929 negli Stati Uniti ebbe pesanti ripercussioni su tutto il resto del mondo con un effetto domino che nell'arco di pochi anni travolse tutta l'economia mondiale.\nSe pur in ritardo rispetto ad altri paesi per via della politica deflazionistica \u201cQuota novanta\u201d, che pur portando al pareggio del bilancio ed all'aumento della circolazione di moneta rallent\u00f2 lo sviluppo economico italiano nella seconda met\u00e0 degli anni venti, anche l'Italia fu coinvolta da questo fenomeno ed i primi a farne le spese furono i tre grandi gruppi bancari italiani: la \u201cBanca Commerciale Italiana\u201d, il \u201cCredito Italiano\u201d, ed il \u201cBanco di Roma\u201d, i primi due, come visto, legati a doppio filo rispettivamente con SIP ed EDISON, i due grandi gruppi industriali elettrici con interessi nella telefonia.\nIl crollo, i cui primi effetti si fecero sentire in Italia nel 1930, colp\u00ec i valori azionari delle principali imprese nelle quali le banche avevano consistenti partecipazioni, ed il tentativo iniziale dei principali istituti bancari fu proprio quello di sostenere i titoli delle industrie consociate con ulteriori consistenti acquisti di pacchetti azionari che confluirono in Holding finanziarie appositamente create.\nQuesta manovra si rivel\u00f2 inefficace e trascin\u00f2 ancor di pi\u00f9 le banche nel vortice della crisi per via della rapida svalutazione delle azioni con l'acquisto delle quali le banche si erano indebitate per miliardi di lire.\nSul finire del 1931, dopo i primi segnali dell'inevitabile imminente crisi, il governo fascista diede vita all'IMI con lo scopo di sostenere le industrie in crisi attraverso la concessione di consistenti prestiti rimborsabili in dieci anni.\nL'istituto per\u00f2 si rivel\u00f2 subito uno strumento insufficiente per risollevare l'industria italiana, pesantemente indebitata e strettamente legata alle banche, quindi nel 1933 fu creato l'IRI con il compito di provvedere al sostegno finanziario delle singole imprese e di rastrellare tutte le partecipazioni societarie delle banche in crisi, separando cos\u00ec, con la partecipazione diretta dello stato al capitale di controllo delle imprese, le banche dalle imprese industriali e lasciando queste ultime societ\u00e0 per azioni.\nL'IRI fu suddiviso in due settori ciascuno dei quali con una specifica mansione: la sezione finanziamenti con funzioni simili a quelle dell'IMI, cio\u00e8 l'erogazione del credito ad imprese in difficolt\u00e0, e la Sezione smobilizzi con la funzione di salvataggio, attraverso il rastrellamento dei pacchetti azionari, delle banche, delle loro Holding finanziarie e delle industrie pi\u00f9 indebitate nei diversi settori.\nTra le partecipazioni che confluirono nell'IRI vi erano anche quelle del pacchetto azionario di maggioranza della SIP che la \u201cBanca Commerciale Italiana\u201d trasfer\u00ec alla \"holding\" finanziaria Sofindit con lo scopo di rendere i crediti inesigibili alle industrie.\nDal gruppo SIP, dopo una serie di attente valutazioni dei dirigenti IRI, furono scorporate le tre societ\u00e0 telefoniche che confluirono nella STET (Societ\u00e0 Torinese Esercizi Telefonici), una societ\u00e0 con capitale azionario di 400 milioni di lire composte interamente da obbligazioni IRI a speciale garanzia dello Stato.\nNel 1934 l'IRI era ormai divenuto padrone delle tre maggiori banche e di molte fra le principali industrie italiane e l'Italia si trovava ad avere il pi\u00f9 vasto sistema a partecipazione statale, secondo solo a quello dell'Unione Sovietica.\nL'IRI assunse una duplice figura: di controllore del credito e degli esercizi bancari, e come operatore economico secondo le finalit\u00e0 della politica nazionale. Il nuovo ente, diviso in una Sezione finanziamenti, e in una Sezione smobilizzi, s'incaric\u00f2, da un lato, di esaminare la situazione di oltre 1.500 aziende industriali e di sovvenzionare quelle ritenute meritevoli d'aiuto; dall'altro, di acquisire tutte le attivit\u00e0 e passivit\u00e0 risultanti dagli interventi operati dallo Stato prima della costituzione dell'Istituto e di rilevare le posizioni attive delle grandi banche e della Banca d'Italia congelate da immobilizzi in aziende industriali, agricole e immobiliari, costituendosi debitore verso di esse e impegnandosi a convertire il debito in contanti qualora le imprese interessate si venissero a trovare in crisi di liquidit\u00e0.\nIl 1\u00ba luglio 1931 la SIP acquis\u00ec il controllo della Radiofono, azionista di controllo dell'EIAR, e il 23 marzo 1933 la SIP divenne direttamente azionista di maggioranza dell'emittente radiofonica.\nScorporo delle societ\u00e0 telefoniche e nascita della STET.\nL'intervento statale a sostegno della \u201cBanca commerciale italiana\u201d fu strutturato in due fasi: la prima prevedeva il trasferimento di tutte le azioni con la quale si era indebitata alla propria holding finanziaria Sofindit, mentre la seconda prevedeva l'acquisizione dell'intera holding finanziaria da parte dell'IRI.\nCome detto in precedenza conflu\u00ec nella Sofindit, tra le altre azioni della \u201cBanca commerciale italiana\u201d, anche l'intero pacchetto di maggioranza della SIP. Uno dei primi problemi che dovette dunque affrontare il presidente dell'IRI Francesco Beneduce, fu proprio quello dell'immissione nel mercato delle azioni rilevate del gruppo SIP.\nTrattandosi della prima immissione sul mercato delle azioni smobilizzate, si poneva innanzitutto un problema d'immagine dell'istituto che se avesse visto svalutati i titoli emessi avrebbe perso ogni credibilit\u00e0 nelle azioni future, inoltre il gruppo SIP, a causa della sua disomogeneit\u00e0 tra varie aziende ed i suoi interessi nei vari settori, necessitava di una riorganizzazione tecnica delle varie aziende (oltre che dell'ordinamento amministrativo) per far s\u00ec che queste azioni fossero redditizie.\nSi cerc\u00f2 in un primo momento di offrire le azioni acquisite con una svalutazione di 50 lire per azione ai grandi gruppi industriali privati usciti indenni dalla crisi, come la Fiat e la Pirelli, che sarebbero dovute intervenire di comune accordo nella ristrutturazione della societ\u00e0 e nel suo risanamento finanziario; ma il tentativo fu inutile ed il solo gruppo che si fece avanti, la Edison, fu escluso in quanto non visto di buon occhio dal regime Fascista.\nNon rimase quindi altra soluzione che l'acquisto da parte dell'IRI della quasi totalit\u00e0 delle rimanenti quote azionarie della SIP, che furono interamente sottoscritte dalla Sezione Smobilizzi ed offerte agli azionisti privati attraverso l'emissione di obbligazioni.\nLa sistemazione della SIP, per gli interessi che toccava a livello locale e nazionale, una volta concluso il tentativo di coinvolgere nell'operazione i maggiori gruppi industriali, aveva di fatto assunto un'importanza che trascendeva il singolo caso aziendale, divenendo il banco di prova dello Stato come operatore economico impegnato ad attuare un riassetto anche etico dell'impresa.\nL'intero pacchetto azionario fu poi suddiviso e le azioni delle tre societ\u00e0 telefoniche furono conferite ad una nuova societ\u00e0, la STET, un'holding finanziaria a capitale misto pubblico/privato che controllava un terzo del settore telefonico italiano: il gruppo SIP era stato definitivamente smembrato e si creava l'ossatura del futuro monopolista telefonico statale.\nPer quanto riguarda il settore elettrico si ricorse ad una profonda ristrutturazione del gruppo accentrando tutte le aziende produttrici d'energia sotto il gruppo SIP e costituendo in societ\u00e0 indipendenti le aziende distributrici.\nLe obbligazioni delle telefoniche furono offerte agli azionisti privati sotto il nome di \u201cSerie Speciale Gestione STET\u201d, con un interesse minimo garantito dallo stato del 4% di durata ventennale e l'accesso ai dividendi attribuiti dalle corrispondenti azioni STET ancora di propriet\u00e0 dell'IRI.\nAlla termine delle operazioni dell'IRI il 47% delle azioni della STET fin\u00ec in mano privata, ma essendo considerato il settore telefonico di importanza strategica per lo stato, quest'ultimo si riservava il diritto di riacquistare in qualunque momento la disponibilit\u00e0 delle azioni in gestione speciale.\nA seguito del riassetto, quindi, il settore telefonico rimaneva sempre ordinato nelle cinque concessionarie, con la particolarit\u00e0, per\u00f2, che gran parte di esso ormai era sotto il diretto controllo mediato dello Stato.\nNegli anni seguenti la STET sub\u00ec un rapido e deciso sviluppo, interrotto soltanto dagli anni della guerra, tanto che la punta massima prima delle distruzioni belliche raggiunse in Italia i 634.482 abbonati e gli 875.140 apparecchi in servizio.\nNel 1957 furono assorbite dalla STET anche le due concessionarie sopravvissute alla crisi degli anni trenta, la TETI e la SET, ed il monopolio del servizio da parte dello stato fu completato.\nAbbandono del settore elettrico.\nL'attivit\u00e0 della SIP nel settore elettrico termina nel 1963 con la nascita del monopolio dell'Enel varato con legge del 27 novembre 1962 durante il governo Fanfani IV. La SIP a tale data possedeva anche le societ\u00e0: Pinerolese di Elettricit\u00e0, Idroelettrica Sarea - Molveno, Vissola, Piemonte Centrale di Elettricit\u00e0 e Trentina di Elettricit\u00e0.\nSingolare storia quella della SIP, se l'istituzione di un monopolio l'aveva privata del principale settore d'attivit\u00e0, una parte consistente di un altro monopolio era destinata ad acquisire.\nNel 1924 la SIP aveva esteso i suoi interessi al settore telefonico. In quel periodo erano ben 63 le societ\u00e0 che offrivano in Italia il servizio di telefonia. Il 1\u00ba luglio 1925 il territorio nazionale viene suddiviso in cinque zone e dato in concessione alle societ\u00e0 telefoniche Stipel, TELVE, TIMO, TETI e SET, vincitrici della gara d'appalto indetta nel 1923 dal governo Mussolini. Il riassetto del settore telefonico era dettato dalla volont\u00e0 di portare il settore telefonico in mani italiane in quanto le maggiori concessionarie di tale settore erano straniere o controllate da capitale straniero. Non potendo far acquisire allo Stato tutti gli impianti telefonici della nazione per le pesanti condizioni finanziarie in cui gravava in conseguenza della prima guerra mondiale e non volendo neanche concentrarne la propriet\u00e0 in un solo soggetto privato, venne fatta la scelta delle cinque concessioni. Tali concessioni davano alle societ\u00e0 concessionarie il diritto di prendere possesso degli impianti telefonici preesistenti con l'obbligo di assorbire i 63 precedenti concessionari.\nLa STIPEL era la societ\u00e0 controllata dalla SIP. Era stata costituita il 10 giugno 1924 con la denominazione \"STEP - Societ\u00e0 Telefonica Piemontese\". Il 12 ottobre 1924 aveva inaugurato l'avvio dei servizi telefonici e nel 1925 aveva cambiato denominazione in \"STIPEL - Societ\u00e0 Telefonica Interregionale Piemontese e Lombarda\" a seguito dell'aggiudicamento dell'appalto indetto nel 1923, la zona datale in concessione era infatti il Piemonte e la Lombardia.\nNel 1926 \"S.E.A.T. Societ\u00e0 Elenchi ufficiali degli Abbonati al Telefono\" di Torino pubblic\u00f2 il suo primo elenco telefonico che comprendeva gli abbonati del Piemonte, con esclusione della provincia di Novara. Risult\u00f2 formato da tre elenchi distinti: uno ordinato per numero, uno ordinato alfabeticamente per abbonato e uno ordinato per indirizzo.\nTra il 1926 e il 1928 la SIP riesce a portare sotto il proprio controllo anche le concessionarie TIMO e TELVE. La crisi economica mondiale iniziata nel 1929 per\u00f2 la travolge in quanto fortemente esposta con la Banca Commerciale Italiana a causa degli ingenti investimenti delle societ\u00e0 telefoniche da lei controllate. La Banca Commerciale Italiana, come tutte le principali banche italiane, \u00e8 infatti in forte crisi.\nNel 1933 viene fondato dal governo l'IRI (Istituto per la Ricostruzione Industriale), un ente pubblico con lo scopo di rilevare tutte le partecipazioni industriali delle grandi banche italiane in crisi. La SIP \u00e8 indebitata per pi\u00f9 di un miliardo di lire e viene rilevata dall'IRI la quale decide la separazione dei suoi settori d'attivit\u00e0. A tale scopo il 21 ottobre 1933 l'IRI fonda la STET - Societ\u00e0 Torinese per l'Esercizio Telefonico a cui d\u00e0 la propriet\u00e0 delle societ\u00e0 STIPEL, TELVE e TIMO.\nNel 1957 la STET acquisisce anche le societ\u00e0 TETI e SET. Nel 1964, a seguito della nazionalizzazione del settore elettrico, la SIP acquisisce ingenti disponibilit\u00e0 finanziarie derivate dalla cessione all'ENEL degli impianti per la produzione e la distribuzione dell'energia elettrica. Viene cos\u00ec decisa la fusione per incorporazione delle societ\u00e0 STIPEL, TELVE, TIMO, TETI e SET nella SIP che assume la nuova denominazione di SIP - Societ\u00e0 Italiana per l'Esercizio Telefonico (che in seguito, nel 1985, cambier\u00e0 denominazione in SIP - Societ\u00e0 Italiana per l'Esercizio delle Telecomunicazioni e ancora pi\u00f9 tardi, nel 1995, verr\u00e0 fusa in Telecom Italia assieme ad altre quattro societ\u00e0). La SIP - Societ\u00e0 Idroelettrica Piemontese cessa quindi di esistere. Al momento della sua nascita, la nuova SIP contava, su tutto il territorio nazionale, 4.220.000 abbonati e 5.530.000 apparecchi telefonici in servizio.\nA fine 1993 gli utenti SIP erano oltre 24 milioni.\nProprietaria di questa societ\u00e0 \u00e8 stata una famiglia di Torino, i Pittaluga, i quali investirono successivamente in diversi settori. \u00c8 a loro infatti che si deve attribuire la costituzione all'inizio degli anni venti della prima stazione radio italiana, l'Unione radiofonica italiana, con sede a Torino.\nArchivio.\nTutto il materiale archivistico prodotto dalla SIP nel corso della propria attivit\u00e0 \u00e8 conservato presso l'Archivio storico di Telecom Italia a Torino, nei fondi: \"Telecom Italia spa - Materiale iconografico e audiovisivo\", \"Telecom Italia spa - Biblioteca\", \"Telecom Italia spa - Carte preparatorie per le riunioni sociali\", \"Telecom Italia spa -Gruppo elettrico Sip\", \"Telecom Italia spa - Libri contabili Societ\u00e0 Sip elettrica - Sip e societ\u00e0 confluite\", \"Telecom Italia spa - Riunioni sociali Sip elettrica - Sip e societ\u00e0 confluite\"."}
{"id": "365571", "revid": "124123", "url": "https://it.wikipedia.org/wiki?curid=365571", "title": "Anna dell'Anglia orientale", "text": "Biografia.\nEra figlio di Eni e nipote di R\u00e6dwald. Penda, re di Mercia, invase l'Anglia orientale attorno al 635, sconfiggendo e uccidendo re Egric e l'ex sovrano Sigeberht. Anna sal\u00ec quindi sul trono. Anna, che era cristiano, \u00e8 ricordato per la sua devozione. Persuase Cenwealh del Wessex ad accettare il battesimo mentre si trovava in esilio nell'Anglia orientale (645 - 648), dopo essere stato scacciato da Penda. Penda impose il dominio merciano sulla Middle Anglia, mettendovi sul trono il figlio Peada e infine sconfisse e uccise Anna, che era tornato sul trono, nel 653 o 654.\nDiscendenza.\nAnna ebbe dalla moglie S\u00e6wara quattro figlie, divenute tutte sante, ed un figlio,:\nInoltre aveva una figliastra, prime nozze della moglie S\u00e6wara:"}
{"id": "365572", "revid": "536103", "url": "https://it.wikipedia.org/wiki?curid=365572", "title": "Cosacchi", "text": "I cosacchi (; ; ; forse dalla parola turco-tatara qazaq', \"nomade\" o \"uomo libero\") sono un'antica comunit\u00e0 militare che vive nell'Europa orientale, in maggioranza nella steppa ubicata tra Ucraina e gli zarati del nord est.\nInizialmente con tale termine furono individuate le popolazioni nomadi tatare delle steppe del sud-est della Russia. Tuttavia, a partire dal XV secolo, il nome fu attribuito a gruppi di che popolavano i territori che si estendevano lungo il basso corso dei fiumi Don e Dnepr (questi ultimi erano noti come \"cosacchi dello Zaporo\u017e'e\"); in questo senso, i cosacchi non costituiscono un gruppo etnico vero e proprio. Altre zone di colonizzazione successiva furono la pianura ciscaucasica (bacini dei fiumi Kuban' e Terek), il basso Volga, la steppa del bacino dell'Ural e alcune zone della Siberia orientale nel bacino del fiume Amur.\nIl termine \"cosacco\" apparirebbe per la prima volta nel 1395, nelle \"Cronache della Repubblica di Novgorod\", oppure secondo altri storici solo nel 1444 in un manoscritto russo, per designare soldati mercenari nomadi e liberi (ovverosia non soggetti agli obblighi feudali) che spesso offrivano i loro servigi ai vari principi.\nDurante la guerra civile russa (1918-1922) i cosacchi, che inizialmente avevano appoggiato la rivoluzione contro lo Zar, si schierarono in gran parte con le Armate Bianche in opposizione ai bolscevichi, mentre nella seconda guerra mondiale lottarono invece sia per gli Alleati sia per l'Asse.\nStoria.\nSotto il dominio polacco.\nI cosacchi furono il frutto del mescolamento di popolazioni nomadi tartare le cui fila furono via via ingrossate da parte di avventurieri (\"uhodniki\"), contadini e servi della gleba che contavano di sfuggire nella steppa l'autorit\u00e0 dello Stato nonch\u00e9 le dure condizioni di vita imposte loro dalla nobilt\u00e0 feudale, che, oltre ad amministrare, possedeva territori, villaggi e uomini. Questa versione viene contestata da parte di alcuni storici, i quali sostengono che i cosacchi discendano dagli antichi sciti, dai kazari, dagli alani o addirittura dai tartari, dai turcomanni, dai circassi o financo dai kirghizi. Tuttavia, secondo il massimo storico cosacco, Anatolij Aleksandrovi\u010d Gordeev, la loro origine andrebbe rinvenuta nelle popolazioni russe originariamente deportate come schiave dai tartari e che ben volentieri in seguito accolsero nelle loro file avventurieri, contadini e servi della gleba russi in fuga.\nI primi insediamenti cosacchi apparvero nell'area del basso Dnepr durante il XVI secolo in quella che era un'area di confine poco popolata fra la Polonia ed il Canato di Crimea. Quest'area, trovandosi a valle delle rapide del fiume, fu chiamata \"zaporo\u017e'e\", ovvero \"di l\u00e0 delle rapide\". Nel 1583 l'area fu conquistata dalla Confederazione Polacco-Lituana ed assegnata al palatinato di Kiev.\nSotto la pressione dei feudatari polacchi che colonizzavano progressivamente il paese, i cosacchi zaporoghi si rivoltarono pi\u00f9 volte. La pi\u00f9 celebre di queste sollevazioni fu quella del 1648 guidata da Bohdan Chmel'nyc'kij. Essa porter\u00e0 alla costituzione dell'Etmanato Cosacco, uno Stato cosacco sotto formale sovranit\u00e0 polacca. Nel 1654 l'Etmanato strinse un'alleanza con il Regno Russo contro la Polonia-Lituania (trattato di Perejaslav). Con il trattato di Andronio del 1667 Polonia e Russia si spartirono l'area abitata dai Cosacchi Zaporoghi: l'Etmanato fu cos\u00ec diviso in due parti, dette \"ucraine\" della Riva Sinistra e della Riva Destra (dello Dnepr), rispettivamente sotto la sovranit\u00e0 russa e quella polacca. L'ucraina sotto dominio polacco fu peraltro presto soppressa. In queste guerre dei Cosacchi contro la Polonia il Canato di Crimea si schier\u00f2 ora dall'una, ora dall'altra parte.\nI cosacchi erano seminomadi e vivevano di caccia, pesca e scorrerie ed erano costantemente in lotta con i tartari che abitavano la stessa area, quantunque non mancassero mescolanze tra le due popolazioni antagoniste. Pi\u00f9 tardi i cosacchi svilupparono anche un'agricoltura stanziale.\nI cosacchi erano organizzati in comunit\u00e0 militari e di mestiere rette da un \"atamano\". Tutte le cariche erano di norma elettive e le questioni pi\u00f9 rilevanti erano affrontate dall'assemblea della comunit\u00e0 (\"krug\") secondo principi di uguaglianza e autonomia assoluta.\nIl loro abbigliamento era costituito da un caffettano (una sorta di casacca) o dalla \"\u010derkessa\" (tunica lunga con le cartuccere). Quelli che furono inquadrati nell'esercito indossavano pantaloni blu con una fascia rossa, che indicava la loro esenzione dal pagamento delle imposte. Il loro armamento tradizionale comprendeva il \"kind\u017eal\" (pugnale ricurvo), la \"\u0161a\u0161ka\" (sciabola) e la \"nagajka\" (frusta). Maneggiavano una lancia molto lunga e la loro preparazione militare prevedeva anche una danza chiamata \"hopak\" che eseguivano accovacciati, a braccia conserte. Il loro grido di battaglia era \"Gu-Rai!\" che significava \"Verso la beatitudine del cielo!\" da cui si pensa derivi il grido di battaglia \"urr\u00e0\", diffuso nel mondo dai soldati della prima guerra mondiale che l'avrebbero udito al fronte dai cosacchi.\nSotto l'Impero Russo.\nL'insediamento dei Cosacchi lungo il Don (i cosiddetti \"Cosacchi Tanaiti\") risale anch'esso al XVI secolo. Anche quest'area inizialmente si trovava sotto sovranit\u00e0 crimaica, tuttavia i Cosacchi del Don furono gradualmente ingaggiati dal Regno Russo nella propria opera di conquista e colonizzazione della valle del Volga, della Siberia, cos\u00ec come lungo l'Ural ed il Terek, dove gi\u00e0 vivevano comunit\u00e0 cosacche precedenti l'arrivo dei Tanaiti. Il pi\u00f9 famoso episodio di questa epoca \u00e8 la conquista del canato di Sibir da parte dei Cosacchi guidati da Ermak Timofeevi\u010d per conto degli Stroganoff.\nI cosacchi, guidati da un ideale di vita avventurosa, caratterizzati da una propria cultura e gelosi della propria autonomia, finirono per svolgere il ruolo di difensori della religione ortodossa e dei confini pi\u00f9 remoti dell'impero zarista, in specie contro tartari e turchi, nonch\u00e9 quello di pionieri nella conquista di nuovi territori in nome dello Zar. A questo scopo gli insediamenti cosacchi occupavano aree cuscinetto ai confini dell'Impero. A loro era affidata inoltre la raccolta dello \"iasak\" (imposta dovuta allo zar).\nLe mire espansionistiche dell'Impero richiedevano la fedelt\u00e0 dei Cosacchi, i quali tendevano per\u00f2 a creare tensioni, a causa del loro tradizionale stile di vita libero ed insofferente verso l'autorit\u00e0.\nPerci\u00f2 anche in Russia i Cosacchi si rivoltarono, spesso contro i voivoda, rappresentanti locali del potere centrale scelti fra la nobilt\u00e0 russa i quali spesso si appropriavano dei beni destinati alla comunit\u00e0, ma talvolta anche contro il governo. In particolare ebbero importanza nazionale le rivolte del 1606 guidata da Ivan Bolotnikov, quella di Sten'ka Razin fra il 1667 ed il 1671, quelle di Kondratij Bulavin e Ivan Mazeppa nel 1707, ed infine quella di Emel'jan Puga\u010d\u00ebv a partire dal 1773. Lo Stato reag\u00ec con repressioni durissime, esecuzioni e torture. Lo zar Pietro il Grande abol\u00ec l'elezione degli ataman, da allora in poi designati dal potere centrale.. In seguito all'ultima di queste rivolte, quella di Pugaciof, l'imperatrice Caterina II decise di sopprimere l'Etmanato cosacco dello Zaporo\u017e'e, e la repressione colp\u00ec anche le altre comunit\u00e0 cosacche.\nA partire da tale momento i Cosacchi, oramai divenuti inesistenti in Ucraina, divennero le truppe irregolari dell'Esercito imperiale russo, classificabili come cavalleria leggera. Passarono al soldo dello zar: dovevano procurarsi i cavalli e le armi bianche a proprie spese, mentre le armi da fuoco e le munizioni erano fornite dallo Stato. Queste truppe erano organizzate in corpi chiamati \"voiski\", ciascuno arruolato nell'area di insediamento cosacca di cui prendeva il nome. Tali aree mantenevano una certa autonomia, in quanto non rientravano nella competenza dei governatorati. Inoltre i Cosacchi erano esentati dal pagamento delle imposte.\nQuesto \u00e8 l'elenco dei corpi cosacchi (\"voiski\") esistenti nelle varie epoche:\nCirca seimila cosacchi costituivano la cavalleria al seguito del generalissimo Suvorov nella campagna d'Italia del 1799: furono le prime truppe ad entrare a Milano e si distinsero sulla Trebbia.\nDurante la ritirata di Russia di Napoleone i cosacchi del Don furono decisivi per attaccare e indebolire progressivamente l'esercito francese: in continuo movimento, apparivano all'orizzonte sui fianchi dell'armata, oppure sbucavano dai boschi che costeggiavano la strada dove si trascinava la colonna in ritirata, e colpivano rapidamente, soprattutto i gruppi di ritardatari, gli sbandati, le pattuglie inviate alla ricerca di cibo e legname.\nSempre alla ricerca dell'indipendenza, i Cosacchi, in cambio del loro statuto speciale e dei privilegi concessi dal potere, si trasformarono perci\u00f2 in fedeli soldati dell'Impero e poi in gendarmi dello zar. Nel secondo Ottocento e nei primi decenni del Novecento, infatti, il regime zarista us\u00f2 i Cosacchi come forza di polizia a cavallo per reprimere le rivolte.\nDurante la rivoluzione russa del 1905, truppe cosacche furono impiegate con funzioni di polizia nei confronti dei rivoltosi, spesso per sedare tumulti, affrontare e disperdere cortei di rivoluzionari, ecc. Spesso, a causa della loro fama di feroci combattenti, era sufficiente la diffusione della voce che sarebbero intervenuti i cosacchi, perch\u00e9 cortei di dimostranti si sciogliessero spontaneamente.\nNella repubblica russa.\nAppoggiarono inizialmente la rivoluzione, schierandosi con la rivoluzione di febbraio, probabilmente per reazione alla mutata politica zarista nei loro confronti, sostenendo la Repubblica Russa, ma nel 1918 passarono in gran parte alle forze antibolsceviche (Armate bianche), allorch\u00e9 videro pesantemente minacciate la loro autonomia e le loro prerogative. La militanza dei cosacchi, tuttavia, conobbe fasi alterne, ora con i bolscevichi, ora con i bianchi, spesso senza schierarsi, giacch\u00e9 non era infrequente il caso di reparti cosacchi che, non appena si avvicinavano alle loro terre, disertavano portando con s\u00e9 tutto ci\u00f2 che nel corso dei combattimenti avevano potuto razziare.\nCosacco era Simon Petljura, figura guida della Repubblica Nazionale Ucraina nel periodo della guerra civile russa, che combatteva sia i Bianchi che i Rossi per l'indipendenza ucraina. Durante la guerra civile e la guerra sovietico-polacca i Cosacchi \"bianchi\" si resero protagonisti di alcuni \"pogromi\" antiebraici, come narrato anche dallo scrittore Isaak Babel' nel suo diario di guerra.\nCon la sconfitta delle forze filozariste molti lasciarono i territori sovietici, in quanto oggetto delle misure di \"decosacchizzazione\", stabilite il 24 gennaio 1919 dal Comitato centrale del partito comunista bolscevico. Queste presero la forma di deportazioni di massa, di fucilazioni indiscriminate e di impiego nei lavori forzati. Si ritiene che circa 100\u00a0000 cosacchi si rifugiarono all'estero, ingrossando le file della emigrazione bianca.\nLa politica di decosacchizzazione ebbe il suo culmine nel 1925, allorch\u00e9 il \"plenum\" del Comitato centrale pose fine alla tutela delle particolarit\u00e0 dei cosacchi e var\u00f2 misure atte a cancellare quanto restava delle loro tradizioni.\nNella seconda guerra mondiale.\nDurante la seconda guerra mondiale i Cosacchi combatterono tenacemente nell'Armata Rossa contro le truppe dell'Asse che avevano invaso la Russia. Reparti di cavalleria cosacca attaccavano i carri armati tedeschi sparando sui comandanti che sporgevano dalle torrette, attiravano i carri nemici in zone in cui si sarebbero impantanati o sarebbero finiti nei fiumi gelati ove il ghiaccio non avrebbe retto al loro peso. Tuttavia parte di loro, memori delle politiche di decosacchizzazione subite ad opera dei bolscevichi e lusingati dalla prospettiva di riguadagnare la perduta autonomia, passarono nelle file tedesche, parte nella Wehrmacht e parte nelle Waffen-SS (e precisamente nel XV SS-Kosaken Kavallerie Korps). Altri volontari cosacchi, reclutati fra i prigionieri di guerra dei tedeschi, furono inquadrati nell'Esercito Russo di Liberazione del generale A.A. Vlassov. Infine, anche il Regio Esercito italiano arruol\u00f2 un reparto cosacco, anche in questo caso prevalentemente fra i prigionieri di guerra, il Gruppo squadroni cosacchi \"Campello\", al comando del maggiore Ranieri di Campello.\nCon i tedeschi si schierarono gruppi armati che avevano combattuto gi\u00e0 contro i bolscevichi, quali i generali P\u00ebtr Nikolaevi\u010d Krasnov e Timofej Domanov, ma il nucleo pi\u00f9 consistente fu quello affidato dai tedeschi al generale Helmuth von Pannwitz, un ufficiale originario della Slesia, ma buon conoscitore della lingua russa, da cui vennero a dipendere la I divisione cosacca, con 10.000 soldati cosacchi e 2.000 ufficiali. ed il XV SS-Kosaken Kavallerie Korps. Con il deteriorarsi della situazione sul fronte russo, questi corpi furono ridislocati assieme alle loro famiglie in Carnia e nell'alto Friuli (Operazione Ataman), dove vennero impiegati anche contro le formazioni partigiane italiane e jugoslave.\nNel dopoguerra.\nAlla fine del conflitto, arresisi alle truppe britanniche nel tentativo di evitare gli eserciti jugoslavo e sovietico, furono rimpatriati forzatamente o con l'inganno, assieme a mogli e figli, dagli Alleati, in ottemperanza degli accordi presi durante la conferenza di Jalta e soprattutto in quanto la ferocia e lo zelo con cui si erano distinti a lato delle forze nazifasciste li rendeva anche agli occhi degli anglo-americani poco difendibili. Tra essi molti non erano tecnicamente cittadini sovietici, giacch\u00e9 fuoriusciti, come sopra ricordato, negli anni venti. Durante il rimpatrio ebbero luogo diversi episodi di suicidio collettivo, in particolare gettandosi nel fiume Drava nei pressi della citt\u00e0 di Lienz nel Tirolo orientale. Coloro i quali giunsero a destinazione furono fucilati, impiccati o internati nei gulag (la Duma, il 12 giugno 1992, ha approvato una risoluzione per la riabilitazione dei cosacchi quali vittime dello stalinismo). Si stima che i cosacchi siano tra mezzo milione e tre milioni, molti dei quali contadini, mentre altri servono nell'esercito. Pur aspirando all'autonomia, non hanno mai potuto raggiungerla vivendo dispersi in varie zone della Federazione russa.\nCon la legge federale della Federazione Russa n\u00b0 154-FZ del 5 dicembre 2005 \u00abDel servizio pubblico dei cosacchi di Russia\u00bb \u00e8 stato ufficialmente istituito il corpo paramilitare dei Cosacchi registrati della Federazione Russa con compiti, durante i periodi di pace, principalmente legati alla conservazione, tutela e recupero delle foreste; educazione dei giovani secondo i valori patriottici e la preparazione per il servizio militare; l'assistenza durante calamit\u00e0 naturali, incidenti, incendi e stati di emergenza e di ordine pubblico. \nI cosacchi nella letteratura.\nNella letteratura russa troviamo testi famosi che hanno per protagonisti i cosacchi:\nNella letteratura italiana si possono trovare i testi seguenti:\nI cosacchi nella cultura di massa.\nSebbene la loro fama sia legata soprattutto all'Impero russo, i cosacchi sono stati associati, dopo il 1945, all'espansionismo sovietico. Famosa \u00e8 a tal proposito l'immagine, usata nella propaganda politica democristiana durante la guerra fredda, secondo la quale in caso di vittoria del Partito Comunista Italiano alle elezioni, l'Italia sarebbe divenuta un paese filo-sovietico e \"i cavalli dei cosacchi si sarebbero abbeverati nelle fontane di San Pietro\"."}
{"id": "365573", "revid": "599013", "url": "https://it.wikipedia.org/wiki?curid=365573", "title": "Stadio Franco Ossola", "text": "Lo stadio comunale Franco Ossola - velodromo Luigi Ganna \u00e8 uno stadio polisportivo sito nella citt\u00e0 italiana di Varese, utilizzato principalmente per la pratica del calcio: attualmente accoglie le gare casalinghe della principale squadra cittadina, il Citt\u00e0 di Varese militante in Serie D nella stagione 2020/2021\nHa inoltre ospitato competizioni a carattere nazionale ed internazionale di ciclismo su pista e vari eventi di altri sport o extra-sportivi.\nStoria.\nOrigini.\nIl progetto per l'edificazione di uno stadio polisportivo in localit\u00e0 Masnago (da dedicare essenzialmente alla pratica di calcio, atletica leggera e ciclismo su pista) fu presentato all'Ufficio Tecnico del Comune di Varese il 3 gennaio 1935 e i lavori di costruzione furono conclusi entro la fine di quell'anno. Lo \"Stadio del Littorio\" fu quindi inaugurato l'8 dicembre, allorch\u00e9 la Varese Sportiva vi gioc\u00f2 la prima partita interna e abbandon\u00f2 il vecchio campo di gioco in localit\u00e0 Bettole (sul cui sito venne poi costruito l'ippodromo cittadino, precedentemente ubicato proprio a Masnago).\nDopo la caduta del fascismo, l'impianto (che nel 1945 venne adibito a campo di prigionia temporaneo sotto la responsabilit\u00e0 del CLNAI) venne denominato informalmente \"Stadio di Masnago\", per poi assumere l'intitolazione a Franco Ossola a seguito della tragedia di Superga, in cui perse la vita l'intera squadra del Grande Torino (ivi compreso il calciatore varesino). L'adozione di tale nome venne resa ufficiale il 3 settembre 1950 con la posa di un cippo presso la cancellata principale.\nLa struttura originaria disponeva di una sola tribuna, posizionata sul lato est del terreno di gioco, attorno al quale si sviluppavano la pista di atletica leggera e il velodromo, costruito mediante un'impalcatura di ferro e calcestruzzo; gli spogliatoi erano seminterrati, ubicati in una bassa costruzione al di sotto della curva meridionale della pista ciclistica e l'accesso al campo era possibile mediante un tunnel che sbucava dietro il relativo lato corto del terreno di gioco.\nSuccessivamente l'impianto fu pi\u00f9 volte rimaneggiato e dotato di spalti lungo pressoch\u00e9 tutto il suo perimetro, con la costruzione delle due curve (nord e sud) e del settore distinti sul lato ovest, dapprima in legno e tubi d'acciaio e poi in calcestruzzo. Ci\u00f2 consent\u00ec, negli anni delle maggiori fortune del Varese Calcio (che tra gli anni 1960 e 1970 disput\u00f2 pi\u00f9 volte il campionato di Serie A), di portare la capienza fino a 23.000 spettatori (complice il fatto che i posti non erano numerati e si permetteva agli spettatori di accomodarsi non solo sulle gradinate, ma anche sul velodromo o sulla pista di atletica). Per ragioni di sicurezza, la capienza massima dell'impianto venne poi stabilizzata a poco meno di 10.000 posti.\nGli spogliatoi e i locali tecnici dello stadio vennero poi progressivamente trasferiti dalla curva sud (i cui locali finirono in abbandono o usati come deposito) all'interno della tribuna.\nNel 1967 l'Azienda Autonoma di Soggiorno varesina commission\u00f2 all'architetto Luigi Vermi un progetto di sistemazione urbanistica della zona adiacente allo stadio (che non venne mai attuato). Esso prevedeva la creazione di una sorta di \"quartiere polisportivo\", comprendente un campo da hockey su ghiaccio, delle piscine e piste di atletica leggera, pi\u00f9 altri spazi e locali pubblici.\nTerzo millennio.\nNel 2007, dinnanzi alle necessit\u00e0 di adeguare lo stadio (le cui infrastrutture erano ormai obsolescenti) ai regolamenti in vigore per la Serie C2 (categoria in cui a quel tempo militava il Varese), l'amministrazione comunale e il club biancorosso decisero di chiudere la curva nord (obbligando i gruppi della tifoseria organizzata a spostarsi nei distinti) e ridurre la capienza complessiva degli spalti al di sotto dei 7.500 posti. Al fine di contenere ulteriormente i costi di gestione, negli anni successivi vennero attuate ulteriori chiusure di settori e limitazioni all'accesso del pubblico. Ulteriori difficolt\u00e0 derivarono altres\u00ec dall'inefficienza dell'impianto di illuminazione (sia sul campo che sugli spalti e nelle pertinenze)\nLo stadio pot\u00e9 essere riaperto nella sua quasi totalit\u00e0 solo a seguito della promozione del Varese in Serie B: in occasione dei play-off e soprattutto al termine della stagione 2009-2010, il comune di Varese si occup\u00f2 infatti di implementare una sistemazione dell'impianto che, dopo alcune valutazioni, fu portato ad una capienza di 8\u00a0213 posti. Contestualmente fu rivista la mappa degli ingressi agli spalti (che vennero riverniciati e dotati di numerazione dei posti), al fine di separare il pi\u00f9 possibile i tifosi a seconda del settore di appartenenza, fu potenziata la videosorveglianza e furono installate gabbie e tornelli elettronici per il prefiltraggio del pubblico. In tal modo curva nord e distinti poterono essere riaperti integralmente.\nIn occasione delle gare di playoff della Serie B (nelle stagioni 2010-2011 e 2011-2012) la capienza delle tribune \u00e8 stata ulteriormente aumentata, fino ad un massimo di 9\u00a0926 posti (ferma restando la necessit\u00e0 di mantenere chiuso uno spicchio degli spalti per dividere il settore dei distinti dalla curva sud). Contestualmente, tra il 2011 e il 2012 si provvide ad intitolare la tribuna centrale e la curva nord dello stadio rispettivamente a Bruno Arcari e Pietro Maroso.\nNell'estate 2011 sono partiti altri lavori di adeguamento della struttura: installazione di ulteriori telecamere di videosorveglianza, ampliamento degli spogliatoi ed altri interventi di minore entit\u00e0.\nNel luglio 2013, su iniziativa del presidente in carica del Varese, Nicola Laurenza, alcuni writers hanno realizzato 88 graffiti di vario tema sulle mura esterne di recinzione.\nNel 2015 la dirigenza societaria del Varese ha intrapreso una nuova opera di ristrutturazione dell'impianto, comprendente il risanamento del campo sterrato alle spalle del settore distinti e di quello in sintetico prospiciente la tribuna, la ristrutturazione dei locali siti al di sotto delle curve (trasformati in spogliatoi e spazi di servizio e per il settore giovanile) e la realizzazione di spazi dedicati a dirigenti e sponsor sulla tribuna centrale. Contestualmente, date le ridotte necessit\u00e0 di capienza richieste dal campionato di Eccellenza (donde il club \u00e8 ripartito a seguito del fallimento della vecchia societ\u00e0), si \u00e8 optato per aprire stabilmente al pubblico solo la tribuna e i Distinti, aggiungendo la curva sud solo in caso di un significativo afflusso di tifosi ospiti. La prassi \u00e8 proseguita anche nei tre anni a seguire (addirittura nel 2019 l'accesso dovette essere ridotto alla sola tribuna per motivi di sicurezza).\nNell'estate 2018 il Varese provvide a finanziare alcuni lavori sulla tribuna centrale, sostituendo i seggiolini e ritinteggiando le parti murarie rivolte verso il campo di colore rosso: venne altres\u00ec annunciata l'intenzione di intervenire anche sui distinti (segnatamente installandovi i seggiolini rimossi dalla tribuna), ma la nuova crisi societaria del club blocc\u00f2 di nuovo il tutto: tra la fine del 2018 e l'inizio del 2019 lo stadio venne lasciato privo da ogni manutenzione minima a causa del mancato pagamento delle utenze di metano e corrente elettrica che comport\u00f2 l'interruzione delle stesse, obbligando a chiudere stabilmente lo stadio, che nei mesi successivi \u00e8 caduto in pressoch\u00e9 totale abbandono.\nIpotesi di ristrutturazione.\nNegli anni 2000 la crescente obsolescenza dell'impianto stimol\u00f2 il dibattito sull'ipotesi di effettuarvi un'opera di ristrutturazione o di praticarne la demolizione e successiva riedificazione \"ex novo\" in un'altra localit\u00e0. Nel dicembre 2005, durante la presidenza di Riccardo Sogliano, il Varese 1910 present\u00f2 un progetto preliminare per la riattazione dell'intera area del quartiere di Masnago ove sorge lo stadio. Essa prevedeva la realizzazione di un grande parco, che inglobasse il limitrofo palasport e la nuova arena, dotata di campo in erba sintetica, spalti capaci di contenere 9\u00a0900 spettatori, totalmente coperta (\"indoor\") e con spazi contigui dedicati ad esercizi commerciali di vario genere. Il costo stimato di un tale intervento era di 150 milioni di euro.\nNegli anni successivi si continu\u00f2 a parlare del suddetto progetto, e ne vennero altres\u00ec presentati altri (dapprima sempre durante la gestione Sogliano, poi rispettivamente dai presidenti Antonio Rosati, Nicola Laurenza, Al\u00ec Zeaiter e Gabriele Ciavarrella), senza che per\u00f2 si riuscisse ad arrivare ad alcun risultato concreto, complici anche i tre fallimenti patiti dal club nel corso dei primi anni del terzo millennio.\nStruttura.\nLo stadio presenta una configurazione a pianta ellittica. Gli spalti sono costruiti in calcestruzzo e cemento armato e si dividono nei seguenti settori:\nCurve e distinti (seppur aventi altezza e capienza differenti) sono raccordate tra loro e costituiscono di fatto un'unica struttura, mentre la tribuna \u00e8 un settore a s\u00e9 stante, del tutto separato ed indipendente dal resto degli spalti. Tutti i posti dello stadio sono a sedere e numerati.\nLe tribune sono separate dal campo da gioco (la cui superficie \u00e8 in erba naturale) da una pista di atletica a cinque corsie (inagibile) e da un velodromo scoperto in cemento, lungo 446 metri e dedicato al ciclista varesotto Luigi Ganna. L'illuminazione dello stadio \u00e8 garantita da quattro torri faro angolari.\nLe pertinenze dello stadio comprendono inoltre tre campi da gioco laterali, pi\u00f9 piccoli del principale (utilizzati essenzialmente dalle squadre giovanili del Varese) e alcune abitazioni originariamente destinate all'alloggio del custode, che dal 2015 ospitano la sede legale ed operativa del e dell'associazione dei tifosi del club.\nAltre manifestazioni ospitate.\nNel 1971 il velodromo Luigi Ganna ha ospitato i campionati mondiali di ciclismo su pista (assegnati a Varese congiuntamente a quelli di ciclismo su strada, svoltisi nella vicina citt\u00e0 svizzera di Mendrisio). In tale occasione la pista ciclistica venne integralmente ricostruita, con un aumento della pendenza delle curve.\nIl 7 luglio 2012 la struttura ha ospitato la V\u00aa edizione dell'Italian Superbowl, la finale del campionato di Serie A1 IFL di football americano, vinta dai Panthers Parma.\nTrasporti.\nLo stadio \u00e8 servito dagli autobus della rete urbana dei trasporti di Varese, gestiti dalla societ\u00e0 Autolinee Varesine, tramite le seguenti linee e fermate:\nNei giorni di gara le linee talora modificano i loro percorsi e sono affiancate da servizi suppletivi dedicati."}
{"id": "365574", "revid": "767487", "url": "https://it.wikipedia.org/wiki?curid=365574", "title": "Saw II - La soluzione dell'enigma", "text": "Saw II - La soluzione dell'enigma (\"Saw II\") \u00e8 un film del 2005, diretto da Darren Lynn Bousman, sequel di \"Saw - L'enigmista\".\nNella storia, in seguito al ritrovamento di una nuova vittima dell'Enigmista, un nuovo nemico, il detective Eric Matthews, indaga sul nascondiglio di Jigsaw.\nTrama.\nMichael Marks, un informatore della polizia, si trova in una stanza buia con una maschera di ferro foderata all'interno con grossi aculei intorno al collo. Il congegno viene attivato da un timer, e al suo scadere gli rinchiuderebbe la faccia come una pianta carnivora uccidendolo sul colpo. Per fermare la trappola Michael deve cavarsi un occhio con un bisturi e prendere la chiave posta dietro l'orbita, ma non ci riesce e la trappola lo uccide.\nDopo aver discusso con il figlio adolescente Daniel, il detective Eric Matthews inizia le indagini sulla morte di Michael. Con una squadra SWAT, egli raggiunge gli stabilimenti abbandonati della Wilson Steel, il cui logo era riportato sulla trappola. Al piano superiore trovano Jigsaw, il quale \u00e8 notevolmente indebolito a causa del cancro che lo sta uccidendo. L'Enigmista indica ai poliziotti una serie di monitor sui quali si vedono otto persone, rinchiuse in una misteriosa casa: Daniel Matthews, Gus Colyard, Obi Tate, Jonas Singer, Laura Hunter, Addison Corday, Xavier Chavez e Amanda Young. Gli otto respirano un gas nervino che li uccider\u00e0 a meno che recuperino delle siringhe di atropina, sopravvivendo a delle trappole.\nUn timer indica che i poliziotti avranno due ore di tempo per salvare le persone. Eric \u00e8 costretto da John a sedersi e ascoltarlo ma, sopraffatto dal dolore, lo picchia per farsi dire dov'\u00e8 il figlio, poi, contravvenendo alle regole del gioco impartite dall'Enigmista, si allontana con lui per andare nella casa del test, nella quale nel frattempo sono sopravvissuti solo Amanda e Daniel: Gus \u00e8 stato ucciso da un colpo di pistola, Obi \u00e8 morto bruciato in un forno, Laura \u00e8 morta di convulsioni per il gas, Jonas \u00e8 stato ucciso con una mazza chiodata da Xavier, Addison \u00e8 morta vittima di uno dei giochi dell'Enigmista e Daniel, nel bagno in cui \u00e8 ambientato il primo film, taglia la gola a Xavier con un seghetto.\nEntrato proprio in quel bagno, Eric viene aggredito da una persona misteriosa che si scopre essere Amanda, apprendista di John. Allo stesso tempo, nello stabilimento in cui la polizia ha fatto irruzione a inizio film, si apre una cassaforte che contiene Daniel: le immagini sui monitor erano registrate, ed Eric ha fallito la prova perch\u00e9 non si sarebbe dovuto muovere da l\u00ec. Dopo che Amanda rinchiude Eric nel bagno con un piede incatenato, per un istante si vede John che sorride nell'automobile.\nProduzione.\nGirato in 25 giorni,\n\"Saw II\" \u00e8 stato messo in cantiere dopo le pressioni via e-mail di centinaia di appassionati del primo film.\nLa sceneggiatura di questo secondo capitolo \u00e8 basata su una storia originale di Lynn Bousman che inizialmente doveva essere un film completamente slegato alla saga dal titolo \"\"The Desperade\", ma vari studi cinematografici rifiutarono il progetto perch\u00e9 ritenuto troppo violento e la trama troppo simile a Saw. James Wan e Leigh Whannell proposero a Lynn Bousman di trasformare \"The Desperade\" in \"Saw II - La soluzione dell'enigma\"\", Darren accett\u00f2 e insieme adattarono la sceneggiatura alla saga di Saw col conseguente ingaggio dello stesso Lynn Bousman alla regia del film.\nAccoglienza.\nCritica.\nConsiderato da parte della critica cinematografica come uno dei tanti sequel. Come il capitolo precedente, \u00e8 stato accolto da recensioni miste, elogiando la recitazione degli attori, come Bell e Wahlberg. Sul sito Rotten Tomatoes detiene un 36% di gradimento basato su 117 recensioni professionali, con un voto medio di 4.6/10, mentre su Metacritic ha un punteggio di 40 su 100 basato sul parere di 28 critici.\nSul sito IMDb detiene un punteggio di 6,6 su 10.\nIncassi.\nLa pellicola ha incassato circa 85 milioni di dollari in Nord America e circa 65 nel resto nel mondo (di cui oltre 5 in Italia), per un totale di circa 145 milioni in tutto il mondo.\nDivieti.\nNel film sono presenti scene di violenza e lotte per la sopravvivenza pi\u00f9 tese e aspre del precedente, tanto che il film in Italia \u00e8 stato vietato ai minori di 14 anni."}
{"id": "365577", "revid": "33689", "url": "https://it.wikipedia.org/wiki?curid=365577", "title": "Rhys Thomas (rugbista)", "text": "Ha indossato la maglia della Nazionale gallese per la prima volta il 4 giugno 2005 contro gli Stati Uniti (77-3 per i gallesi).\nAttualmente gioca nei Cardiff Blues."}
{"id": "365580", "revid": "125428146", "url": "https://it.wikipedia.org/wiki?curid=365580", "title": "Accra Hearts of Oak Sporting Club", "text": "L'Accra Hearts of Oak Sporting Club, noto come Hearts of Oak, \u00e8 una societ\u00e0 calcistica ghanese di Accra, fondata nel 1910. Milita nella Premier League, la massima serie del campionato ghanese di calcio.\nA livello nazionale ha vinto 21 campionati ghanesi, 11 Coppe del Ghana (record) e 3 Supercoppe del Ghana (record condiviso). A livello internazionale si \u00e8 aggiudicata una CAF Champions League (2000) e una Supercoppa africana (2001).\nGioca le gare casalinghe all'Accra Sports Stadium, che ha una capienza di circa 35 000 spettatori.\nStoria.\nIl club fu costituito l'11 novembre 1911 ad Accra, capitale del Ghana. Vinse il primo titolo nel 1922, quando si tenne la prima edizione della Accra Football League, il torneo fondato dal governatore della Costa d'Oro (Gold Coast), Gordon Guggisberg. Delle 12 Accra Football League disputate, gli Hearts of Oak se ne aggiudicarono 6. Il club vinse anche la Gold Coast Club Competition, il torneo precursore coloniale della Premier League ghanese. Nel 1956 l'Hearts si un\u00ec alla Federazione calcistica del Ghana.\nNel 2000 il club si aggiudic\u00f2 la Coppa del Ghana, il campionato e, per la prima volta, la CAF Champions League, completando il \"treble \" sotto la guida dell'allenatore Joseph Ansah.\nIl 9 maggio 2001, nel peggior disastro calcistico della storia dell'Africa, morirono 127 persone, durante la partita tra Hearts of Oak e . I problemi iniziarono quando i tifosi dell'Asante cominciarono a strappare i seggiolini in segno di vandalica protesta, quando l'Hearts conduceva per 2-1. La polizia reag\u00ec lanciando gas lacrimogeni fra la folla e questa venne ritenuta una reazione eccessiva."}
{"id": "365583", "revid": "78273", "url": "https://it.wikipedia.org/wiki?curid=365583", "title": "St. Paul's Bay (San Pawl il-Ba\u0127ar)", "text": ""}
{"id": "365584", "revid": "78273", "url": "https://it.wikipedia.org/wiki?curid=365584", "title": "San Pawl il-Ba\u0127ar", "text": ""}
{"id": "365585", "revid": "339392", "url": "https://it.wikipedia.org/wiki?curid=365585", "title": "Aum namah Shivaya", "text": ""}
{"id": "365589", "revid": "486946", "url": "https://it.wikipedia.org/wiki?curid=365589", "title": "Testo Sacro", "text": ""}
{"id": "365591", "revid": "486946", "url": "https://it.wikipedia.org/wiki?curid=365591", "title": "San Julian's (San \u0120iljan)", "text": ""}
{"id": "365592", "revid": "486946", "url": "https://it.wikipedia.org/wiki?curid=365592", "title": "San \u0120iljan", "text": ""}
{"id": "365593", "revid": "228587", "url": "https://it.wikipedia.org/wiki?curid=365593", "title": "Cape Town Spurs", "text": "Il Cape Town Spurs (precedentemente denominata Ajax Cape Town Football Club) \u00e8 una societ\u00e0 calcistica sudafricana con sede a Parow, Citt\u00e0 del Capo. Milita nella SAFA Second Division, la terza divisione dei sistema calcistico sudafricano.\nStoria.\nL'Ajax C.T. si \u00e8 formato nel 1999 dalla fusione tra due squadre di Citt\u00e0 del Capo, il \"Seven Stars\" e i \"Cape Town Spurs\", dopo che la squadra olandese dell' aveva espanso la propria ricerca di talenti al Sudafrica.\nIl team, fino alla stagione 2006-2007, non aveva mai vinto nulla, se si esclude la Rothmans Cup conquistata nel 2000, con Steven Pienaar stella di quella squadra, trasferitosi nei Paesi Bassi nel 2002. Comunque, nella stagione 2006-2007, sotto la guida del nuovo coach Muhsin Ertu\u011fral, l'Ajax C.T. ha raggiunto il quarto posto in PSL e ha vinto la ABSA Cup, battendo 2-0 in finale il Mamelodi Sundowns, squadra vincitrice del campionato.\nNel gennaio 2007 la compagine sudafricana \u00e8 riuscita a battere la squadra madre dell' per 3-1 in un'amichevole tenutasi a Citt\u00e0 del Capo.\nNel 2020 l'Ajax Cape Town, ormai slegata dalla casamadre olandese, cambia nome, assumendo quello di Cape Town Spurs.\nColori e simboli.\nColori.\nI colori sociali del Cape Town Spurs sono il bianco e il rosso.\nStrutture.\nStadio.\nLa squadra gioca le sue partite casalinghe al Cape Town Stadium. Lo stadio ha una capienza di 55.000 posti a sedere.\nRosa 2020-2021.\n\"Rosa aggiornata al 21 luglio 2020.\""}
{"id": "365598", "revid": "287204", "url": "https://it.wikipedia.org/wiki?curid=365598", "title": "Zebbug", "text": ""}
{"id": "365599", "revid": "1666804", "url": "https://it.wikipedia.org/wiki?curid=365599", "title": "Gaio Papirio Carbone", "text": "Biografia.\nSuo padre fu probabilmente l'omonimo pretore del 168 a.C..\nSostenne le riforme di Tiberio Gracco e collabor\u00f2 con il fratello di quest'ultimo (Gaio Gracco) alla realizzazione delle leggi agrarie, in qualit\u00e0 di \"triumvir agris dividendis\". Nel 131 a.C. present\u00f2 come tribuno della plebe una legge per la votazione segreta durante l'entrata in vigore e l'abolizione delle leggi. Fu eletto \"triumvir agris dividendis\" col compito di attuare la legge agraria.\nUna proposta per consentire la rielezione diretta dei tribuni fu contrastata da Publio Cornelio Scipione Emiliano. Carbone fu sospettato di essere stato implicato nella morte improvvisa di Scipione nel 129 a.C. Nel periodo successivo pass\u00f2 agli ottimati e difese con successo nel 120 a.C. come console l'assassino di Gaio Gracco, Lucio Opimio, quando questi fu messo sotto accusa per l'uccisione di cittadini senza prove giudiziarie. Afferm\u00f2 anche che l'assassinio di Gracco fu giusto, ma gli ottimati non si fidarono di lui. Successivamente fu accusato da Marco Licinio Crasso di un reato simile, e ritenendo che la sua condanna fosse sicura, non ottenendo alcun sostegno da parte degli ottimati, si suicid\u00f2.\nGaio Papirio Carbone ebbe un figlio omonimo; suo fratello Gneo fu eletto a sua volta console nel 113 a.C.."}
{"id": "365601", "revid": "330019", "url": "https://it.wikipedia.org/wiki?curid=365601", "title": "Finan di Lindisfarne", "text": "\u00c8 venerato come santo dalla Chiesa cattolica.\nAgiografia e culto.\nFu il secondo vescovo di Lindisfarne, carica che ricopr\u00ec dal 651 al febbraio del 661 (data della morte). Originario della Scozia, fu educato a Iona e venne scelto dai monaci colombaniani per succedere ad Aidan.\nLavor\u00f2 in stretta collaborazione con Oswiu di Northumbria e Beda il Venerabile ricorda il suo impegno nella conversione di questo regno. Costru\u00ec una cattedrale a Lindisfarne (in stile irlandese, cio\u00e8 in legno), dedicandola a Pietro apostolo. Convert\u00ec al Cristianesimo i sovrani Sigebert dell'Essex e Peada della Middle Anglia e della Mercia meridionale.\n\u00c8 venerato come santo dalla Chiesa cattolica che lo ricorda il 17 febbraio."}
{"id": "365606", "revid": "110157", "url": "https://it.wikipedia.org/wiki?curid=365606", "title": "Democratici Cristiani Uniti", "text": "I Democratici Cristiani Uniti (DCU), anche noti come Cristiani Uniti, sono stati un movimento politico centrista, improntato ai valori del cristianesimo democratico, nato nel 2005 per iniziativa di Giovanni Mongiello, ex esponente del CDU di Rocco Buttiglione (del quale riprende in qualche modo la sigla) e poi dell'UDC (di cui \u00e8 stato segretario regionale in Puglia e deputato nel 2001), poi passato alla Democrazia Cristiana di Angelo Sandri (della quale \u00e8 stato presidente per pochi mesi tra il 2004 e il 2005), per approdare quindi all'UDEUR e infine al gruppo misto.\nAlle elezioni politiche del 2006 il piccolo partito si schier\u00f2 a sostegno della coalizione di centrosinistra, denominata L'Unione, ed in seguito il suo fondatore \u00e8 stato nominato sottosegretario nel Governo Prodi II.\nStoria.\nIl DCU nasce negli ambienti regionali pugliesi, da una rottura di Giovanni Mongiello e di un gruppo di dirigenti con l'UDC, i quali decidono di ricostituire il CDU. L'operazione si rivela impossibile per motivi giuridici (essendo il nome e il simbolo del CDU di propriet\u00e0 dell'ultimo segretario Buttiglione). Il movimento ripiega allora su una nuova sigla: DCU, Democratici Cristiani Uniti.\nIl partito si presenta per la prima volta alle elezioni regionali del 2005 in coalizione col centrosinistra in Puglia (dopo il veto dell'UDC ad avere il DCU nel suo stesso schieramento) e in coalizione col centrodestra in Calabria.\nDal 2006 il movimento sigla un accordo politico con l'Unione, presentando proprie liste solo al Senato in Puglia e Basilicata, raccogliendo rispettivamente lo 0,3% e lo 0,2% dei consensi (5.400 voti complessivamente) e nessun senatore eletto. Dove non presente il partito indica la preferenza per l'Ulivo.\nIl suo simbolo \"tradizionale\" (uno scudo crociato diviso in due parti) viene ricusato dal Ministero dell'Interno e dunque sostituito con un altro che ha un globo diviso in due parti e la scritta \"Cristiani Uniti\".\nCon la formazione del nuovo governo guidato da Romano Prodi, il leader-fondatore del movimento, Mongiello, viene nominato sottosegretario al Ministero delle politiche agricole alimentari e forestali.\nIl 29 febbraio 2008 presso il Ministero degli Interni viene depositato un nuovo simbolo con scritto \"Cristiani Uniti\" e candidato premier il leader del partito Giovanni Mongiello."}
{"id": "365610", "revid": "125354482", "url": "https://it.wikipedia.org/wiki?curid=365610", "title": "Kainuu", "text": "Il Kainuu (in svedese \"Kajanaland\") \u00e8 una regione della Finlandia situata nella provincia di Oulu; storicamente comprende il sud-est della regione storica dell'Ostrobotnia. Confina con le regioni dell'Ostrobotnia settentrionale, il Savo settentrionale, la Carelia settentrionale e la Repubblica di Carelia in Russia. Il capoluogo amministrativo \u00e8 Kajaani.\nInformazioni generali.\nNel Kainuu ci sono 71760 abitanti (al 31 ottobre 2020). La popolazione diminuisce costantemente a causa dell'emigrazione. La natura del Kainuu \u00e8 caratterizzata dalle tipiche tunturi (le colline boschive della Lapponia), laghi e ampie aree boschive disabitate. Il 95 % della superficie del Kainuu \u00e8 composta da boschi. Il clima \u00e8 continentale. La selvaggina insieme al catrame sono stati per il Kainuu importanti prodotti d'esportazione fino alla fine del XIX secolo.\nStoria.\nIl Kainuu \u00e8 stato colonizzato da Per Brahe nel XVII secolo dando ai coloni dieci anni di esenzione fiscale. Il Kainuu cos\u00ec si popol\u00f2 di finlandesi, dal momento che c'era il rischio di uno spostamento di russi nell'area da est e da nord. Il castello di Kajaani costruito su un'isola del fiume Kajaaninjoki in realt\u00e0 non faceva parte della citt\u00e0, ma era una fortezza di difesa separata del regno svedese. I coloni del Kainuu giunsero principalmente dall'area del Savo.\nDurante la guerra d'inverno, molte battaglie ebbero luogo nella regione del Kainuu. Kajaani fu fortemente colpita dai bombardamenti.\nDurante gli anni settanta \u00e8 iniziata la veloce emigrazione dalla regione, dal momento che l'economia agricola dei piccoli coltivatori non andava pi\u00f9 bene come nel passato, e molte delle occupazioni del passato non esistevano pi\u00f9.\nIl 1\u00ba gennaio 2005 la regione del Kainuu ha iniziato un processo di amministrazione sperimentale della durata di otto anni in cui parte dei compiti dei comuni e dello stato \u00e8 stata assegnata al consiglio regionale. Come governatore della regione il 31 gennaio 2005 \u00e8 stato scelto Hannu Leskinen.\nFino al 2016 faceva parte della regione anche il comune di Vaala, poi passato all'Ostrobotnia Settentrionale.\nComuni.\nAll'inizio del 2016 nella regione del Kainuu vi sono otto comuni, di cui due sono citt\u00e0. Nella seguente lista le citt\u00e0 sono evidenziate in grassetto:\nDistretti.\nAll'inizio del 2005 nella regione del Kainuu vi sono due distretti:"}
{"id": "365668", "revid": "1425424", "url": "https://it.wikipedia.org/wiki?curid=365668", "title": "Liberali (Svezia)", "text": "I Liberali (in svedese: \"Liberalerna\") sono un partito politico svedese d'ispirazione socioliberale.\nIn Svezia \u00e8 considerato un partito di centrodestra, ma ha supportato anche governi di centrosinistra dal 2018 al 2021.\n\u00c8 aderente all'Internazionale liberale ed all'ALDE. Fino al 2015 il nome del partito era Partito Popolare Liberale (\"Folkpartiet liberalerna\").\nStoria del partito.\nNel 1809 viene fondato un primo partito denominato \"liberale\", dopo il colpo di Stato tendente a limitare i poteri del re. Nel 1895 viene fondato il \"Folkpartiet\" (Partito Popolare), un partito liberal-radicale. Nel 1900 viene fondato il Partito Liberale e nel 1902 il \"Frisinnade Landsf\u00f6reningen\" (Associazione nazionale del libero spirito), primo partito liberale di rilievo nazionale, che si rifaceva al movimento ecclesiale della \"libera religione\". Nel 1902, Karl Staaff fu nominato portavoce del partito e fu primo ministro fino al 1907. Staaff divenne primo ministro di nuovo nel 1911, ma si dimise nel 1914 a causa del conflitto con il re che non condivideva la scelta neutrale della Svezia durante la prima guerra mondiale.\nTra il 1917 ed il 1920, fu leader del partito Nils Ed\u00e9n che port\u00f2 i Liberali in un'alleanza di governo con i Socialdemocratici, alleanza che favor\u00ec il suffragio universale e la democraticizzazione del sistema politico svedese.\nNel 1923, dal partito si stacc\u00f2 il \"Frisinnade Landsf\u00f6reningen\" (Partito Liberale di Svezia), che non aveva condiviso la politica proibizionista sugli alcolici tenuta dal partito. La scissione si ricompose nel 1934, quando il partito assunse la denominazione di \"Folkpartiet\" (Partito Popolare).\nDal 1939 al 1945, il partito partecip\u00f2 alla coalizione di unit\u00e0 nazionale, che escluse solo i comunisti, e che decise la neutralit\u00e0 della Svezia durante la seconda guerra mondiale.\nNel 1976, i liberali presero parte alla coalizione con Centristi e Moderati. Fu il primo governo, in sessant'anni, al quale non presero parte i socialdemocratici. Nel 1978, Ola Ullsten, leader del partito, fu Primo Ministro di un governo di minoranza. Nel 1979 si torn\u00f2 al tripartito, mentre nel 1980 ci fu un bipartito con i Centristi.\nNel 1990, il partito ha assunto il nome attuale e, dal 1991 al 1994, ha preso parte al governo quadripartito guidato dal Moderato Carl Bildt.\nNel 2004 \u00e8 nata la coalizione Alleanza per la Svezia, composta da Liberali, Moderati, Centristi e Democratici Cristiani, con lo scopo di vincere le elezioni politiche del 2006.\nI liberali, alle elezioni del 2006, vennero penalizzati dalla campagna elettorale degli alleati Moderati. Questi ultimi, infatti, si dimostrarono molto attenti alle questioni sociali e poco inclini a \"rivoluzioni\" liberiste. I liberali, pertanto, videro quasi dimezzare i propri consensi, passando dal 13,3% al 7,5% dei voti, a tutto vantaggio dei Moderati, che incrementarono i propri consensi del 9,2%. L'Alleanza per la Svezia riusc\u00ec ad ottenere una maggioranza in parlamento, anche se limitata, appena 178 contro i 171 degli avversari di centro-sinistra (Socialdemocratici, Verdi, Partito della Sinistra). Il moderato Fredrik Reinfeldt venne nominato primo ministro.\nAlle elezioni politiche del 2010 i liberali popolari persero ulteriormente terreno, calando al 7,1% (-0,4) e a 24 seggi (-4). L'Alleanza per la Svezia, mantenne il governo del paese (ottenne 173 seggi su 349, due in meno alla maggioranza assoluta) grazie all'astensione dei Democratici Svedesi, destra radicale."}
{"id": "365671", "revid": "124879106", "url": "https://it.wikipedia.org/wiki?curid=365671", "title": "William Boeing", "text": "Biografia.\nNato a Detroit (Michigan) il 1\u00ba ottobre 1881 come William Edward B\u00f6ing all'interno di una benestante famiglia, composta dal padre Wilhelm, un ingegnere minerario tedesco, e dalla madre Marie M. Ortmann, di origine austriaca. Il padre lavor\u00f2 e fece fortuna da solo, senza alcun tipo di supporto finanziario, acquistando e vendendo legname proveniente dal North Woods e minerali dal Lago Superiore.\nNel 1890 suo padre mor\u00ec di influenza, e poco dopo sua madre si rispos\u00f2. Frequent\u00f2 le scuole in Europa, a Vevey (Svizzera), ritornando negli Stati Uniti d'America per frequentare le scuole superiori a Boston. Quando si iscrisse alla Sheffield Scientific School di Yale di New Haven (Connecticut) cambi\u00f2 il proprio nome, anglicizzandolo in William Edward Boeing.\nNel 1903 da Yale, ereditando la fortuna del padre, stimata in un milione di dollari dell'epoca, entra nel mondo degli affari.\nTrasferitosi nel Nord-ovest Pacifico a Hoquiam (stato di Washington), vicino a Gray's Harbor, sul lato della Penisola Olimpica che d\u00e0 sull'Oceano Pacifico, compr\u00f2 grandi terreni da legname. L'impresa si rivel\u00f2 particolarmente fruttuosa, specialmente dopo l'apertura del canale di Panama che ridusse di molto i tempi di trasporto. Mentre \u00e8 presidente della Greenwood Logging Company, dove si era cimentato con il disegnare barche, tra cui il suo primo futuro yacht personale \"Taconite\", si trasfer\u00ec a Seattle, dove, durante l'Alaska-Yukon-Pacific Exposition nel 1909, vide per la prima volta una macchina volante. Si innamor\u00f2 dell'aeronautica assistendo a una manifestazione aerea organizzata sul Ranch Dominguez, a sud di Los Angeles nel gennaio 1910.\nIl 3 luglio 1914 lui, e il suo amico il Cdr. George Conrad Westervelt (US Navy), assistettero all'ammaraggio di un idrovolante Curtiss, ai cui comandi vi era il pilota Terah T. Maroney, sul lago Washington, in occasione del \"Kla-How-Yaw\". I due chiesero al Mahoney di poter andare in volo con lui, e il loro desiderio fu esaudito qualche giorno pi\u00f9 tardi.\nDecise quindi di prendere lezioni di volo presso la Glenn L. Martin Flying School di Los Angeles, acquistando nel contempo uno degli aerei di produzione Martin. Il pilota della ditta Martin James Floyd Smith si rec\u00f2 a Seattle per assemblare il nuovo idrovolante Martin T, dando nel contempo lezioni di volo al proprietario. Le enormi casse contenenti l'aereo arrivarono in treno, e Smith assembl\u00f2 il velivolo in un hangar di tenda eretto su una barca posizionata sulle rive del Lago Union. Conseguito il brevetto di pilota, il suo pilota collaudatore personale, Herb Munter, danneggi\u00f2 ben presto l'aereo. Quando Glenn Luther Martin gli comunic\u00f2 che le parti di ricambio non sarebbero state disponibili per mesi egli disse al suo amico Westervelt: \"Potremmo costruire un aereo migliore e realizzarlo pi\u00f9 velocemente\". L'ufficiale della marina concord\u00f2, e i due costruirono l'idrovolante B &amp; W Seaplane, un biplano anfibio dalle prestazioni eccezionali, il cui primo prototipo, ribattezzato \"Bluebill\", and\u00f2 in volo per la prima volta nelle sue mani il 29 giugno 1916. Dopo essere entrati nel business della costruzione di aerei, il 15 luglio successivo fondarono la Pacific Aero Products Co. con capitale sociale di 110.000 dollari.\nQuando gli Stati Uniti d'America entrarono nella prima guerra mondiale l'8 aprile 1917, poco pi\u00f9 di un mese dopo egli si arruol\u00f2 come riservista nella marina e cambi\u00f2 il nome della fabbrica in Boeing Airplane Company, assumendo due giovani ingegneri, Clairmont L. Egtvedt e Philip G. Johnson. La ditta ottenne un ordine dall'US Navy per la realizzazione di 50 aerei da addestramento HS-2L. Dopo il termine della guerra le forniture militari vennero ridotte di molto, e la Boeing inizi\u00f2 a licenziare molti dei suoi 360 operai, numerosi dei quali specializzati in falegnameria, a concentrarsi sulla costruzione di velivoli commerciali, firmando contratti per fornire il servizio di posta aerea e successivamente iniziando un servizio passeggeri che si evolse nella United Airlines. Il 3 marzo 1919 lui, e il suo pilota Edward Hubbard, volando a bordo di un Boeing C-700, equipaggiato di propulsore Hall-Scott, trasportarono 60 lettere da Vancouver (Columbia Britannica) a Seattle, in occasione della Grande Esposizione Canadese, realizzando cos\u00ec il primo servizio di posta aerea internazionale. Nel 1921 si aggiudic\u00f2 la costruzione su licenza di 200 caccia Thomas-Morse MB-3A, dotati di propulsore Wright H-3 da 320 CV, e ci\u00f2 risollev\u00f2 le sorti della fabbrica.\nNel 1927, alla testa di una cinquantina di ingegneri e tecnici e 500 salariati, si lanci\u00f2 nel trasporto di posta aerea, prendendo parte a una competizione organizzata per il servizio di trasporto posta da Chicago a San Francisco. Questo fatto port\u00f2 ad una accesa rivalit\u00e0 tra lui e Edward Hubbard. Vincitore della gara, il 1\u00ba luglio dello stesso anno immise in servizio sulla rotta ben 24 aerei operativi. In occasione del lancio del Boeing Model 40, il 28 gennaio 1927, qualche tempo dopo diede vita alla Boeing Air Transport Corporation, che divenne United Aircraft and Transport Corporation il 1\u00ba febbraio 1929.\nNel febbraio 1934 il governo lo accus\u00f2 di monopolizzare il mercato con la United Aircraft and Transport Corporation e con l'Air Mail Act del 12 giugno successivo gli ordin\u00f2 di dividere la sua societ\u00e0 in tre parti, separando l'attivit\u00e0 di volo da quella di costruttore. Si priv\u00f2 quindi della propriet\u00e0 della sua holding di famiglia, la United Aircraft and Transport Corporation, che fu suddivisa il 26 settembre dello stesso anno in tre distinte societ\u00e0: United Aircraft Company, Boeing Airplane Company e United Airlines. In quello stesso anno si ritir\u00f2 dall'industria aeronautica, divenendo membro dello yacht club di Vancouver e socio del cantiere navale Hoffar Beeching Co., dove diede inizio alla costruzione del suo secondo yacht da 38 metri, denominato \"Taconite\".\nInsignito della Daniel Guggenheim Medal nel 1934, si impegn\u00f2 nello sviluppo delle sue propriet\u00e0 e nell'allevamento di cavalli a Walnut Creek, in California. Tra il 1935 e il 1944, lui e sua moglie Bertha acquistarono un ampio tratto di terreno a nord-est della citt\u00e0 di Seattle, circa 650 acri (260 ha), chiamando la loro fattoria di purosangue Aldarra.La propriet\u00e0 rimase in famiglia fino a quando la maggior parte del terreno non fu venduto per la realizzazione di un campo da golf nel 2001. Diversi acri di terreno, tuttavia, rimasero in famiglia, incluso la e due case pi\u00f9 piccole. La residenza principale di Boeing, per la maggior parte della sua vita, tuttavia, era la William E. Boeing House una villa nella comunit\u00e0 di The Highlands vicino a Seattle, che in seguito fu inserita nel Registro nazionale dei luoghi storici. Nel 1942, con la seconda guerra mondiale oramai in pieno svolgimento, don\u00f2 la sua villa di Highland Hills al governo affinch\u00e9 venisse realizzato un ospedale pediatrico, e ritorn\u00f2 saltuariamente a lavorare per la sua antica impresa nel ruolo di consigliere.\nMor\u00ec alle 13:08 del 28 settembre 1956, all'et\u00e0 di 74 anni, appena tre giorni prima del suo settantacinquesimo compleanno, e un anno prima che il primo aereo a reazione di linea commerciale di successo, il Boeing 707, andasse in volo per la prima volta. Fu dichiarato morto all'arrivo al Seattle Yacht Club, avendo avuto un infarto del miocardio a bordo del suo yacht \"Taconite\". Le sue ceneri furono disperse al largo della Columbia Britannica, dove aveva trascorso molto tempo navigando a bordo del suo yacht.\nFu inserito postumo nella National Aviation Hall of Fame di Dayton, Ohio, nel 1966.\nVita privata.\nNel 1921 William Boeing si spos\u00f2 con la signora Bertha Marie Potter Paschall (1891-1977) e i figli di quest'ultima, Nathaniel \"Nat\" Paschall Jr. e Cranston Paschall, vennero adottati da lui. La coppia ebbe poi un figlio, William E. Boeing Jr. (1922-2015). Due dei suoi figli intrapresero la carriera nel mondo dell'aviazione: Nat Paschall fu direttore delle vendite per la concorrente Douglas Aircraft Company, in seguito denominata McDonnell Douglas, mentre Bill Jr. divenne un noto pilota privato operando nel contempo nel campo degli immobili industriali."}
{"id": "365678", "revid": "77358", "url": "https://it.wikipedia.org/wiki?curid=365678", "title": "Italia marittima di navigazione", "text": ""}
{"id": "365680", "revid": "254059", "url": "https://it.wikipedia.org/wiki?curid=365680", "title": "Val Ferret (Italia)", "text": "La Val Ferret \u00e8 una vallata alpina situata in Valle d'Aosta, a nord della conca di Courmayeur. Si colloca ai piedi del massiccio del Monte Bianco e ne costituisce, insieme alla Val Veny, il suo limite geografico orientale.\nCaratteristiche.\n\u00c8 attraversata dalla Doire de Ferret, affluente della Dora Baltea. Nella sua parte settentrionale \u00e8 collegata alla Svizzera attraverso il Col Ferret (2.543\u00a0m).\nIn estate si incontrano in valle numerosi pascoli di vacche, dal cui latte viene prodotto il formaggio tipico locale, la fontina. In inverno, invece, la valle invece diventa meta di molti sciatori in quanto essa si trasforma in una lunga pista per lo sci di fondo. Fa parte dell'Unit\u00e9 des Communes vald\u00f4taines Valdigne-Mont-Blanc.\nLocalit\u00e0.\nLa Val Ferret conta 4 localit\u00e0:\nVette.\nPercorrendo la valle, sulla sinistra, sfilano alcune delle pi\u00f9 alte e maestose cime delle Alpi del Monte Bianco:\nRifugi e bivacchi.\nLa valle, essendo collocata ai piedi del massiccio del Monte Bianco, \u00e8 ricca di diversi rifugi e bivacchi:\nArea protetta.\n9093 ettari della Val Ferret sono riconosciuti zona di protezione speciale (cod. ZPS IT1204030), mentre 120 ha del talweg della Val Ferret sono sito di interesse comunitario (cod. SIC IT1204032)."}
{"id": "365683", "revid": "115947089", "url": "https://it.wikipedia.org/wiki?curid=365683", "title": "Val Veny", "text": "La Val Veny (o Val V\u00e9ny) \u00e8 una vallata alpina situata in Valle d'Aosta, ai piedi del massiccio del Monte Bianco, a ovest di Courmayeur.\nCaratteristiche.\nFu modellata in particolare dai ghiacciai del Miage e della Brenva e dal fiume Dora di Veny.\nSi divide in tre parti principali (partendo dall'alta valle): \nSul versante destro della Val V\u00e9ny, nei pressi di Courmayeur, si trova il lago di Ch\u00e9crouit, posto a 2.165\u00a0m d'altezza. Sul versante opposto della valle si scorge il massiccio del Monte Bianco con il Dente del Gigante (4.013\u00a0m) e il ghiacciaio della Brenva. All'inizio della valle si trova il Santuario di Notre-Dame de Gu\u00e9rison.\nEscursionismo ed alpinismo.\nLa valle \u00e8 punto di partenza della via normale italiana al monte Bianco (via Ratti-Grasselli) attraverso il ghiacciaio del Miage ed il rifugio Francesco Gonella.\nRifugi e bivacchi.\nPer facilitare l'escursionismo e la salita alle vette la valle \u00e8 dotata di numerosi rifugi e bivacchi:\nEventi.\nLa val V\u00e9ny ospita gli eventi principali del Festival Celtica che riunisce artisti di spicco provenienti dalle nazioni celtiche nel bosco del Peuterey ogni anno durante il primo weekend di luglio.\nIl 28 e 29 luglio 2017 ha ospitato la terza edizione di ."}
{"id": "365685", "revid": "1437331", "url": "https://it.wikipedia.org/wiki?curid=365685", "title": "Vanga e latte", "text": "Vanga e latte \u00e8 un dipinto di Teofilo Patini.\nDescrizione e storia.\nPatini inizia a lavorare a \"Vanga e latte\" nel 1883 e termina la tela nella primavera successiva, in tempo per inviarla all'Esposizione nazionale che s'inaugura a Torino a fine aprile, dove sar\u00e0 acquistata dal Ministero dell'agricoltura. L'esecuzione \"en plein air\" del dipinto \u00e8 particolarmente laboriosa per il pittore, che \u00e8 costretto ad interromperla durante la stagione invernale.\nPatini presenta la tela in coppia con \"L'erede\", il cui soggetto \u00e8 la morte di un uomo che lascia la moglie ed il figlio neonato. Insieme a \"Bestie da soma\", queste opere formano la cosiddetta \"trilogia sociale\", ispirata al mondo contadino.\nSoggetto del dipinto: la fatica degli umili.\nLa famiglia raffigurata in \"Vanga e latte\" \u00e8 formata dalle figure essenziali di padre, madre e figlio, ritratte in aperta campagna: l'uomo \u00e8 intento a vangare il terreno mentre la donna, interrotto momentaneamente il lavoro, si siede a terra ed allatta il figlio neonato.\nSul terreno giacciono gli oggetti che compongono il quadro e descrivono simbolicamente la vita della famiglia: la culla e l'ombrello posto a ripararla, il basto, la piccola botte, il cencio rosso e, sulla destra, la giacca, il cappello e il piatto di polenta con le due posate di legno; anche il cielo, visto dal basso, sembra poggiare pesantemente sulla terra, generosa solo di sterpi e stoppie.\nI contadini, come osservava lo storico Jules Michelet a proposito dell\"'Angelus\" di Jean-Fran\u00e7ois Millet (a cui \"Vanga e latte\" \u00e8 stato spesso ricondotto), sono impastati della terra che lavorano: l'anonimo vangatore incarna infatti la fatica dell'umanit\u00e0 e la sua grandezza (morale) statuaria \u00e8 priva di ogni forma di retorica; la donna, descritta con tenerezza nelle vesti logore, nei gesti forti ma delicati, \u00e8 una \"Madonna del latte\", la cui forza sta proprio nell'accettazione di un'esistenza di stenti; infine, il bimbo che succhia avidamente dal seno possiede un'energia vitale che \u00e8 il presupposto necessario delle lotte che dovr\u00e0 combattere.\nStile.\nLe figure sono disposte lungo una fuga prospettica verso l'infinito, segnata sul piano di terra delle gambe della donna, dal piede d'appoggio del contadino e dalla vanga conficcata sul terreno, sul piano superiore dalla linea che parte dal gomito levato dell'uomo e che cade all'estremit\u00e0 destra del dipinto, formando con la direttrice precedente un angolo acuto.\nL'impostazione rigorosamente prospettica del dipinto, che degrada dalle nitide nature morte dal primo piano alle zolle che increspano il terreno e alla costa montana segnata delle prime nevi, riserva quasi met\u00e0 della tela al cielo, che conferisce alla scena la limpidezza del primo mattino.\nPatini d\u00e0 volume alle figure attraverso il colore, che assorbe in s\u00e9 la luce e che ha fatto parlare, per \"Vanga e latte\", di \"caravaggismo all'aria aperta\". La pennellata \u00e8 ampia, con lievi chiaroscuri, come nelle gambe del bimbo, e punti in cui il colore si rapprendre e diventa materico, come nelle stoppie in primo piano.\nL'adesione sentimentale che Millet aveva nei confronti dei propri personaggi viene qui sostituita con un'interpretazione rigorosamente oggettiva della realt\u00e0, che assume valore storico: una storia \"minore\" di piccoli eventi quotidiani, raccontata dai protagonisti che Patini (essendo socialista) conosce bene."}
{"id": "365690", "revid": "834", "url": "https://it.wikipedia.org/wiki?curid=365690", "title": "Wissenschaftlich-Humanit\u00e4res Komitee", "text": ""}
{"id": "365695", "revid": "41986", "url": "https://it.wikipedia.org/wiki?curid=365695", "title": "Equazione differenziale di Fisher", "text": ""}
{"id": "365696", "revid": "834", "url": "https://it.wikipedia.org/wiki?curid=365696", "title": "Les-Deux-Alpes", "text": ""}
{"id": "365697", "revid": "1543377", "url": "https://it.wikipedia.org/wiki?curid=365697", "title": "Equazione logistica", "text": "Una funzione logistica o curva logistica descrive una curva a \"S\" di crescita di alcuni tipi di popolazioni formula_1. All'inizio la crescita \u00e8 quasi esponenziale, successivamente rallenta, diventando quasi lineare, per raggiungere una posizione asintotica dove non c'\u00e8 pi\u00f9 crescita (vedere grafico a lato).\nLa libera evoluzione di una popolazione formula_1 pu\u00f2 essere modellata con un termine di crescita formula_3 una percentuale di formula_4 ma quando la popolazione cresce alcuni membri di formula_1, descritti mediante il termine formula_6 interferiscono l'un l'altro ponendosi in competizione per le risorse facendo diminuire cos\u00ec il tasso di crescita, finch\u00e9 la popolazione formula_1 cessa di crescere perch\u00e9 raggiunge quel che \u00e8 chiamato \"maturit\u00e0\". Il parametro formula_8 \u00e8 la capacit\u00e0 portante, il fattore che limita la crescita e che pu\u00f2 essere considerato il collo di bottiglia.\nDefinizione e applicazioni.\nUna funzione logistica \u00e8 definita mediante la seguente formulazione:\ncon i seguenti parametri reali formula_10 e formula_11. Queste funzioni trovano applicazioni in una vasta gamma di campi, dalla biologia all'economia.\nPer esempio, nello sviluppo dell'embrione la divisione dell'uovo fecondato comincia con una crescita esponenziale: 1, 2, 4, 8, 16, 32, 64, ecc. Il feto pu\u00f2 crescere solo quanto l'utero gli consente; questo e altri fattori cominciano a rallentare l'aumento del numero delle cellule e il fattore di crescita diminuisce anche se il bambino continua a crescere. Dopo il tempo di gravidanza, il bambino nasce e riprende a crescere. Nell'ultimo periodo prima del parto il numero di cellule \u00e8 pressoch\u00e9 stabile su un valore asintotico.\nAltro esempio \u00e8 la concentrazione di reagenti e prodotti nelle reazioni autocatalizzanti che seguono la funzione logistica.\nIn questi esempi sono modellati \"i rapporti\" tra le variabili. Una funzione importante logistica \u00e8 il modello di Rasch, che \u00e8 un modello generale stocastico di misura. Questo modello \u00e8 usato come un \"sostegno\" per la misura piuttosto che per modellare i rapporti tra le variabili per cui sono state fatte le misure, come nell'esempio precedente. In particolare, il modello di Rasch forma una base per la stima della probabilit\u00e0 massima delle posizioni di oggetti che possono essere misurati in uno spazio continuo, basato sulla raccolta di dati categorici.\nL'equazione di Verhulst.\nL'equazione logistica, anche nota come \"modello di Verhulst\" o \"curva di crescita logistica\", \u00e8 stata inizialmente proposta come modello di crescita della popolazione.\nQuesto modello assume che:\nCos\u00ec il secondo termine modella la competizione per le risorse disponibili, che tende a limitare la crescita della popolazione.\nAssumendo che formula_1 rappresenti la misura di popolazione (in ecologia \u00e8 usualmente indicato con formula_13) e formula_14 rappresenti il tempo, questo modello \u00e8 formalizzato dall'equazione differenziale:\ndove la costante formula_16 definisce il tasso di crescita e formula_8 il termine asintotico della popolazione (definito dalle risorse disponibili per la popolazione, noto in ecologia come \"carrying capacity\", o \"capacit\u00e0 portante\"). Il termine formula_18 rappresenta la competizione intraspecifica. La soluzione generale di queste equazioni \u00e8 una funzione logistica.\nNell'ecologia, la specie sono riferite a volte alle r-strategie o K-strategie dipendendo dai processi selettivi che hanno modellato le loro strategie di vita.\nLa soluzione della equazione (dove formula_19 \u00e8 la popolazione iniziale) \u00e8:\nossia, raccogliendo e semplificando il termine formula_21\ndove si \u00e8 posto\nDa tale formulazione \u00e8 facile ricavare il limite asintotico:\nStoria.\nL'equazione di Verhulst fu pubblicata per la prima volta da Pierre F. Verhulst nel 1838, dopo aver letto il libro di Thomas Malthus' \"An Essay on the Principle of Population\".\nVerhulst deriv\u00f2 la sua \"\u00e9quation logistique\" (\"equazione logistica\") per descrivere le auto-limitazioni di crescita di una popolazione biologica. L'equazione viene talvolta chiamata \"equazione di Verhulst-Pearl\" dopo che \u00e8 stata riscoperta nel 1920. Alfred J. Lotka dedusse l'equazione ancora nel 1925, chiamandola \"legge di crescita di una popolazione\".\nFunzione sigmoidale.\nIl caso speciale della funzione logistica con formula_25, cio\u00e8\n\u00e8 chiamato \"funzione sigmoide\" o \"curva sigmoidale\". Il nome \u00e8 dovuto alla forma del suo grafico analogo a un formula_27. Questa funzione \u00e8 anche chiamata \"funzione logistica standard\" ed \u00e8 spesso incontrata in molti ambiti tecnici, soprattutto nelle reti neurali come funzione di trasferimento, in probabilit\u00e0, statistica, biomatematica, psicologia matematica e in scienze economiche.\nCaratterizzazione matematica: studio di funzione.\nData l'equazione logistica/sigmoidale in una forma pi\u00f9 generale:\ncon:\nPropriet\u00e0 della funzione sigmoide.\nLa funzione sigmoide (standard) \u00e8 la soluzione dell'equazione differenziale del primo ordine non lineare\ncon condizioni al contorno formula_47. L'equazione (2) \u00e8 la versione continua della mappa logistica.\nLa curva sigmoide mostra prima crescita esponenziale per formula_14 negativo, che rallenta verso una crescita lineare di pendenza 1/4 nell'intorno di formula_49 poi si avvicina a formula_50 (asintoto orizzontale) con un decadimento esponenziale.\nLa funzione logistica \u00e8 l'inverso della funzione di \"logit\" naturale e pu\u00f2 essere usata cos\u00ec per convertire il logaritmo di probabilit\u00e0 in una probabilit\u00e0; la conversione dal \"rapporto di log-probabilit\u00e0\" di due alternative porta anche la forma di una curva sigmoidale.\nModello di crescita.\nAvendo supposto che il numero di individui di una popolazione sia una funzione continua del tempo formula_51 che ammette derivata continua, si ha che l'incremento della popolazione al variare del tempo pu\u00f2 essere rappresentato dalla derivata di formula_51, che in un modello elementare si pu\u00f2 supporre direttamente proporzionale al numero di individui della popolazione stessa.\nSi ha pertanto la seguente equazione differenziale:\ncon formula_16: parametro di crescita malthusiana (tasso massimo di crescita della popolazione).\nPertanto se formula_16 \u00e8 una costante la popolazione cresce in maniera esponenziale con pendenza dipendente da formula_16.\nInvece in un ambiente la cui disponibilit\u00e0 di risorse \u00e8 limitata si pu\u00f2 descrivere l'evoluzione della popolazione utilizzando un coefficiente formula_16 che decresce all'aumentare della popolazione: il modello pi\u00f9 semplice \u00e8 formula_58 con formula_59 e formula_60 costanti. Sostituendo tale funzione nella precedente equazione differenziale si ottiene:\nche pu\u00f2 essere posta nella forma:\ncon formula_63 che \u00e8 la cosiddetta popolazione massima sostenibile e formula_59 uguale al parametro di crescita malthusiana.\nQuesta \u00e8 l'equazione logistica di Verhulst.\nSeparando le variabili si ottiene:\nRisolvendo gli integrali, scegliendo come primitive quelle tali che formula_66 e utilizzando le propriet\u00e0 dei logaritmi si ottiene la soluzione:\nSi nota che a causa del sovraffollamento la popolazione non cresce pi\u00f9 in maniera esponenziale ma converge al valore asintotico formula_68 indipendentemente da formula_69.\nLa soluzione dell'equazione si pu\u00f2 anche scrivere nelle forme:\n\u00c8 immediato verificare che questa soluzione ha due asintoti orizzontali:\nSi ha un differente comportamento nel caso formula_73 allora il secondo limite tenderebbe a formula_74, presentando anche un asintoto verticale, ma queste soluzioni non sono considerate nel modello di crescita (descrivono evidentemente una popolazione in rapida decrescita in quanto inizialmente in eccesso rispetto alle risorse presenti).\nModelli pi\u00f9 complessi.\nSe la popolazione chiusa \u00e8 soggetta a \"catastrofi\" periodiche, cio\u00e8 viene fatto un prelievo formula_75 costante nel tempo (si immagini un lago con dei pesci di cui viene pescata una quota fissa giornaliera) l'equazione di Verhulst diventa:\nQuesta equazione \u00e8 di difficile soluzione, ma \u00e8 possibile analizzarla qualitativamente considerando che la derivata di formula_51 si annulla in:\nPosto formula_82 e formula_83 l'insieme delle funzioni formula_51 al variare di formula_69 che soddisfa l'equazione di Verlhust con prelievo costante si ha che:\nPertanto in caso di prelevamento non solo deve essere formula_104 ma \u00e8 necessario che la popolazione iniziale non sia minore di formula_105 come si evince dalla (3). Si nota inoltre che formula_106, cio\u00e8 in caso di prelevamento nell'ipotesi (1) e (2) la popolazione converge ovviamente ad un valore pi\u00f9 piccolo rispetto al caso in cui non ci sia prelevamento.\nPer meglio descrivere il caso in cui la popolazione si possa estinguere si pu\u00f2 modificare l'equazione:\ndove formula_108 rappresenta il livello minimo di popolazione al di sotto del quale questa si estingue (pensando sempre al lago di specie, gli adulti non riescono ad accoppiarsi).\nUn ulteriore passo \u00e8 l'introduzione di un certo ritardo nel raggiungimento dell'asintoto orizzontale (fase di maturit\u00e0); questa nuova situazione \u00e8 descritta mediante la seguente equazione:\ncon questa equazione si introduce una oscillazione, come un sistema molla-smorzatore, che oscilla intorno alla posizione di equilibrio in modo decrementale ma infinito.\nIn economia: diffusione delle innovazioni.\nLa funzione logistica pu\u00f2 essere utilizzata per illustrare il progresso della diffusione di un'innovazione tecnica, lungo il suo ciclo di vita. Storicamente quando vengono introdotti nuovi prodotti si investe molto in ricerca e sviluppo; ci\u00f2 conduce a notevoli miglioramenti qualitativi e riduce i costi. Tutto questo comporta un periodo di crescita rapida dell'industria. Ecco alcuni beni e servizi coinvolti in tal fenomeno: ferrovie, lampade a incandescenza, elettrificazione, Ford Model T, trasporto aereo e computer. Infine i drastici aumenti d'efficienza, nonch\u00e9 le associate opportunit\u00e0 di riduzione dei costi, si esauriscono; al contempo il prodotto o processo in questione si diffonde saturando il mercato, restando pochi potenziali nuovi acquirenti.\nLa funzione logistica \u00e8 stata usata negli articoli di diversi ricercatori dell'IIASA (\"International Institute of Applied Systems Analysis\"). In queste pubblicazioni vengono studiati argomenti come: la diffusione di varie innovazioni e infrastrutture; la sostituzione di fonti di energia; il ruolo del lavoro fisico in economia, ovvero nei cicli produttivi di lungo periodo. Robert Ayres (1989) e Cesare Marchetti (1988, 1996) si sono occupati delle cosiddette Onde di Kondratiev, cicli produttivi macroeconomici sinusoidali, e della diffusione delle innovazioni. Un libro di Arnulf Gr\u00fcbler (1990) fornisce un resoconto dettagliato della diffusione di infrastrutture, tra cui canali, ferrovie, autostrade e compagnie aeree, dimostrando che essa \u00e8 ben rappresentata da una opportuna curva logistica.\nCarlota Perez (2002) ha scelto la curva logistica per spiegare e sviluppare le succitate Onde K, introducendo alcuni termini chiave: \"irruzione\", per l'inizio di un'era tecnologica; \"frenesia\", per indicare la sua diffusione iniziale; \"sinergia\", ossia il suo rapido sviluppo; \"maturit\u00e0\", per denotarne la diffusione completa.\nCritiche.\nMalgrado la sua popolarit\u00e0 persistente come modello per la crescita della popolazione nel campo della dinamica di popolazione, quest'uso della funzione logistica \u00e8 stato pesantemente criticato. Il demografo e professore Joel E. Cohen (\"How Many People Can The Earth Support\", 1995), uno dei critici, spiega che Verhulst ha tentato di adattare la curva logistica, basata sulle ipotesi di funzione logistica, a tre censimenti separati della popolazione degli Stati Uniti d'America per predire la crescita futura in questo Paese. Tutte e tre le serie di predizioni hanno fallito.\nNel 1924 i professori Ray Pearl e Lowell J. Reed hanno usato il modello di Verhulst per predire un limite superiore di 2 miliardi per la popolazione mondiale. Questo limite \u00e8 stato superato nel 1930. Nel 1936 un nuovo tentativo di Pearl e di un suo associato, Sophia Gould, ha prodotto un limite superiore di 2,6 miliardi. Questo limite \u00e8 stato superato nel 1955.\nUn'analisi di queste critiche \u00e8 stata effettuata dal professor Peter Turchin (\"la Dinamica di Popolazione Complicata\", 2003) che, nonostante tutto, conclude che questo tipo di equazioni fornisce una struttura utile per la dinamica di una sola specie (anche grazie a modelli generalizzati) e pu\u00f2 contribuire all'elaborazione di modelli per le interazioni di pi\u00f9 specie.\nNonostante le critiche, storicamente la curva logistica \u00e8 stata un punto di unione tra modelli matematici e sociologici, come ad esempio la teoria della trasformazione di George Land, che usa il concetto della curve a formula_27 per predire un corretto modello affaristico-industriale nei vari scenari di un processo di crescita tecnologica."}
{"id": "365698", "revid": "36376", "url": "https://it.wikipedia.org/wiki?curid=365698", "title": "John C. Pemberton", "text": ""}
{"id": "365699", "revid": "122917778", "url": "https://it.wikipedia.org/wiki?curid=365699", "title": "Castello di Donegal", "text": "Il castello di Donegal (in inglese, spesso non tradotto, Donegal Castle; in gaelico irlandese \"Caisle\u00e1n Dh\u00fan na nGall\", viene anche chiamato O'Donnell's Castle (Caisle\u00e1n U\u00ed Domhnaill in gaelico), \u00e8 una costruzione medievale situata nella cittadina di Donegal, nell'Irlanda nord-occidentale. Il castello \u00e8 stato la roccaforte della famiglia O'Donnell, signori di T\u00edr Conail e uno dei pi\u00f9 potenti fra i clan gaelici in Irlanda dal V al XVI secolo.\nStoria.\nIl castello fu costruito nel 1474 da Hugh Roe O'Donnell, capo della famiglia O'Donnell in quel momento. Nel medesimo periodo, lui e sua moglie Nuala, costruirono un'abbazia francescana poco distante dal fiume: una leggenda vuole che ci fosse un tunnel a collegamento delle due costruzioni, ma non c'\u00e8 stato alcun riscontro archeologico di ci\u00f2. Il castello era considerato come uno dei pi\u00f9 gradevoli fra quelli gaelici in Irlanda, come riporta anche una testimonianza del deputato inglese Henry Sydney del 1566, in visita nell'area:\nDopo la disastrosa Guerra dei nove anni i leader del clan O'Donnell lasciarono la propria terra nel \"Volo dei Conti\". Nel 1611 il castello e i possedimenti intorno entrarono in possesso di un capitano inglese, Basil Brooke. Il mastio centrale, severamente danneggiato dagli O'Donnell prima di partire per evitare che venisse usato contro le famiglie gaeliche, fu in realt\u00e0 presto restaurato dai suoi nuovi proprietari. Brooke inoltre aggiunse vetrate, un podere e una grossa ala di stile ben diverso, ovvero giacobiano. La famiglia Brooke tenne in mano il castello per varie generazioni fino a che non cadde in uno stato di rovina nel XVIII secolo. Nel 1898, il proprietario del tempo, il conte di Arran, don\u00f2 il castello all'Ufficio dei lavori pubblici, mentre oggi ovviamente \u00e8 un bene pubblico della Repubblica irlandese.\nDescrizione.\nDivenuto una meta turistica, il maniero \u00e8 poco fuori la piazza del Diamond, cui \u00e8 collegato da una piccola strada e di fronte a una chiesa con una torre campanaria circolare sulle sponde del fiume Eske, che sfocia poco dopo nella baia di Donegal. Il castello in s\u00e9 \u00e8 formato da un complesso del XV secolo con un'ala in stile giacobita aggiunta due secoli dopo, mentre delle mura, sempre del XVII secolo, circondano il tutto. Una piccola guardiola d'entrata rispecchia lo stile della costruzione. \nL'Ufficio dei Lavori Pubblici (OPW) irlandese ha apportato numerosi restauri alla costruzione durante il XX secolo. Un nuovo tetto ha sostituito quello antecedente in stato di decadenza, cos\u00ec come per il pavimento, entrambi costruiti riproducendo le tecniche del XV e XVII secolo. Anche le parti in pietra sono state restaurate, mentre nell'ala postuma il tetto \u00e8 stato rifatto solo parzialmente. Le parti in legno di quercia invece provengono dalla tenuta di Brookeborough, nel Fermanagh.\nIl castello \u00e8 aperto al pubblico da maggio ad ottobre dalle ore 10.00 alle 18.00 (l'ultima visita \u00e8 a 45 minuti dalla chiusura), con visite guidate disponibili ogni ora per un massimo di 25 persone, in inglese, gaelico, francese, tedesco, italiano e spagnolo. Ospita non di rado eventi tradizionali irlandesi, specialmente culturali legati al mondo gaelico."}
{"id": "365700", "revid": "1833487", "url": "https://it.wikipedia.org/wiki?curid=365700", "title": "Birchircara", "text": "Birchircara o Birkirkara (in maltese colloquialmente anche \"B'Kara\") \u00e8 una citt\u00e0 di 24.356 abitanti situata nel centro dell'isola di Malta.\n\u00c8 stata la citt\u00e0 pi\u00f9 grande e abitata dell'isola dal Medioevo fino al 2018 (quando \u00e8 stata superata da Baia di San Paolo), e possiede quattro parrocchie per ciascuno dei santi patroni: Sant'Elena, San Giuseppe, Santa Maria del Carmelo e Santa Maria Assunta. La comunit\u00e0 ebraica di Malta ha la sua sede principale a Birchircara cos\u00ec come la Chiesa cristiana avventista del settimo giorno.\nIl motto della citt\u00e0 \u00e8 \"\"In hoc signo vinces\" in latino: \"Con questo segno vincerai\"\", che caratterizza lo stemma della citt\u00e0 assieme ad una croce rossa in campo bianco con una corona in cima.\nStoria.\nIl nome \"Birkirkara\" significa \"acqua fredda\" (o \"acqua che scorre\"), e deriva molto probabilmente dalla vallata presso cui la citt\u00e0 sorge, soggetta a frequenti allagamenti.\nI resti archeologici ritrovati sono il segno della presenza di un insediamento fin dalla preistoria. Inoltre furono ritrovate nei pressi della citt\u00e0 alcune tombe fenicie e puniche. I resti che testimoniano la presenza romana a Birkirkara sono pochi. Tuttavia, nella zona nord-ovest della cittadina, \u00e8 presente una torre difensiva romana conosciuta come \"Ta' \u010aieda\". Nei pressi della torre furono ritrovate anche alcune sepolture di epoca araba.\nProbabilmente le origini della citt\u00e0 risalgono all'XI secolo, epoca in cui gli abitanti erano impiegati in attivit\u00e0 agricole, di artigianato e soprattutto nella produzione e nella lavorazione del cotone, che divenne la maggiore industria nelle isole durante il Medioevo. Nei secoli futuri la citt\u00e0 visse tutte le vicende delle isole durante il feudalesimo, fino a quando l'arcipelago fu ceduto ai Cavalieri di Malta.\nIn quel periodo Birchircara divenne una delle citt\u00e0 pi\u00f9 popolate di Malta. Le autorit\u00e0 ecclesiastiche vi stabilirono una delle prime parrocchie delle isole. Nonostante la relativa sicurezza del periodo dei Cavalieri, la citt\u00e0 fu devastata da un'incursione del corsaro ottomano Dragut e dal famoso assedio di Malta, avvenuto nel 1565. Nel corso degli anni, il comando dei Cavalieri si fece sempre pi\u00f9 autocratico.\nIl periodo di prosperit\u00e0 del XVII e XVIII secolo port\u00f2 a un netto aumento della popolazione e della qualit\u00e0 della vita. Quest'epoca fu caratterizzata da un aumento delle parrocchie, con la costruzione di due importanti chiese: la \"Chiesa dell'Assunzione\" e la \"Basilica Collegiata di Sant'Elena\", costruita nel 1727.\nLa gente del paese, guidata dal compatriota Vincenzo Bor\u0121, detto \"Brared\", fu determinante nell'insurrezione contro i francesi che occuparono Malta alla fine del Settecento.\nDurante la seconda guerra mondiale, Birkirkara fu vittima di pesanti bombardamenti aerei. La citt\u00e0 fu un importante rifugio in quel periodo, che ospit\u00f2 migliaia di profughi dalla zona del porto e inoltre fu il rifugio della maggior parte delle opere d'arte presenti nell'isola nella Old Church della citt\u00e0, tra cui la statua titolare della Chiesa Parrocchiale di Senglea, in quanto Senglea fu distrutta interamente. La statua \u00e8 poi stata riportata nella citt\u00e0 originaria terminata la guerra, nel 1943.\nOggi Birchircara \u00e8 la seconda citt\u00e0 pi\u00f9 popolosa del Paese, ospita due importanti zone industriali, Mriehel e una vicino a San Giovanni, e l'ospedale principale dell'isola. In citt\u00e0 ha inoltre sede la \"Malta Financial Services Authority\" (MFSA), ente che regola le attivit\u00e0 finanziarie dell'intera isola.\nCultura.\nEventi.\nLa principale festa religiosa \u00e8 quella di Sant'Elena, celebrata il 18 agosto se cade di domenica o in alternativa la prima domenica successiva. La processione che accompagna la celebrazione \u00e8 caratterizzata dalle grandi statue lignee create dallo scultore maltese Salvu Psaila, ed \u00e8 l'unica che si tenga al mattino. La processione lascia la basilica alle 8:00 esatte e ritorna alla stessa alle 10:45, dopo che le statue sono state portate per la via principale della citt\u00e0.\nSport.\nCalcio.\nLa squadra principale della citt\u00e0 \u00e8 il Birkirkara, vincitore di 4 campionati maltesi e detentore del record di presenze europee di Malta, avendo partecipato per 20 stagioni consecutive a competizioni UEFA fra il 1997 ed il 2017. Il club possiede anche una sezione femminile, laureatasi campione nazionale per 8 volte ed attualmente detentrice del titolo."}
{"id": "365703", "revid": "287204", "url": "https://it.wikipedia.org/wiki?curid=365703", "title": "RAND Corporation", "text": "La RAND Corporation \u00e8 uno \"think tank\" statunitense. Il nome deriva dalla contrazione di \"research and development\".\nStoria.\nFondata nel 1946 con il sostegno finanziario del Dipartimento della Difesa statunitense, attualmente impiega pi\u00f9 di 1500 ricercatori presso le sedi di Santa Monica, Washington e Pittsburgh. Dal 1992 \u00e8 attiva in Europa attraverso la controllata RAND Europe.\nTra i suoi principali successi, la RAND Corporation annovera l'applicazione della teoria dei giochi per la decisione di differenti opzioni, metodologie per anticipare possibili sviluppi futuri attraverso scenari e DELPHI e la definizione teorica della commutazione di pacchetto."}
{"id": "365705", "revid": "767487", "url": "https://it.wikipedia.org/wiki?curid=365705", "title": "Distretto di Aizkraukle", "text": "Il distretto di Aizkraukle (in lettone \"Aizkraukles Rajons\") \u00e8 stato uno dei 26 distretti della Lettonia.\nIl territorio del distretto si estendeva su entrambe le rive del fiume Daugava ed \u00e8 compreso nelle due regioni storico culturali della Semgallia (in lettone: \"Zemgale\") e della Livonia (in lettone: \"Vidzeme\"). In base alla nuova suddivisione amministrativa \u00e8 stato abolito a partire dal 1\u00ba luglio 2009.\nSuddivisione.\nCitt\u00e0.\nIl distretto comprendeva 3 citt\u00e0 regionali (\"miestai\"):\nComuni.\nIl distretto, partendo da nord, era suddiviso nei seguenti comuni (dati del 2003):"}
{"id": "365707", "revid": "1527148", "url": "https://it.wikipedia.org/wiki?curid=365707", "title": "Musica in dialetto tarantino", "text": "Per musica in dialetto tarantino si intende l'insieme della produzione musicale in dialetto tarantino, di taglio folkloristico-popolare o di estrazione pi\u00f9 colta, che nel corso dei secoli ha contraddistinto il panorama culturale di Taranto.\nOrigini.\nSin dal Duecento la popolarit\u00e0 tradizionale di Taranto fu riconosciuta, assieme a quella della Scuola musicale napoletana, come una delle pi\u00f9 belle ed armoniose. Proprio il XIII secolo vide l'affermarsi della canzone popolare, tanto che Federico II eman\u00f2 nel 1221 un decreto che proib\u00ec, a Taranto come a Napoli, le serenate pubbliche che infastidivano i cittadini.\nNel Trecento vi fu uno straordinario aumento di sonetti, ballate e cantiche di valore pregiato che Giovanni Boccaccio le descrisse nel suo Decameron. Altro grande compositore di liriche fu il tarantino Emilio Consiglio, le cui canzoni furono raccolte da Vito Forleo. Tra di esse, un insieme di composizioni di grande impatto sono i canti di \"Fiorenzo e Ardelia\", che fanno da sfondo a una storia d'amore ambientata a Taranto fra dolci note di serenate d'amore che nella notte lasciavano un'eco.\nUno svolta importante si ebbe nel Quattrocento, quando Re Alfonso V di Aragona istitu\u00ec nella sua corte la prima scuola musicale, creando una frattura tra polifonia, colta e di tradizione popolare, e musica accattivante e ripetitiva.\nIl rifacimento di Francesco Berni dell'Orlando innamorato, scritto nel 1476 da Matteo Maria Boiardo, riporta notizie su come in Puglia la gente fosse solita ballare e suonare per giorni e notti, onde scongiurare la morte di chi veniva morso da una tarantola. \u00c8 il nascere del tradizionale ballo della taranta, frenetico e sconnesso, visto pi\u00f9 come una forma d'esorcismo tramite il quale la vittima pizzicata dal ragno poteva liberarsi del suo veleno. Oggi, la taranta e la \"pizzeca-pizzeca\" sono i balli pi\u00f9 antichi della citt\u00e0 di Taranto, ma ancora ampiamente ballati nelle feste popolari.\nEt\u00e0 moderna e contemporanea.\nLa seconda met\u00e0 nel XVII secolo vide un riaffiorare a Taranto delle serenate d'amore; Pietro Palumbo scrive in quegli anni \"Torre di Taranto\", un'opera in cui il nobile Orazio Tripaldi, giungeva in barca e sotto la luna nei pressi del Ponte di Porta Napoli, cantando una serenata a Beatrice, figlia del castellano di Taranto Don Martino Conzillos.\nNel XIX secolo la musica popolare tarantina raggiunse l'apice della sua diffusione. Tra le centinaia di canzoni e autori, spicca Salvatore Di Giacomo, famoso per la sua \"Nann\u00ec\" musicata da Mario Pasquale Costa nel 1882. In quel periodo vi fu un altro grande successo, la \"Canzone di Pipijele\", una tiritera in vernacolo che narra la storia di un personaggio vissuto a Taranto nella prima met\u00e0 dell'Ottocento. Pipijele era un mitilicoltore fidanzato con una popolana, la quale un giorno gli prepar\u00f2 una focaccia cos\u00ec ben lievitata ed invitante che Pepijele non resistette alla tentazione di mostrarla ai suoi compagni di lavoro per farli morire d'invidia. Approfittando di un momento di distrazione di Pipijele, i suoi amici mangiarono la focaccia, mandando la sua fidanzata su tutte le furie. La madre di Pipijele, vedendo il figlio incapace di reagire, intervenne dicendo che il figlio non assaggi\u00f2 nemmeno un pezzo di quella focaccia. La \"Canzone di Pipijele\" fu vincitrice del Festival di Piedigrotta nel 1913, cantata da Sante Scialpi nel Teatro Politeama Alhambra.\nLa canzone popolare tarantina \u00e8 da sempre legata a quella napoletana, per eccellenza le due citt\u00e0 del regno. In occasione della visita a Taranto del re Umberto I, il compositore tarantino Mario Pasquale Costa insieme ai napoletani Peppino Turco e Roberto Bracco, compose e music\u00f2 la canzone \"Tarant\u00ec Tarantella\", eseguita per la prima volta il 21 agosto 1889 in onore del re sul Mar Piccolo, che per l'occasione fu decorato con fiori e lampioni colorati. La canzone ebbe un successo tale che alla fine della sua interpretazione fu bissata per quattro volte, trasportando anche i reali di Casa Savoia ad intonare alcune celebri note:\nDalla fine dell'Ottocento, la musica popolare tarantina si affolla di artisti e musicisti come Emilio Consiglio e Liborio Tebano, che si susseguono in un vorticoso scenario di tradizionalit\u00e0 e folklore che, pur nella riduzione dell'uso del dialetto, ha consentito di mantenere viva la tradizione musicale cittadina nella seconda met\u00e0 del XX\u00b0 secolo, quando si sono tenute manifestazioni come la \"Festa della Canzone\", il \"Festival della canzone tarantina\" e il \"Campanile d'oro\", e fino ad oggi."}
{"id": "365709", "revid": "2178", "url": "https://it.wikipedia.org/wiki?curid=365709", "title": "Donegal Castle", "text": ""}
{"id": "365710", "revid": "2178", "url": "https://it.wikipedia.org/wiki?curid=365710", "title": "Donegal castle", "text": ""}
{"id": "365711", "revid": "124693389", "url": "https://it.wikipedia.org/wiki?curid=365711", "title": "Betacam", "text": "Betacam indica comunemente una famiglia di formati video professionali che usano un nastro da 1/2 pollice, sviluppata da Sony a partire dal 1982.\nSi tratta del sistema di pi\u00f9 largo uso in ambito professionale.\nCaratteristiche e descrizione.\nTutti i formati Betacam usano cassette di identiche dimensioni, il che permette un'estesa compatibilt\u00e0 tra diverse macchine e anche una semplicit\u00e0 di archiviazione e uso di impianti automatizzati di gestione cassette quando si passa da un sistema all'altro.\nEsistono due dimensioni di cassette, definite S e L, iniziali rispettivamente di \"Small\" (piccola) e \"Large\" (grande). I camcorder e alcuni videoregistratori portatili accettano solo il tipo S, mentre le macchine da banco possono usarli entrambi.\nIl guscio della cassetta \u00e8 di diverso colore a seconda del formato, per una facile identificazione anche visiva. Inoltre, una serie di tacche nella parte inferiore della videocassetta permettono al videoregistratore di identificarne meccanicamente il tipo.\nVarianti.\nBetacam / Betacam SP.\nBroadcast.\nLa Sony contraddistingue i videoregistratori destinati a questa fascia di mercato con la sigla BVW.\nIl formato Betacam originale fu introdotto nel 1982. \u00c8 un formato analogico con video a componenti, che registra il segnale luminanza (Y) su una traccia e la crominanza (R-Y, B-Y) su un'altra, usando due coppie di testine video e comprimendo i segnali di crominanza tramite il \"Chroma Time Division Multiplex\", o CTDM. Questa separazione dei canali permette una grande nitidezza e raggiunge la qualit\u00e0 broadcast con 300 linee di risoluzione orizzontale. Una grande innovazione, per l'epoca, \u00e8 costituita proprio dal fatto che si tratta di un formato a componenti, e come tale slegato dalla codifica video e dalle relative limitazioni in fase di montaggio.\nIl formato Betacam prevede due canali audio registrati su tracce longitudinali, e come opzione il sistema di riduzione del rumore Dolby C, pi\u00f9 una traccia per il Timecode.\nI videoregistratori Betacam furono concepiti soprattutto come materiale per la diffusione di servizi di tipo giornalistico. Come tali, hanno una serie di funzioni specificatamente dedicate all'editing. Due macchine possono essere collegate con un cavo seriale e utilizzate per il montaggio direttamente, senza bisogno di alcuna centralina. Ancora oggi per molti servizi sul campo si utilizza questo sistema, noto come VTR-to-VTR editing o, in italiano, montaggio macchina-macchina, per la sua semplicit\u00e0 e velocit\u00e0 di utilizzo.\nIl video e l'audio possono essere modificati e sovrascritti separatamente.\nLe cassette Betacam utilizzano nastro all'ossido, che sono esattamente le stesse del formato Betamax, un sistema di videoregistrazione domestica sviluppato dalla stessa Sony nel 1975. Una videocassetta betamax pu\u00f2 essere usata in una macchina Betacam, e viceversa.\nLa differenza principale tra i due sistemi \u00e8 che il Betamax registra in video composito (come fanno VHS, U-matic e i nastri da 1 pollice tipo C, mentre il Betacam tratta il segnale a componenti e a una velocit\u00e0 del nastro molto maggiore, con una qualit\u00e0 video e audio di gran lunga maggiore. Una tipica cassetta Betamax L-750 dura circa 3 ore nel suo formato, ma solo circa 30 minuti in una macchina Betacam.\nDopo un periodo di sviluppo nel 1986 fu lanciato il Betacam SP, con l'aumento della risoluzione orizzontale a 340 linee e un significativo incremento del rapporto segnale/rumore. Il Beta SP (\"Superior Performance\") \u00e8 stato lo standard analogico pi\u00f9 diffuso per il video di classe broadcast, e ancora oggi \u00e8 di impiego molto diffuso.\nIl Betacam SP prevede 4 canali audio, di cui due longitudinali e due registrati in modulazione di frequenza come estensione del segnale video. Queste due ultime tracce hanno eccellenti caratteristiche in termini di qualit\u00e0 e gamma dinamica, ma non sono modificabili indipendentemente dal video come le due tracce longitudinali.\nNel Betacam SP, il sistema Dolby C di riduzione del rumore \u00e8 sempre inserito, e dovrebbe essere disattivato solo per la sua taratura.\nIl tempo di registrazione per Betacam e Betacam SP \u00e8 lo stesso, 30 e 90 minuti rispettivamente per le cassette S e L. Tuttavia, si noti come nel caso del video a 625 linee e 50\u00a0Hz la velocit\u00e0 del nastro sia minore, per cui la durata effettiva del nastro \u00e8 di 1 minuto oltre il tempo nominale per ogni 5 minuti. Di conseguenza, una cassetta da 90 minuti ne dura in realt\u00e0 108.\nLe superiori prestazioni del Betacam SP sono dovute all'uso di un nastro al metallo puro, non ossido. La tecnologia Sony per le videocassette Metal \u00e8 stata premiata con l'Emmy Award.\nIl formato SP fu progettato per essere parzialmente compatibile con il Betacam standard, per cui i nastri al metallo possono essere usati da una macchina Betacam, ma solo per la riproduzione, mentre la corrente che pilota le testine video non \u00e8 sufficiente per registrare i nastri al metallo.\nI nastri SP non possono essere usati in un Betamax domestico come i nastri all'ossido, perch\u00e9 le testine video si consumerebbero rapidamente, essendo fatte di una lega pi\u00f9 morbida rispetto a quelle del Betacam. Comunque, i nastri SP possono invece essere usati senza problemi in un apparecchio ED Beta, poich\u00e9 questo formato usa nastri al metallo.\nSui videoregistratori Betacam e Betacam SP di fascia pi\u00f9 elevata \u00e8 stato utilizzato anche il sistema di controllo a retroazione delle testine di lettura, sviluppato in origine sulle macchine da 1\u00a0pollice, chiamato AST\u00a0(Automatic Scan Tracking) dalla Ampex e DT\u00a0(Dynamic Tracking) dalla Sony. Questo sistema permette di tenere le testine di lettura lungo la traccia video anche se la velocit\u00e0 del nastro cambia, e fornisce quindi una perfetta riproduzione del segnale video, senza disturbi, in una gamma di velocit\u00e0 del nastro tipicamente variabile da -1 a +3 volte la sua velocit\u00e0 nominale. Per molto tempo, questo sistema (identificato da un \"5\" finale nella sigla del modello di videoregistratore) \u00e8 stato il modo pi\u00f9 diffuso di effettuare replay.\nI nastri Betacam e Betacam SP sono di solito grigi o blu scuro.\nProfessionale.\nLa Sony contraddistingue i videoregistratori destinati a questa fascia di mercato con la sigla PVW.\nSono macchine meno sofisticate e costose della serie Broadcast, orientata a un'utenza professionale e industriale. Conservano le funzioni di montaggio e gran parte di comandi, ma le funzioni di controllo sono pi\u00f9 semplificate.\nLa differenza pi\u00f9 rilevante, comunque, \u00e8 l'assenza delle tracce audio in modulazione di frequenza, e la conseguente possibilit\u00e0 di leggere e registrare solo i due canali longitudinali.\nLa serie PVW pu\u00f2 leggere i nastri all'ossido ma non \u00e8 in grado di registrarli.\nIl lettore PVW-2650 monta il sistema DT.\nFascia bassa.\nLa Sony contraddistingue i videoregistratori destinati a questa fascia di mercato con la sigla UVW.\nQueste macchine sono molto meno costose e sofisticate delle fasce superiori, e sono destinate a un'utenza di livello base. Sono diventate per\u00f2 estremamente popolari in ogni ambito professionale e anche broadcast per via del basso costo, della robustezza e della possibilit\u00e0 di impiego come \"feeder\", cio\u00e8 come lettore per l'acquisizione su sistemi di montaggi non lineari del materiale su cui effettuare la lavorazione, e successivamente come sistema economico per registrare il prodotto finito su un supporto utilizzabile per la diffusione.\nProprio per permettere una facile interfacciabilit\u00e0 con computer e sistemi grafici, l'ingresso e l'uscita a componenti di queste macchine \u00e8 configurabile sia come YUV che come RGB, ed \u00e8 disponibile, oltre all'interfaccia seriale comune a tutti i videoregistratori Betacam, anche un'interfaccia parallela.\nLa serie UVW supporta solo due canali audio, anche se esiste una modifica per implementarne quattro. Il modello pi\u00f9 sofisticato di questa gamma, denominato UVW-1800, ha le normali funzioni di assemble e insert per montaggio, ma \u00e8 in grado di funzionare in questo modo solo se controllato da remoto tramite una centralina. La serie UVW non \u00e8 in grado di leggere, n\u00e9 di registrare nastri all'ossido.\nNessuna macchina di questa serie permette il DT.\nDigital Betacam.\nLa Sony contraddistingue i videoregistratori che usano questo formato con la sigla DVW.\nIl Digital Betacam (comunemente chiamato \"Beta digitale\" o \"Digibeta\") \u00e8 stato introdotto nel 1993. Offre una qualit\u00e0 migliore delle versioni analogiche, pur costando parecchio di meno del formato D1 ed essendo allo stesso tempo pi\u00f9 affidabile. Le cassette S durano fino a 40 minuti, mentre quelle L posso arrivare a 124.\nIl Digital Betacam registra un video a componenti compresso DCT, campionato a 10 bit in , sia in PAL (720x576) che in NTSC (720x486), a un bitrate di 90 Mb/s, pi\u00f9 quattro canali di audio non compresso a 48\u00a0kHz con codifica PCM. \u00c8 prevista una quinta traccia audio analogica identica a quelle dei formati Betacam e Betacam SP, nonch\u00e9 la traccia timecode lineare.\nAlcune macchine Digital Betacam leggono i nastri analogici del Betacam e del Betacam SP e digitali del Betacam SX e Betacam IMX allo scopo di facilitare l'aggiornamento di infrastrutture gi\u00e0 esistenti.\nIl Digital Betacam \u00e8 considerato il formato migliore per il video digitale a definizione standard, con risultati qualitativi di gran lunga migliori dei formati pi\u00f9 economici quali DVCAM e DVCPRO, sebbene il costo delle apparecchiature sia maggiore. Panasonic offre in alternativa il formato DVCPRO50, che ha caratteristiche tecniche simili.\nAll'epoca dell'introduzione del Digital betacam sul mercato, un elemento cardine che ne facilit\u00f2 l'adozione fu l'implementazione Sony dell'interfaccia SDI, che permette la trasmissione di segnali digitali su cavi coassiali.\nCase di produzione e studi poterono cos\u00ec iniziare a utilizzare cablaggi digitali sui cavi gi\u00e0 esistenti, senza affrontare una costosa installazione di cablaggi appositi.\nI videoregistratori Digital Betacam permettono tutti la lettura rallentata o accelerata (DT).\nIl Digital Betacam \u00e8, tra i formati digitali in componenti il meno compresso (salvo il D1 e il D5 che sono non compressi), offre lo spazio dinamico e colorimetrico pi\u00f9 ampio anche rispetto ai nuovi sistemi in formato HD.\nLe cassette Digital Betacam sono blu chiaro.\nIn Italia, l'emittente SKY utilizza il Digital Betacam per una larga parte delle sue lavorazioni.\nBetacam SX.\nLa Sony contraddistingue i videoregistratori che usano questo formato con la sigla DNW.\nIl Betacam SX \u00e8 un formato digitale, concepito in origine come sostituto del Betacam SP. Introdotto sul mercato nel 1996, era pensato come alternativa pi\u00f9 economica al Digital Betacam e orientato prevalentemente all'uso giornalistico. \u00c8 caratterizzato dal sistema di registrazione video che usa la compressione MPEG Profile@ML con campionamento a 8 bit, insieme a quattro canali di audio PCM campionato a 48\u00a0kHz, 16 bit. Le macchine Betacam SX che dopo la sigla DNW hanno la lettera A sono compatibili in lettura con i nastri Betacam e Betacam SP (A=analog). Le cassette S possono registrare fino a 62 minuti, mentre le cassette L fino a 194 minuti.\nContemporaneamente al Betacam SX, Sony introdusse sul mercato la sua versione ibrida, un videoregistratore in grado di usare simultaneamente la registrazione su nastro e quella su disco rigido. La copia da un supporto all'altro pu\u00f2 avvenire ad alta velocit\u00e0. Questo permette una notevole riduzione dell'usura delle testine video, e molte funzioni di montaggio possono venire effettuate utilizzando una sola macchina.\nUn'altra novit\u00e0 introdotta con il Betacam SX \u00e8 la funzione di marcatura scene denominata \"good shot mark\", che permette di assegnare un codice a ogni scena registrata per poterla poi ritrovare facilmente. Un videoregistratore pu\u00f2 caricare velocemente la lista delle scene contrassegnate da una cassetta e mostrarla all'operatore, che pu\u00f2 posizionare il nastro presso ogni punto con una semplice selezione.\nUna particolarit\u00e0 del formato SX \u00e8 l'assenza della traccia tachimetrica. Il formato di registrazione del nastro permette la lettura di tracce adiacenti, discriminate poi in base al loro contenuto: non \u00e8 necessario un allineamento preciso delle tracce in lettura.\nI camcorder di questo formato sono generalmente considerati piuttosto rumorosi dai tecnici del suono, sia per l'elevata velocit\u00e0 di rotazione del tamburo portatestine, sia perch\u00e9 la potenza di calcolo richiesta \u00e8 notevole e generando molto calore da dissipare necessita di conseguenza la presenza di ventole di raffreddamento.\nQuesto sistema \u00e8 considerato un insuccesso commerciale ed \u00e8 uscito di produzione, anche se \u00e8 ancora in uso presso alcune infrastrutture. In Italia, viene ancora utilizzato da Mediaset per alcune sue produzioni, e per archiviare spot e promo.\nI nastri Betacam SX sono color giallo chiaro, ma possono essere usati per la registrazione in digitale anche i pi\u00f9 comuni nastri Betacam SP.\nMPEG IMX.\nLa Sony contraddistingue i videoregistratori che usano questo formato con la sigla MSW.\nIl formato MPEG IMX , introdotto nel 2001, \u00e8 un'evoluzione del Digital Betacam, sviluppato partendo da richieste formulate dalle emittenti televisive tra cui la RAI, il cui scopo era la disponibilit\u00e0 di un videoregistratore digitale in grado di poter leggere tutti i formati in uso, largamente presente negli archivi, nonch\u00e9 di avere un sistema ad alta qualit\u00e0 con la pi\u00f9 ampia autonomia di registrazione possibile.\nIl formato usa il sistema di compressione MPEG come il Betcam SX ma un bitrate pi\u00f9 elevato, registrando un segnale video conforme alle specifiche CCIR 601, con 8 canali di audio digitale e timecode. Non c'\u00e8 una traccia audio analogica come sul Digital Betacam, che verr\u00e0 tuttavia letta come canale audio 7 da un nastro preregistrato.\nEsistono tre diversi formati di compressione: 30 (compressione 6:1), 40 (4:1) oppure 50\u00a0Mbit/s (3.3:1) che permettono diversi rapporti qualit\u00e0/quantit\u00e0. Il video \u00e8 registrato come MPEG-2 4:2:2 Profile@ML.\nInsieme agli apparecchi IMX, Sony ha sviluppato alcune nuove tecnologie, tra cui le interfacce SDTI ed e-VTR. La SDTI permette di trasmettere audio, video, timecode, e controlli remoti tramite un unico cavo coassiale, mentre la tecnologia e-VTR permette di convogliare gli stessi dati tramite il protocollo IP per mezzo di un'interfaccia ethernet sullo stesso videoregistratore.\nAlcune macchine, sviluppate per funzionare come feeder, trasmettono il segnale riprodotto su un'interfaccia firewire.\nCome accennato sopra, tutti i videoregistratori IMX leggono nativamente i nastri Betacam SX, con cui condividono la funzione di marcatura delle scene, e alcuni modelli, come lo MSW-M2000P/1 sono in grado di leggere sia le cassette Digital Betacam che i nastri Betacam e Betacam SP analogici, anche se possono registrare solo il loro formato IMX nativo. Le videocassette S hanno una durata fino a 62 minuti, mentre quelle L arrivano a 184. Questi valori sono riferiti allo standard 525/60, mentre per lo standard 625/50 la velocit\u00e0 del nastro \u00e8 inferiore, il che porta la durata massima di un nastro da 184 minuti a 220.\nLe videocassette MPEG IMX sono di colore verde chiaro.\nIn Italia, questo formato \u00e8 usato estensivamente per le produzioni di RAI e LA7 e da alcuni anni \u00e8 entrato largamente in utilizzo a Mediaset che lo utilizza per tutte le sue pi\u00f9 recenti lavorazioni.\nIl formato MPEG IMX non \u00e8 limitato ai videoregistratori a nastro, ma \u00e8 usato anche in altre apparecchiature e nei video server. Il nuovo formato Sony XDCAM, per esempio, permette l'uso di questo formato nella registrazione su disco rimovibile.\nHDCAM / HDCAM SR.\nLa versione ad alta definizione del Digital Betacam \u00e8 chiamata HDCAM ed \u00e8 stata introdotta sul mercato nel 1997. I modelli Sony sono contrassegnati con la scritta HDW. La registrazione avviene con un campionamento a 8 bit, campionatura 3:1:1 e compressione DCT, in modalit\u00e0 720p oppure 1080i (con una risoluzione di 1440x1080), con scansioni a 24 e 23,976 PsF fotogrammi al secondo, oltre ai formati televisivi 1080i 50 o 60 fotogrammi al secondo. Il bitrate del video registrato \u00e8 di 144 Mb/s. L'audio prevede quattro canali di audio digitale AES/EBU a 20-bit/48\u00a0kHz. Questo formato viene usato per la gamma di prodotti Sony CineAlta.\nIl formato ha la stessa versatilit\u00e0 di utilizzo del Digital Betacam, offre una risoluzione maggiore 1440x1080 contro i 720x576, ma presenta una resa dinamica pi\u00f9 ristretta e colori decisamente meno realistici rispetto al primo.\nIl formato HDCAM SR \u00e8 stato introdotto nel 2006 (sigla Sony SRW) e usa un nastro con una maggiore densit\u00e0 di particelle, capace di registrare un segnale RGB con campionatura 4:4:4 a un bitrate di 440 Mb/s. Questo incremento permette di catturare una parte molto maggiore del segnale HD-SDI a piena risoluzione (1920x1080). Alcuni videoregistratori HDCAM SR possono anche usare un modo 2x con un bitrate di 880 Mb/s, permettendo di registrare un singolo flusso 4:4:4 a una minore compressione oppure due flussi 4:2:2 contemporaneamente. Il formato HDCAM SR usa la nuova compressione MPEG-4 Studio Profile, ed espande il numero di canali audio a 12.\nLe macchine SR possono leggere il formato HDCAM e anche i nastri del Digital Betacam, scalandone la risoluzione.\nIl modo a \u00e8 chiamato SQ, quello a \u00e8 chiamato HQ.\nIl formato HDCAM SR \u00e8 di buona diffusione presso le emittenti che lavorano in alta definizione. In Italia, \u00e8 utilizzato per le lavorazioni di SKY.\nAlcuni videoregistratori HDCAM possono leggere le varianti precedenti, e le lunghezze dei nastri sono le stesse del Digital Betacam, fino a 40 minuti per le cassette S e 124 minuti per le L. Nel modo 24p questi tempi vengono incrementati fino a 50 e 155 minuti rispettivamente.\nLe cassette HDCAM sono nere col coperchietto arancione, quelle HDCAM SR sono nere col coperchietto ciano."}
{"id": "365716", "revid": "767487", "url": "https://it.wikipedia.org/wiki?curid=365716", "title": "Scoprendo Forrester", "text": "Scoprendo Forrester (\"Finding Forrester\") \u00e8 un film del 2000 diretto da Gus Van Sant, con Sean Connery e Rob Brown.\nTrama.\nJamal Wallace \u00e8 un ragazzo afroamericano di sedici anni e vive a New York, nel difficile Bronx. Abita in un piccolo appartamento con la madre, abbandonata dal marito quando Jamal era piccolo, e vede spesso il fratello maggiore Terrell, che vive per conto suo. Grande appassionato di pallacanestro, nonch\u00e9 ottimo giocatore nella squadra del suo liceo, Jamal ha notevoli capacit\u00e0 intellettive e un sorprendente talento nella scrittura. Scrive continuamente su piccoli quaderni i suoi appunti per un romanzo, ma tiene segreta la passione che nutre per i libri e per la letteratura, in quanto teme che i suoi amici possano snobbarlo se venissero a sapere che, in una metropoli popolata da \"duri\", lui \u00e8 in realt\u00e0 un intellettuale. Persino a scuola preferisce tenere a freno le sue capacit\u00e0, accontentandosi di voti appena sufficienti e utilizzando il basket come mezzo per essere accettato dal gruppo.\nDopo una scommessa fatta con gli amici, Jamal si ritrova costretto a dover penetrare di notte nell'appartamento di un anziano signore, piuttosto scorbutico, temuto da tutti i ragazzi del quartiere. Questa persona, che la compagnia di amici di Jamal ha soprannominato \"Il Finestra\", vive in un appartamento le cui finestre danno appunto sul campetto da basket in cui i ragazzi sono soliti giocare a basket e lui li osserva spesso da dietro la tenda.\nJamal entra quindi nella casa del vecchio e rimane esterrefatto dalla grande quantit\u00e0 di libri che vi sono contenuti, tuttavia scoperto dal padrone di casa, dimentica il suo zaino con i quaderni di appunti all'interno della casa. Il giorno successivo passa sotto la finestra del vecchio, che senza farsi vedere gli lancia lo zaino. Jamal, con grande stupore, scopre che quella misteriosa persona ha letto tutti i suoi appunti, apportandovi non solo numerose correzioni ma anche complimenti per ci\u00f2 che vi era scritto.\nJamal torna a casa del \"Finestra\", stavolta bussando alla porta, ma viene respinto in maniera sgarbata.\nIntanto, la preside del liceo frequentato da Jamal chiama la madre del ragazzo per un colloquio, esprimendole tutta la sua sorpresa nel vedere che Jamal, in alcune verifiche sostenute a scuola, ha ottenuto voti altissimi, contrariamente a quanto finora il suo rendimento avesse fatto prevedere. Grazie a questi voti e alle capacit\u00e0 mostrate sul campo da basket, una prestigiosa scuola privata di New York, la Mailor-Callow, offre una borsa di studio a Jamal. Per lui \u00e8 l'occasione di lasciare finalmente il Bronx, la possibilit\u00e0 di realizzare il suo malcelato desiderio di aspirare a qualcosa di pi\u00f9. Tuttavia Jamal \u00e8 molto indeciso sul trasferimento e va a chiedere consiglio al \"Finestra\": finalmente il vecchio, che si chiama William, lo accoglie e pian piano i due iniziano a parlare.\nWilliam intuisce subito le grandi capacit\u00e0 intellettive e letterarie di Jamal. Nonostante la riservatezza del vecchio, i due col tempo imparano a conoscersi e diventano grandi amici, confrontandosi su diversi argomenti, tra cui le donne. Jamal scioglie ogni riserva e decide cos\u00ec di terminare il liceo presso l'esclusiva Mailor-Callow, entrando anche a far parte dei Pilgrims, la squadra di basket della scuola. In un ambiente che praticamente \u00e8 l'opposto del liceo pubblico frequentato nel Bronx, qui conosce la coetanea Claire Spence.\nTutte le volte che torna a casa, nel Bronx, Jamal continua a frequentare William e in seguito Jamal scopre che l'uomo \u00e8 il celeberrimo William Forrester, scrittore del romanzo \"Avalon Landing\", vincitore del Premio Pulitzer. Subito dopo aver raggiunto la notoriet\u00e0 ancor giovane, l'uomo ha deciso inaspettatamente di ritirarsi a vita privata, di non pubblicare altri romanzi e di vivere confinato in casa propria. Forrester acconsente a fare da maestro a Jamal, purch\u00e9 il ragazzo non sveli a nessuno la sua vera identit\u00e0 e non pubblichi nulla che sia stato scritto tra quelle mura. Il ragazzo accetta la proposta, determinato a trovare una risposta alle sue domande. L'amicizia si consolida sempre di pi\u00f9 e Jamal riesce a far uscire di casa William, portandolo al Madison Square Garden a vedere una partita di basket dei New York Knicks e quindi, grazie ai buoni uffici del fratello, a farlo entrare direttamente sul campo dello Yankee Stadium. Qui William ricorda che da giovane veniva sempre con la sua famiglia a vedere il baseball e, nella tranquillit\u00e0 dello stadio deserto, decide di raccontare a Jamal il perch\u00e9 della sua vita solitaria: da giovane aveva perso in un breve arco di tempo i genitori e soprattutto il fratello, un reduce di guerra caduto nel dramma dell'alcolismo e a cui era legatissimo. William aveva gi\u00e0 pubblicato il suo romanzo di successo e, giunto in ospedale mentre il fratello stava morendo, un'infermiera os\u00f2 parlargli del libro, una leggerezza che sconvolse William e lo indusse a chiudere con la letteratura e la notoriet\u00e0.\nIntanto a scuola sorgono dei problemi per Jamal. Il professor Crawford della Mailor-Callow mette in dubbio l'originalit\u00e0 dei suoi scritti e scopre, durante una gara di scrittura, che Jamal aveva effettivamente plagiato il titolo di uno scritto di Forrester, pur sapendo di contravvenire al patto stretto con il suo amico e mentore; Jamal viene accusato di plagio dal consiglio scolastico, ma riceve la possibilit\u00e0 di riparare a condizione che conduca i Pilgrims alla finale del torneo di basket che per ironia della sorte si svolge al Madison Square Garden, dove poco tempo prima era andato con William. L'orgoglioso Jamal, dentro di s\u00e9, non vuole che la sua istruzione e il suo futuro siano decisi soltanto dall'esito di una partita di basket e d\u00e0 a tutti l'impressione di sbagliare di proposito i tiri liberi decisivi.\nJamal, per la leggerezza commessa al concorso letterario e per non aver voluto scusarsi pubblicamente con la scuola, sta per essere espulso dalla Mailor-Callow. Il ragazzo chiede aiuto a Forrester il quale, pur avendo inizialmente rifiutato, alla fine decide di dare una mano a Jamal, recandosi inaspettatamente nella scuola e leggendo di fronte a tutti, durante la premiazione del concorso, le parole di una lettera, consegnatagli segretamente da Terrell, il fratello del ragazzo; il professor Crawford si prodiga in ipocriti complimenti a Forrester, il quale solo in un secondo momento dichiara che quelle parole erano scritte da Jamal, sbalordendo tutti. Il presidente del consiglio dei professori, di fronte a una platea diventata entusiasta per Jamal e nonostante le proteste di Crawford, riammette subito Jamal con tutti gli onori.\nForrester decide di partire per la Scozia, suo luogo di nascita: Jamal gli ha insegnato a vivere di nuovo. I due si salutano senza formalismi, perfettamente in linea con i loro caratteri. Un anno dopo, Jamal, prossimo al diploma e perseguitato dagli scout delle pi\u00f9 prestigiose universit\u00e0 della nazione, affinch\u00e9 decida di completare la sua istruzione da loro, viene avvicinato da un avvocato. Costui \u00e8 l'avvocato di William, che lo informa della morte di quest'ultimo: lo scrittore era malato di cancro, diagnosticato prima che lui e Jamal si conoscessero, quindi gli ha lasciato il proprio appartamento, insieme a un romanzo, \"Tramonto\", ancora non pubblicato, e una lettera in cui Forrester esprime il desiderio che il ragazzo ne scriva la prefazione, in segno di stima e di amicizia nei suoi confronti. Nella lettera, egli ringrazia Jamal per aver avverato il suo sogno dimenticato: scrivere di nuovo un romanzo. Jamal, quindi, si trasferisce con la madre e il fratello nella nuova casa e scende subito a giocare nel solito campetto con i suoi amici, proprio sotto la finestra dietro la quale, un tempo, c'era l'uomo che gli ha cambiato la vita.\nProduzione.\nCast.\nSean Connery e F. Murray Abraham tornano a recitare insieme quattordici anni dopo \"Il nome della rosa\", anche qui in ruoli diametralmente opposti.\nCameo.\nMatt Damon fa una breve apparizione, verso la fine del film, nel ruolo di Steven Sanderson, avvocato di William Forrester.\nRiprese.\n\"Scoprendo Forrester\" \u00e8 stato girato a Manhattan, nel Bronx e a Brooklyn, con alcune scene e scatti realizzati nella periferia di Toronto. Parti del film sono state girate ad Hamilton e in Ontario nell'aprile 2000. Le riprese all'interno della scuola sono state girate alla Regis High School di New York. Alcune riprese sono state effettuate allo Yankee Stadium, poi demolito nel 2008.\nColonna sonora.\nUno dei brani che compaiono nel film e che non fa parte della colonna sonora \u00e8 quella suonata durante il giro in bicicletta di Forrester. La canzone \u00e8 \"Gassenhauer\" tratta dal \"Schulwerk\" di Carl Orff, il brano \u00e8 stato arrangiato e prodotto da Bill Brown. Originariamente Bill Frisell compose \"Coffaro's Theme\" nel 1995 per il film La scuola del regista italiano Daniele Luchetti (un personaggio del film prendeva il nome di Coffaro).\nLa tracklist \u00e8 composta da 13 tracce:\nIl cd \u00e8 uscito il 26 dicembre 2000.\nDistribuzione.\nIl film \u00e8 uscito nelle sale in gran parte del mondo a marzo 2001.\nData di uscita.\nLa pellicola venne presentata in USA il 19 dicembre 2000 e al Festival internazionale del cinema di Berlino il 15 febbraio 2001, e in anteprima il 23 febbraio 2001 in Israele.\nLe date di uscita internazionali nel corso del 2001 sono state:\nNegli USA il film \u00e8 uscito nello stesso weekend di \"Passione ribelle\" di Billy Bob Thornton, \"Cast Away\" di Robert Zemeckis, \"Dracula's Legacy - Il fascino del male\" di Patrick Lussier, \"The Family Man\" di Brett Ratner e \"Miss Detective\" di Donald Petrie.\nDivieti.\nLe Commissioni Censura di alcuni paesi hanno stabilito alcune limitazioni per la visione della pellicola:\nAccoglienza.\nIncassi.\nIl film ha incassato in tutto il mondo la cifra di 80.049.764 dollari di cui oltre 28 milioni di dollari negli Stati Uniti e in Canada.\nIl film \u00e8 stato pubblicato in versione limitata il 22 dicembre 2000 in 200 sale, incassando 701.207 dollari nel weekend d'apertura. In seguito, il 12 gennaio 2001, ha ricevuto un riscontro commerciale dov'\u00e8 stato inaugurato al 1\u00ba posto in 2002 sale, incassando 11.112.139 dollari nel weekend di apertura.\nCritica.\nQuando \"Scoprendo Forrester\" \u00e8 stato distribuito nel dicembre 2000, ha ricevuto recensioni per lo pi\u00f9 positive. Esso ha ottenuto due pollici in su da Roger Ebert e Richard Roeper. \"Roeper\" lo ha considerato uno dei 10 migliori film dell'anno. Rotten Tomatoes ha riferito che il 73% dei critici ha dato al film una recensione positiva, basata su un campione di 124 recensioni.\nEdizione home video.\n\"Scoprendo Forrester\" \u00e8 stato reso disponibile in versione home video negli Stati Uniti a partire dal 24 aprile 2001, in edizione DVD disco singolo.\nI contenuti speciali disponibili sono:"}
{"id": "365718", "revid": "729019", "url": "https://it.wikipedia.org/wiki?curid=365718", "title": "Presidenti della Bielorussia", "text": "I presidenti della Repubblica di Bielorussia sono stati i seguenti:"}
{"id": "365719", "revid": "712828", "url": "https://it.wikipedia.org/wiki?curid=365719", "title": "Brakiss", "text": ""}
{"id": "365720", "revid": "712828", "url": "https://it.wikipedia.org/wiki?curid=365720", "title": "Callista Ming", "text": ""}
{"id": "365721", "revid": "729795", "url": "https://it.wikipedia.org/wiki?curid=365721", "title": "Primi ministri della Bielorussia", "text": "I Primi ministri della Bielorussia, a partire dal 1921, sono i seguenti:"}
{"id": "365722", "revid": "1372005", "url": "https://it.wikipedia.org/wiki?curid=365722", "title": "Christa Winsloe", "text": "Si trasfer\u00ec a Vienna negli anni 1920 e negli anni 1930 vi ottenne il successo grazie all'opera teatrale \"Ieri e oggi\" che tratta dell'erotopedagogia. Sull'onda dell'accoglienza all'opera si trasfer\u00ec nella Berlino di Weimar, dove prosperava la cultura lesbica.\nChrista era benestante, grazie ad un matrimonio in giovane et\u00e0, che dur\u00f2 solo poche settimane e a un marito che le riconobbe una generosa indennit\u00e0. Lavor\u00f2 come scultrice di animali e si costru\u00ec un ampio circolo d'amici.\nFu iscritta alla SPD (il Partito Socialdemocratico Tedesco) e fu apertamente lesbica.\nNel 1933, inizi\u00f2 una storia d'amore con la giornalista statunitense Dorothy Thompson, tra le prime donne ad intervistare Adolf Hitler e a mettere in guardia, inutilmente, contro i pericoli legati all'ascesa del nazionalsocialismo in Germania. La Winsloe segu\u00ec l'amata negli Stati Uniti ma rientr\u00f2 in Europa nel 1935, dopo che la Thompson l'aveva abbandonata, scegliendo il matrimonio con il Premio Nobel per la letteratura Sinclair Lewis.\nLa Winsloe si spost\u00f2 in Francia alla fine degli anni 1930, fuggendo dal nazismo, e si un\u00ec in seguito alla resistenza francese. Nell'ottobre 1939 a Nizza conobbe la scrittrice svizzera Simone Gentet, pi\u00f9 giovane di dieci anni, che divenne la sua nuova compagna.\nNel febbraio 1944 la Winsloe e la Gentet abbandonarono la Costa Azzurra, con l'idea di raggiungere l'Ungheria, dove risiedeva la sorella della Winsloe. Il 10 giugno 1944 vennero sorprese da quattro uomini francesi in una foresta nei pressi di Cluny che le uccisero a colpi di arma da fuoco.\nLa dinamica dell'incidente rimane oscura: Lambert, il capo del commando che le uccise, disse successivamente di averle uccise per ordine della resistenza francese in quanto spie per conto dei tedeschi. D'altra parte la Winsloe era ben conosciuta per i propri sentimenti antinazisti. Nel 1948 Lambert ed i suoi tre complici, pur riconosciuti \"criminali comuni\", vennero prosciolti dall'accusa di omicidio per mancanza di prove.\nSolo due sue fotografie sono sopravvissute fino ai giorni nostri.\nIl suo romanzo \"La ragazza Manuela\" fu la base di un'opera teatrale e di un film, \"Ragazze in uniforme\" (1931), del quale fu sceneggiatrice. Il film ebbe un remake nel 1958."}
{"id": "365723", "revid": "287204", "url": "https://it.wikipedia.org/wiki?curid=365723", "title": "Forn Dodonna", "text": ""}
{"id": "365724", "revid": "712828", "url": "https://it.wikipedia.org/wiki?curid=365724", "title": "Selkath", "text": ""}
{"id": "365731", "revid": "124911995", "url": "https://it.wikipedia.org/wiki?curid=365731", "title": "Battaglia di Tagina", "text": "Nella battaglia di Tagina nel luglio del 552, l'Impero Bizantino sotto il comando del generale Narsete ruppe il potere degli Ostrogoti in Italia, e pose sotto la sua dominazione l'intera penisola.\nContesto storico.\nNel 551, l'imperatore Giustiniano I (527-565) decise di porre definitivamente fine al conflitto contro gli Ostrogoti per il possesso dell'Italia, dopo circa diciassette anni di guerra.\nNel 551, Narsete ottenne di nuovo il comando delle operazioni in Italia: radun\u00f2 un esercito imponente, senza farsi molti scrupoli di arruolare con generosi donativi barbari Unni, Gepidi, Eruli, Longobardi e Persiani fra le sue schiere. L'esercito di Narsete radunatosi a Salona doveva comprendere all'incirca 30.000 uomini. Terminati i preparativi, nella primavera del 552 Narsete da Salona part\u00ec per l'Italia cercando di raggiungerla via terra non avendo abbastanza navi a disposizione per giungervi via mare. Tuttavia il rifiuto dei Franchi stanziatisi nelle Venezie di concedere il passaggio nei loro territori agli Imperiali lo costrinse a raggiungere Ravenna passando per le lagune su cui sorger\u00e0 Venezia. Non potendo attraversare la via Flaminia da Fano, perch\u00e9 la roccaforte della gola del Furlo era ben presidiata, probabilmente prese la via di Sassoferrato e Fabriano, evitando di perdere tempo in assedi, in quanto li riteneva una perdita di tempo; la tattica di Narsete dava infatti la priorit\u00e0 all'annientamento del nemico attraverso rischiose battaglie campali, a cui seguiva solo successivamente l'assedio delle fortezze che rifiutavano la resa.\nLa battaglia.\nL'arrivo dei due eserciti e la contesa della collina.\nRe Totila, informato dell'imminente arrivo di Narsete, all'inizio rest\u00f2 a Roma in attesa di Teia con nuove truppe, ed appena arrivate, a parte duemila cavalli rimasti indietro, mosse con l'intero esercito in direzione del nemico, intenzionato ad annientarlo in una battaglia campale che decidesse le sorti della guerra. Informato dei movimenti del nemico, il re ostrogoto pose gli accampamenti presso Tagina, in una localit\u00e0 che portava il nome di \"Busta Gallorum\" (\"I Roghi dei Galli\"),dove erroneamente Procopio dice che il generale romano Furio Camillo aveva in passato annientato le truppe dei Galli (non esiste traccia di tale battaglia di Furio Camillo, per cui si ritiene che Procopio si sia confuso con la battaglia del Sentino, avvenuta in quel luogo o nei pressi nel 295 a.C., dove i consoli romani Publio Decio Mure e Quinto Fabio Massimo Rulliano ebbero la meglio su una coalizione di popolazioni composta da Galli Senoni, Etruschi, Sanniti ed Umbri).\nNarsete invi\u00f2 legati a Totila esortandolo a deporre le armi, e ad arrendersi, non avendo egli alcuna speranza di sconfiggerlo, e ordin\u00f2 agli stessi ambasciatori, che allo scorgere in lui di eccessiva brama di guerra, gli chiedessero di stabilire il giorno della battaglia. Totila rispose: \"dopo non pi\u00f9 d'otto giorni saremo a combattervi\". I messi, fatto ritorno, riportarono a Narsete la risposta di Totila, ma questi, temendo insidie da parte del re ostrogoto, prepar\u00f2 le truppe al combattimento come se dovessero combattere gi\u00e0 il giorno successivo; Narsete ebbe ragione a sospettare un inganno: infatti Totila arriv\u00f2 con le sue truppe il giorno successivo.\nGli uni e gli altri, a una distanza non maggiore di una o due balestrate, tentarono di conquistare una collina, sembrando ad entrambe le fazioni vantaggioso il poter attaccare da alto a basso la contraria fazione. Narsete, dunque, di nottetempo vi sped\u00ec cinquanta fanti scelti ordinando loro di stabilirvisi e difenderla contro il nemico; raggiunta la cima, senza trovare opposizione, essi per\u00f2 dovettero subire, all'alba, l'assalto dei cavalieri ostrogoti che tentarono, per ordine di Totila, di scacciarli dalla vantaggiosa posizione. I Bizantini, strette le file e riparati dagli scudi, respinsero gli attacchi, favoriti dalla reazione negativa dei cavalli nemici, divenuti incontrollabili a causa della malagevolezza del suolo e per l'inaudito rumore. Disperati della riuscita, gli Ostrogoti si ritirarono per prepararsi ad un secondo assalto, anch'esso senza esito. Dopo ulteriori tentativi, Totila, scoraggiato, rinunci\u00f2 alla difficile impresa.\nIl temporeggiare di Totila.\nGli eserciti, dopo le arringhe dei due comandanti, vennero posti in ordinanza, di fronte l'uno con l'altro. Narsete e Giovanni erano circondati da una folta mano di lance e pavesai, da un gran numero di sceltissimi Unni e dal fiore delle truppe bizantine; essi comandavano l'ala sinistra presso la collina. Valeriano, Giovanni Faga e Dagisteo con i loro soldati comandavano l'ala destra; in entrambe le ale vi erano ottomila fanti arcieri. Al centro erano posti i Langobardi, gli Eruli e le altre truppe mercenarie, disposte in modo che non potessero tentare la fuga durante il combattimento. Narsete dispose nell'estremit\u00e0 dell'ala sinistra mille e cinquecento cavalieri, un terzo dei quali doveva soccorrere le truppe che arretravano perch\u00e9 in difficolt\u00e0. Totila schier\u00f2 le sue truppe allo stesso modo, e animava l'esercito passando in rassegna le truppe in tutta corsa ed esortandolo a dare il meglio di s\u00e9 nel combattimento finale. Non diversamente agiva Narsete. I due eserciti indugiarono per qualche tempo prima di dare inizio alla battaglia.\nUn soldato ostrogoto, Cocas, un ex soldato bizantino disertore passato poi dalla parte di Totila, separatosi in arcione dall'ordinanza, s'avvicin\u00f2 all'esercito imperiale chiedendo ai soldati nemici se vi fosse qualcuno disposto ad affrontarlo in duello, e consent\u00ec alla disfida un lanciere di Narsete, Anzala di nome, originario dell'Armenia. A vincere il duello fu Anzala, che uccise Cocas. L'esito del duello rincuor\u00f2 i soldati imperiali, che mandavano grida al cielo, ma n\u00e9 gli uni n\u00e9 gli altri osarono tuttavia cominciare ancora la battaglia. Totila procedette quindi in mezzo ai due eserciti per rinviare ulteriormente la battaglia, essendo intenzionato ad attendere l'arrivo dei duemila guerrieri ostrogoti da lui premurosamente attesi; alla ricerca di un modo per tenere a bada il nemico fino alla costoro venuta, si vest\u00ec di tessuti ricchissimi d'oro, con, pendenti dal suo cimiero e dalla sua asta, bende cos\u00ec sfolgoranti di brillantissima porpora che si potevano addire a solo un monarca. Dato sfoggio dei suoi vestiti lussuosi ai due eserciti, diede mostra le sue doti, gettando la sua lancia in alto per quindi agguantarla, quando cadeva, nel mezzo, oppure passandola destrissimamente da mano a mano, e si mise addirittura ad eseguire una danza; consumata in cotal modo tutta la mattinata, nel tentativo di rimandare la battaglia fino all'arrivo dei duemila guerrieri ostrogoti, chiese a Narsete un abboccamento, ma il generale bizantino, comprese le intenzioni di Totila, rifiut\u00f2.\nLa disfatta ostrogota.\nI duemila guerrieri ostrogoti finalmente raggiunsero l'accampamento degli Ostrogoti, e, non appena Totila lo seppe, si ritir\u00f2, avvicinandosi l'ora di pranzo, nel suo padiglione; anche le truppe ostrogote, sciolta l'ordinanza, si ritirarono per pranzare. Il re di ritorno alla tenda pass\u00f2 in rassegna i duemila neoarrivati, e ordin\u00f2 all'esercito di pranzare. Quindi, fattolo nuovamente armare con la massima diligenza, si diresse verso il nemico, sperando di sorprenderlo impreparato, ma Narsete aveva fatto attenzione a non far calare la concentrazione ai suoi soldati, prevedendo un arrivo a sorpresa dell'esercito di Totila, dunque questa tattica del re ostrogoto fall\u00ec. Narsete infatti aveva fatto in modo che nessuno desinasse, n\u00e9 si ponesse a dormire, n\u00e9 spogliasse l'usbergo o sbrigliasse il cavallo; e ordin\u00f2 di conservare il proprio schieramento, tenendosi pronti all'arrivo degli Ostrogoti, che sarebbe potuto accadere in qualunque istante.\nLo schieramento bizantino vedeva nell'ala sinistra Narsete stesso con le sue guardie del corpo, Giovanni, le migliori truppe bizantine e gli Unni; al centro i federati barbari, in particolare longobardi, che ricevettero l'ordine di smontare da cavallo e combattere appiedati - in modo da prevenire una loro eventuale fuga; nell'ala destra, infine, il resto delle truppe. Lungo le due ali di cavalleria, Narsete pose 8.000 arcieri appiedati, 4.000 per parte, che si disposero, poco prima della battaglia, a semicerchio. I Goti schierarono invece la cavalleria davanti e la fanteria dietro, per impedire eventuali fughe dei soldati; Totila, inoltre, contava sulla carica dei suoi guerrieri ostrogoti, che sperava sfondassero le linee nemiche, evitando cos\u00ec il combattimento a distanza.\nLa battaglia inizi\u00f2 con la carica dei lancieri ostrogoti di Totila che tentarono di sfondare le linee nemiche ma si trovarono sotto il tiro degli 8.000 arcieri bizantini disposti a semicerchio che li chiusero in mezzo, massacrando un gran numero di Goti, i cui superstiti tentarono la fuga travolgendo la propria fanteria. Totila tent\u00f2 la fuga ma venne raggiunto ed ucciso da un ufficiale bizantino. Grazie ad un uso sapiente della fanteria, la battaglia si concluse dunque con la vittoria bizantina e l'uccisione di Totila (giugno 552). Gli Ostrogoti subirono un totale di 6000 vittime, fra cui lo stesso Totila. La notizia della vittoria di \"Busta Gallorum\" raggiunse Costantinopoli nell'agosto dello stesso anno.\nConseguenze.\nReazioni immediate.\nDopo la battaglia decisiva, Narsete conged\u00f2 i guerrieri mercenari longobardi al suo seguito, perch\u00e9 si abbandonavano al saccheggio delle citt\u00e0 (al punto di \"violare le donne nei templi\"), affrettandosi quindi a rispedirli alle loro sedi (anche se Paolo Diacono, egli stesso appartenente a tale stirpe, nella sua \"Historia Langobardorum\", non fa menzione dell'episodio pur essendo un religioso). Affid\u00f2 quindi i Longobardi al generale Valeriano e al nipote di lui Damiano, ordinando loro di vigilare affinch\u00e9, durante il loro ritorno in Pannonia, i Longobardi non commettessero atti iniqui. Mentre Valeriano, fatti ritornare i Longobardi nelle proprie sedi, tent\u00f2 senza successo di espugnare Verona a causa dell'opposizione delle truppe franche a presidio delle Venezie, e gli Ostrogoti eleggevano a Pavia un nuovo re, Teia, gli Imperiali si reimpadronivano di Narni, Perugia e Spoleto, giungendo infine ad assediare Roma. Grazie a una sortita di Dagisteo, i Bizantini riuscirono infine a costringere alla resa anche i Goti che ancora occupavano Roma. Qui si inserisce il celebre commento di Procopio, che mise in evidenza come la vittoria bizantina si rivelasse invece un'ulteriore disgrazia per gli abitanti di Roma: i barbari arruolati nelle file di Narsete si abbandonarono al saccheggio e al massacro, e lo stesso fecero i fuggitivi Ostrogoti mentre si apprestavano a fuggire dalla citt\u00e0; inoltre il nuovo re ostrogoto Teia, alla notizia della caduta della Citt\u00e0 Eterna in mano imperiale, per rappresaglia fece giustiziare diversi figli di patrizi in sua mano.\nMentre i Bizantini si impadronivano anche di Porto e Petra Pertusa, Teia tent\u00f2 senza successo di stringere un'alleanza con i Franchi. Narsete, nel frattempo, invi\u00f2 truppe ad assediare Centumcelle e soprattutto Cuma, dove era custodito il tesoro degli Ostrogoti. Teia, allarmato, raccolse le truppe che aveva a disposizione e part\u00ec per la Campania, riuscendo ad eludere, con lunghissime giravolte, le truppe imperiali, condotte da Giovanni e Filemut, inviate da Narsete nella Tuscia per ostacolare la sua avanzata. Narsete, allora, richiam\u00f2 Giovanni e Filemut e procedette alla volta della Campania, con l'intento di scontrarsi con gli Ostrogoti in una battaglia decisiva che avrebbe decretato le sorti della guerra. I due eserciti stettero per pi\u00f9 di due mesi a stretta vicinanza tra loro, senza per\u00f2 scontrarsi direttamente tra loro perch\u00e9 separati dal fiume Draconte: per aggirare il problema, gli Ostrogoti avevano quindi costruito baliste per colpire dall'alto i nemici, mentre gli unici scontri che potessero avvenire erano quelli a distanza tra arcieri. A cambiare la situazione fu l'intercettazione da parte degli imperiali della flotta ostrogota che, attraverso il fiume, riforniva l'esercito ostrogoto: ci\u00f2 costrinse gli Ostrogoti a ripiegare sui Monti Lattari, dove speravano che la malagevolezza del luogo li avrebbe protetti dalle offese delle armi nemiche; ma ben presto compresero l'errore commesso, trovandosi lass\u00f9 privi d'ogni alimento per s\u00e9 stessi e per i cavalli. Non avendo altra scelta, gli Ostrogoti decisero quindi di affrontare in una disperata battaglia gli imperiali, scendendo dai monti e assalendo il nemico. Nella conseguente Battaglia dei Monti Lattari, combattuta nell'ottobre 552, gli Ostrogoti si batterono con molto onore, ma alla fine Teia per\u00ec eroicamente in battaglia e, dopo una strenua resistenza, gli Ostrogoti si arresero e si sottomisero a Bisanzio. Teia fu l'ultimo re dei Goti.\nImpatto della storia.\nLa battaglia, indebolendo gli Ostrogoti, contribu\u00ec alla vittoria finale bizantina della guerra.\nLa conquista di alcune regioni italiane risult\u00f2 essere effimera per i Bizantini, mentre il dominio di altre si protrasse per alcuni secoli. Stando a ci\u00f2 che scrive Paolo Diacono, dissensi fra Narsete e il nuovo imperatore Giustino II (oppure, come indica Paolo Diacono con ironia, le continue contumelie dell'imperatrice Sofia), spinsero Narsete a chiamare in Italia il re dei Longobardi Alboino. Tali asserzioni sono prive di fondamento storico. Gli storici moderni ritengono pi\u00f9 probabile che i Longobardi abbiano invaso l'Italia piuttosto perch\u00e9 pressati dall'espansionismo degli Avari. Altri studiosi invece, nel tentativo di rendere pi\u00f9 credibile la leggenda dell'invito di Narsete, hanno congetturato che i Longobardi potrebbero essere stati invitati in Italia dal governo bizantino con l'intenzione di utilizzarli come \"foederati\" per contenere eventuali attacchi franchi, ma le loro asserzioni non sono verificabili e universalmente condivise. Secondo la tradizione riportata da Paolo Diacono, il giorno di Pasqua del 568 Alboino entr\u00f2 in Italia. Sono state avanzate varie ipotesi sui motivi per cui Bisanzio non ebbe la forza di reagire all'invasione:\nCos\u00ec negli anni settanta del secolo i Longobardi posero la loro capitale a Pavia e dilagarono anche nel centro e nel sud, cos\u00ec che due terzi della penisola caddero in mano longobarda e solo la restante frazione rimase in mano imperiale. Per arginare l'invasione longobarda l'imperatore Maurizio prese nuovi provvedimenti nell'Italia bizantina, decidendo di sopprimere la \"prefettura del pretorio d'Italia\", sostituendola con l\"'esarcato d'Italia\", governato dall'esarca, la massima autorit\u00e0 civile e militare della nuova istituzione. La carica di \"prefetto d'Italia\" non venne abolita fino ad almeno a met\u00e0 del VII secolo anche se divenne subordinata all'esarca. Il primo riferimento nelle fonti dell'epoca all'esarcato e all'esarca si ha nel 584 in una lettera di papa Pelagio II in cui si menziona per la prima volta un \"esarca\" (forse il patrizio Decio citato nella medesima lettera). Secondo storici moderni l'esarcato, all'epoca della lettera (584), doveva essere stato istituito da poco tempo. I confini dell'Esarcato d'Italia non furono mai definiti dato l'incessante stato di guerra tra bizantini e Longobardi.\nGrazie alla riforma mauriziana, Roma e parte del Lazio, Venezia, Ravenna e la Romagna, la Sicilia e la Sardegna resteranno in mano bizantina per altri due secoli e vaste zone costiere dell'Italia del sud faranno parte dell'Impero romano d'Oriente (comunemente definito Impero bizantino), fino alla conquista normanna (XI secolo).\nBibliografia.\nFonti primarie\nStudi moderni"}
{"id": "365735", "revid": "2175", "url": "https://it.wikipedia.org/wiki?curid=365735", "title": "Finding Forrester", "text": ""}
{"id": "365736", "revid": "339392", "url": "https://it.wikipedia.org/wiki?curid=365736", "title": "Les Rambles", "text": ""}
{"id": "365745", "revid": "1664282", "url": "https://it.wikipedia.org/wiki?curid=365745", "title": "I fantastici cinque", "text": "I fantastici 5 \u00e8 la versione italiana della real fiction televisiva statunitense \"Queer Eye for the Straight Guy\" (\"Punto di vista omosessuale per il ragazzo etero\"), in onda su LA7 nel periodo 2003-2004.\nIl format, chiacchierato e amato negli Stati Uniti, ha fatto ascolti da record sul canale via cavo Bravo ed NBC ne ha mandato in onda alcune puntate. In Italia il programma \u00e8 stato prodotto dalla societ\u00e0 FBC TV sulla base del format statunitense su licenza della NBC.\nIl format.\nProtagonisti sono cinque raffinati ragazzi gay con una missione precisa: trasformare e migliorare il look di un ragazzo eterosessuale che chiede il loro aiuto in occasione di un evento importante. Per esempio far innamorare una ragazza o riconquistare la propria moglie, oppure in occasione di un debutto in societ\u00e0.\nIn ogni episodio i cinque ragazzi, ciascuno esperto in un diverso settore (moda, arredamento, comportamento, look, cucina e in generale del \"saper vivere\"), hanno il compito di trasformare un eterosessuale dai gusti \"un po' superati\" in un uomo attuale.\nDopo aver analizzato il caso, entrano in casa e procedono con l'intervento: possono accompagnarlo a farsi una semplice lampada solare per togliersi il pallore dal viso, passare ad interventi pi\u00f9 drastici come il cambio della pettinatura, andare in giro per negozi a scegliere i vestiti giusti. Una vera e propria rivoluzione di stile che non si ferma all'aspetto fisico ma comprende anche i dettagli dell'ambiente in cui si vive. Dai consigli di buon gusto per migliorare l'arredamento della casa a lezioni di bon ton e di cultura gastronomica (per esempio la degustazione di vini) per fare colpo su una ragazza o ad una cena di lavoro.\nCercano cos\u00ec, in una giornata, di dare al loro \"discepolo\" un'immagine alla moda che rispecchia la sua personalit\u00e0 e che, soprattutto, il ragazzo \u00e8 in grado di mantenere, da un punto di vista anche economico, per conto proprio. Ovviamente anche i telespettatori possono fare tesoro dei consigli che i Fab Five snocciolano ad ogni puntata.\nLe puntate de \"I fantastici 5\" (prodotte in Italia) sono andate in onda su LA7 e successivamente su Sky Vivo (SKY Italia). Le puntate originali (\"Queer Eye for the Straight Guy\") prodotte negli Stati Uniti sono state trasmesse su Paramount Comedy tra il 2004 e il 2006, e successivamente replicate.\nDell'edizione italiana \u00e8 stata realizzata anche una serie in dieci episodi con protagonisti personaggi famosi, tra cui: Alba Parietti, Nino Frassica, Lillo e Greg, Flavia Vento, Gianni Ippoliti."}
{"id": "365746", "revid": "165090", "url": "https://it.wikipedia.org/wiki?curid=365746", "title": "Casa del vento", "text": "La Casa del vento \u00e8 un gruppo combat folk formatosi in provincia di Arezzo nel 1991.\nIl gruppo.\nLa carriera musicale del gruppo comincia agli inizi degli anni novanta quando, conosciuti come \"Teach na Gaothe\" (nome che in gaelico significa appunto \"Casa del vento\"), inizia ad esibirsi sui palchi d'Italia in concerti di musica folk irish.\nNel 1999 producono il primo album dalle atmosfere folk rock, \"Senza bandiera\", con cui inizia la carriera discografica del gruppo che vedr\u00e0 nel lavoro successivo, del 2001, \"Novecento\", la collaborazione di Stefano \"Cisco\" Bellotti, allora cantante dei Modena City Ramblers. Nel 2002 pubblicano \"Pane e rose\", ispirato a temi di attualit\u00e0 quali il G8 di Genova (\"Genova chiama\") e la battaglia per l'articolo 18 (\"Hermanos, hermanos\"), temi terzomondisti e un omaggio ai Sex Pistols.\nNel 2004 escono ben due album: il primo, \"Al di l\u00e0 degli alberi\", prosegue l'esplorazione dei temi consueti del gruppo ma con un linguaggio sonoro pi\u00f9 moderno ed ammiccante. Ben pi\u00f9 compiuto ed interessante \"Sessant'anni di Resistenza\", progetto speciale per rievocare le grandi figure e i momenti salienti della Resistenza antifascista ad Arezzo. Nel 2006 esce \"Il grande niente\", disco in controtendenza con lo stile del gruppo, dal suono decisamente pi\u00f9 ballabile. Dall'ottobre 2006 il violinista Patrick Wright decide di lasciare il gruppo, lo sostituisce Andreas Petermann."}
{"id": "365749", "revid": "129019", "url": "https://it.wikipedia.org/wiki?curid=365749", "title": "Birzebbugia", "text": "Birzebbugia o Bir\u017cebbu\u0121a\n(in maltese colloquialmente anche \"B'Bugia\") \u00e8 una citt\u00e0 e fiorente localit\u00e0 turistica di 9.387 abitanti situata a sud dell'isola di Malta, tra i villaggi di Kalafrana e Marsa Scirocco.\nIl motto del paese \u00e8 \"Pax Salusque Omnibus\", in latino, che in lingua italiana significa: \"Pace e salute a tutti\".\nOrigini del nome.\nVi sono molte storie che riguardano il nome della cittadina: una leggenda narra che gli ulivi si trovavano all'interno di pozzi riempiti d'acqua di mare; un'altra storia narra che il nome nacque dall'unione della parola \"bir\" e \"\u017cebbu\u0121a\", formando \"Bir\u017cebbu\u0121a\", ovvero \"pozzo di olive\".\nIl significato del nome \u00e8 ben spiegato dallo stemma della citt\u00e0, in cui \u00e8 rappresentata una V blu con un rametto d'ulivo sopra su campo bianco. Il blu rappresenta il Mar Mediterraneo e l'ulivo l'importanza che ha questo per l'economia locale.\nStoria.\nIl primo popolo che approd\u00f2 a Birzebbugia furono i fenici, che scelsero questa zona perch\u00e9 \u00e8 il primo lembo di terra provenendo da est, e anche perch\u00e9 la baia era un ottimo rifugio. Durante la loro permanenza, costruirono un tempio, il tempio di Eracle.\nIn cima ad una collina, vi sono i resti di una tipica villa romana, che testimonia il periodo della loro occupazione.\nLa baia ha giocato un importante ruolo nella storia di Malta, non solo nel periodo fenicio, romano e arabo, ma anche durante l'assedio di Malta, quando vi fu l'attacco degli ottomani.\nDurante il XX secolo divenne una base navale britannica.\nIl 2-3 dicembre 1989, i \"leader\" degli USA e dell'Unione Sovietica, rispettivamente George H. W. Bush e Mikhail Gorbaciov, si riunirono nella cittadina per sancire la fine ufficiale della guerra fredda.\nAdesso la baia ha un ruolo importante nell'economia del paese in quanto ospita il porto adibito alle navi cargo e portacontainer.\nMonumenti e luoghi d'interesse.\nBirzebbugia \u00e8 famosa per gli importanti siti archeologici che si trovano nell'immediata periferia. Le grotte di G\u0127ar Dalam sono una testimonianza dei primi insediamenti umani a Malta e risalgono al periodo neolitico, intorno al 7400 a.C. In queste caverne sono stati ritrovate ossa fossilizzate di numerosi animali, tra cui gli elefanti nani, gli ippopotami e gli orsi. Da ci\u00f2 si deduce che le isole furono un tempo una sorta di ponte verso l'Europa continentale. Tra gli altri reperti sono da ricordare quelli inerenti ad un tempio o un insediamento preistorico, \"Bor\u0121 in-Nadur\", che appartengono all'et\u00e0 del bronzo. Questa costruzione presenta una fortificazione costituita da un muro di pietre molto larghe ancora visibili. Un'altra caverna da visitare \u00e8 \"G\u0127ar \u0126asan\", all'estrema propaggine meridionale dell'isola. Secondo la leggenda, durante il periodo normanno questa grotta fu utilizzata da un pirata arabo del XII secolo di nome Hasan, che rap\u00ec una giovane ragazza e la port\u00f2 qui senza il suo volere. La citt\u00e0 possiede inoltre diverse fortificazioni, come i forti costruiti a \"Delimara\", \"Tas-Sil\u0121\" e \"Beng\u0127ajsa\" durante l'occupazione britannica."}
{"id": "365751", "revid": "78273", "url": "https://it.wikipedia.org/wiki?curid=365751", "title": "Birzebbuga", "text": ""}
{"id": "365753", "revid": "1543377", "url": "https://it.wikipedia.org/wiki?curid=365753", "title": "So Yesterday", "text": "So Yesterday \u00e8 il secondo singolo della cantante Hilary Duff dell'album \"Metamorphosis\", il primo pubblicato nel Regno Unito. Uscito il 29 luglio 2003, riscosse grande successo nelle classifiche di tutto il mondo. Il brano \u00e8 stato accolto con critiche miste, con alcuni che hanno notato una leggera somiglianza con la musica di Avril Lavigne.\nIn Italia venne pubblicato il 23 ottobre del 2003 riscuotendo un notevole successo nelle radio ma non tanto a livello di vendite.\nLa canzone, che parla della bellezza e dell'utilit\u00e0 di rinnovarsi, di cambiare, di mutare e maturare dopo ad esempio una relazione finita male, \u00e8 stata una delle pi\u00f9 amate e acclamate della popstar.\nIl brano.\nNonostante Hilary Duff avesse gi\u00e0 registrato pezzi come \"I Can't Wait\" e \"Why Not\" e \"What Dreams Are Made Of\", che si erano meritati alcuni passaggi in Radio Disney, i produttori della Disney Music Group, etichetta discografica della cantante, decisero di aiutarla ad acquisire un pubblico pi\u00f9 maturo. Perci\u00f2 Andre Recke, un esecutivo della Buena Vista, insieme alla Duff e alla madre, contatt\u00f2 la squadra di produttori The Matrix per produrre alcuni brani per il disco di debutto della cantante, \"Metamorphosis\". \"So Yesterday\" \u00e8 diventato uno dei tre brani prodotti dal gruppo per il suo album ed \u00e8 stato l'ultimo pezzo registrato per il disco. La stessa Hilary Duff ha affermato che la prima volta che ha ascoltato il brano non le era piaciuto molto, ma ha cambiato opinione dopo averla ascoltata pi\u00f9 spesso. Stando alle sue parole, lei stessa \"fin\u00ec per amarla\", dicendo che \"\u00e8 una canzone divertente, e significa molto\".\nCritica.\nStephen Thomas Erlewine da AllMusic ne ha dato una recensione positiva e ha affermato che il brano sembra molto spontaneo per una ragazza precoce come Hilary Duff, ma non ha potuto far a meno di ribattere l'eco musicale ad Avril Lavigne. \"Billboard\" ne ha scritto una recensione tiepida, sostenendo la profonda impronta lasciata dalla musica di Avril Lavigne. Stilando una recensione della raccolta di successi, \"Most Wanted\", Talia Kraines da BBC Music ha definito il brano il pi\u00f9 bello dell'artista.\nIl video.\nIl video fu trasmesso varie volte su MTV e su Much Music. Vendendo oltre otto milioni di copie guadagn\u00f2 il titolo \"Third Best-Selling Pop song\" (terzo miglior brano pop venduto), con Avril Lavigne ai primi due posti.\nDebutt\u00f2 primo in tutte le classifiche di MTV.\nIn Australia il video accompagn\u00f2 la cerimonia inaugurale del Primo Ministro John Howard.\nIn Asia fu un vero successo e vendette oltre 5 milioni di copie solo in Cina e India."}
{"id": "365756", "revid": "56257", "url": "https://it.wikipedia.org/wiki?curid=365756", "title": "Quebec", "text": ""}
{"id": "365757", "revid": "729019", "url": "https://it.wikipedia.org/wiki?curid=365757", "title": "Battaglia di Winwaed", "text": "La battaglia di Winwaed fu combattuta il 15 novembre del 655 (o forse nel 654) tra Penda di Mercia e Oswiu di Bernicia. L'esito finale fu disastroso per Penda, che perse sia lo scontro che la vita.\nSebbene sia stata la pi\u00f9 importante battaglia tra gli anglosassoni del nord e quelli del sud nelle prime fasi della storia britannica post-romana, pochi sono i dettagli tramandati dalle fonti. Ad esempio non si conosce con certezza dietro a quale fiume odierno si celi il Winwaed. Potrebbe essere un tributario dell'Humber, forse il Cock Beck (per altri il Went), nell'antico regno dell'Elmet, che scorre attraverso Pendas Fields (Leeds), prima di unirsi al fiume Wharfe, che alla fine sfocia nell'Humber.\nBackground.\nLe radici di questa battaglia affondano nel dominio stabilito sull'Inghilterra da Penda con alcune vittorie militari, la pi\u00f9 significativa delle quali era stata quella ottenuta, in alleanza con Cadwallon ap Cadfan del Gwynedd, su Edwin di Northumbria nella battaglia di Hatfield Chase (633) e poi Osvaldo di Northumbria nella battaglia di Maserfield (642). Fu soprattutto quest'ultimo scontro a rovesciare la potenza northumbriana. Negli anni successivi i merciani sembrano aver condotto una campagna militare nella Bernicia (uno dei due regni da cui era composto quello di Northumbria), assediando anche Bamburgh. L'altro reame, Deira, sostenne Penda durante l'invasione del 655.\nLa battaglia di Winwaed.\nDopo aver raccolto un poderoso esercito, forte di \"trenta legioni\", Penda marci\u00f2 contro Oswiu (fratello di Oswald e sovrano di Bernicia) e lo assedi\u00f2 a Iudeu (forse Stirling, nel nord del regno). Oswiu sembrava essere abbastanza disperato da offrire il grande tesoro a Penda in cambio della pace. Anche se le fonti sono poco chiare, \u00e8 probabile che una specie di accordo sia stato raggiunto a Iudeu, anche se Beda il Venerabile dice che le offerte di Oswiu furono rifiutate da Penda, che era determinato a distruggere la gente di Oswiu. L\"Historia Brittonum\", invece, contraddice Beda, dicendo che Penda avrebbe distribuito il tesoro di Oswiu tra i suoi alleati. Ci\u00f2 starebbe ad indicare che egli aveva accettato la proposta. Dalle fonti sembra di capire che Penda e il suo esercito stavano tornando a casa quando, per un qualche motivo, si incontrarono e vennero a battaglia con le armate presso il fiume Winwaed. Forse furono attaccati da Oswiu, perch\u00e9 sorpresi in posizione sfavorevole. Secondo Beda, prima della battaglia Oswiu avrebbe pregato Dio, promettendogli che avrebbe consacrato sua figlia \u00c6lffl\u00e6d e concesso alcune propriet\u00e0 per la costruzione di monasteri in caso di vittoria. L'esercito di Penda sembra essere stato indebolito da alcune diserzioni. Secondo l\"Historia Brittonum\", infatti, Cadafael ap Cynfeddw (da allora in poi ricordato come \"evita-battaglia\") abbandon\u00f2 Penda, mentre Beda dice che Aethelwald di Deira si ritir\u00f2 dallo scontro in un luogo sicuro, in attesa dell'esito finale. Penda fu sconfitto ed ucciso insieme ad \u00c6thelhere dell'Anglia orientale. Sempre secondo Beda, la battaglia si svolse durante una pesante pioggia, ragion per cui molti annegarono. Il corpo di Penda fu decapitato.\nConseguenze della battaglia.\nDopo lo scontro, la potenza della Mercia fu distrutta, mentre quella di Northumbria fu restaurata. Mercia fu smembrata: la parte settentrionale and\u00f2 a Oswiu e quella meridionale al figlio di Penda, Peada, che spos\u00f2 la figlia di Oswiu, Alchflaed. L'autorit\u00e0 northumbriana sulla Mercia, comunque, dur\u00f2 per pochi anni. La battaglia, inoltre, segn\u00f2 la morte del paganesimo anglosassone: Penda, infatti, era pagano e molti sovrani cristiani soffrirono il martirio dopo essere stati sconfitti da lui. Dopo la morte di Penda, Mercia fu convertita al cristianesimo e tutti i suoi sovrani, a partire da Peada, si convertirono al cristianesimo."}
{"id": "365759", "revid": "21583", "url": "https://it.wikipedia.org/wiki?curid=365759", "title": "Principe Andrea, Duca di York", "text": ""}
{"id": "365760", "revid": "4711", "url": "https://it.wikipedia.org/wiki?curid=365760", "title": "Sharm El Sheikh", "text": ""}
{"id": "365761", "revid": "599013", "url": "https://it.wikipedia.org/wiki?curid=365761", "title": "El Yunque", "text": ""}
{"id": "365765", "revid": "767487", "url": "https://it.wikipedia.org/wiki?curid=365765", "title": "Nicholas Barker", "text": "Le sue influenze sono Dave Lombardo, Gene Hoglan, Nicko McBrain, Neil Peart e Pete Sandoval.\nBiografia.\nDopo varie esperienze in piccole band, nel 1992 \u00e8 entrato nei Cradle of Filth, nota band di Gothic-Black metal. L'ultimo album registrato con il gruppo di Dani Filth \u00e8 \"Cruelty and the Beast\" (1998) e appare anche nella sesta traccia di \"From the Cradle to Enslave\" (1999) nella canzone \"Funeral in Carpathia (Be Quick or Be Dead Version)\".\nSuccessivamente \u00e8 entrato negli altrettanto famosi Dimmu Borgir, registrando due album dal 1999 al 2004. Il suo improvviso licenziamento lo ha portato a diventare turnista; fino ad ora, ha registrato con varie band come Old Man's Child, Lock Up e Brujeria. Nel 2005 \u00e8 entrato nella band death metal inglese Benediction.\nHa suonato per un breve periodo nei Testament ed \u00e8 stato sostituito da Paul Bostaph per la realizzazione del nuovo album del gruppo, previsto per met\u00e0 del 2008. Il motivo del suo abbandono \u00e8 dovuto a problemi col permesso di soggiorno in America.\nNel 2007 ha suonato per i Gorgoroth."}
{"id": "365767", "revid": "1573940", "url": "https://it.wikipedia.org/wiki?curid=365767", "title": "Newark (New Jersey)", "text": ""}
{"id": "365769", "revid": "767487", "url": "https://it.wikipedia.org/wiki?curid=365769", "title": "Tomahawk (gruppo musicale)", "text": "I Tomahawk sono un gruppo alternative rock sperimentale, formato negli Stati Uniti. Il gruppo venne creato nel 2000, quando il cantante dei Fant\u00f4mas e Faith No More ed ex-Mr. Bungle Mike Patton e l'ex-chitarrista dei Jesus Lizard Duane Denison cominciarono ad incidere alcuni nastri con l'intenzione di una collaborazione. Duane Denison reclut\u00f2 poi l'ex-batterista degli Helmet John Stanier (che Agli inizi del ventunesimo secolo suona anche coi Battles), mentre Mike Patton chiam\u00f2 a suonare il bassista dei Melvins Kevin Rutmanis."}
{"id": "365770", "revid": "154326", "url": "https://it.wikipedia.org/wiki?curid=365770", "title": "Sultano Ottomano", "text": ""}
{"id": "365771", "revid": "154326", "url": "https://it.wikipedia.org/wiki?curid=365771", "title": "Sultano ottomano", "text": ""}
{"id": "365773", "revid": "116883425", "url": "https://it.wikipedia.org/wiki?curid=365773", "title": "Risonanza elettrica", "text": "In un circuito a corrente alternata, la risonanza elettrica \u00e8 un fenomeno stazionario che si manifesta ad una frequenza formula_1 in cui la reattanza capacitiva 1/\u03c9C e la reattanza induttiva \u03c9L sono di uguale modulo, costringendo l'energia ad oscillare tra il campo magnetico di un induttore ed il campo elettrico di un condensatore.\nSpiegazione.\nLa risonanza si instaura allorch\u00e9, considerando un circuito chiuso e senza perdite, il campo magnetico presente nell'induttanza genera, per via del suo naturale decadimento, una corrente elettrica autoindotta nel proprio avvolgimento che, scorrendo attraverso il circuito chiuso, carica il condensatore; a sua volta il condensatore, scaricandosi, fornisce la corrente elettrica che, attraverso l'avvolgimento dell'induttore, rigenera il campo magnetico iniziale nello stesso: ripetendosi indefinitamente tale processo, si assiste all'instaurarsi del fenomeno della risonanza. Il pendolo meccanico ne \u00e8 una analogia.\nCondizioni di risonanza.\nAlla risonanza, l'impedenza Z data dalla somma della reattanza induttiva e di quella capacitiva poste in serie raggiunge il suo minimo. L'ammettenza Y delle due reattanze poste in parallelo raggiunge invece il suo massimo. Nel caso di risuonatore in serie, l'impedenza \u00e8 data dalla seguente espressione:\nformula_2\nMentre nel caso di risuonatore in parallelo:\nformula_3\nin cui:\n\u03c9 \u00e8 la pulsazione\nL \u00e8 l'induttanza\nC \u00e8 la capacit\u00e0\nR \u00e8 la resistenza parassita (ad esempio la resistenza parassita in serie all'induttanza dovuta al filo dell'avvolgimento con cui \u00e8 realizzata nel caso di un risuonatore parallelo)\nPulsazione di risonanza.\nQuando, alla pulsazione di risonanza, il modulo della reattanza induttiva \u00e8 uguale a quello della reattanza capacitiva l'impedenza diventa minima nel caso della serie e massima nel caso del parallelo.\nLa pulsazione per la quale le due reattanze si uguagliano in modulo \u00e8 data, per entrambi i casi di risuonatore serie e risuonatore parallelo, dalla seguente espressione:\nformula_4\nTale pulsazione corrisponde alla pulsazione naturale di oscillazione nel caso di assenza di perdite (e quindi smorzamento nullo; in tal caso si ha un risuonatore ideale, caratterizzato da: R= 0 nel caso serie; R= infinito nel caso parallelo).\nNella realt\u00e0 le perdite sono sempre presenti (e il risuonatore si dice quindi \"smorzato\") a causa di componenti cosiddette \"parassite\" sempre presenti nei circuiti reali; esse portano ad una frequenza naturale di oscillazione differente (in particolare, \"inferiore\") da quella ideale precedentemente calcolata.\nTale differenza sar\u00e0 piccola in caso di basse perdite (i.e. fattore di merito Q elevato).\nIn un circuito reale, caratterizzato pertanto da \"perdite\" che determinano il cosiddetto \"smorzamento\", la frequenza naturale del risuonatore serie vale:\nformula_5\nMentre nel caso di risuonatore parallelo vale:\nformula_6\n\u00c8 possibile esprimere elegantemente, con un'equazione valida per entrambi i casi serie e parallelo, la frequenza naturale dell'oscillatore smorzato in funzione del suo fattore di merito Q (detto anche fattore di qualit\u00e0) e della frequenza naturale in assenza di smorzamento:\nformula_7\ndove per il caso serie il fattore di merito \u00e8 dato da:\nformula_8\nmentre per il caso parallelo da:\nformula_9\nAlla pulsazione di risonanza fa riscontro la frequenza di risonanza che \u00e8 evidentemente\nformula_10\nUtilizzo.\nLa risonanza viene utilizzata nei radioricevitori ad amplificazione accordata, negli amplificatori accordati, nei filtri accordati ed altri dispositivi che, in generale, devono operare prevalentemente con segnali caratterizzati da pulsazioni assegnate ed appartenenti ad un predefinito intervallo di valori."}
{"id": "365774", "revid": "6923", "url": "https://it.wikipedia.org/wiki?curid=365774", "title": "Pendas Fields", "text": "Pendas Fields \u00e8 un complesso urbano a Leeds, West Yorkshire. \u00c8 vicino a Cross Gates, Manston e Swarcliffe. Il Cock Beck scorre poco lontano.\nPendas Fields e Barnbow Wood potrebbe essere stato il sito della battaglia di Winwaed (655). Pertanto il nome \"Pendas fields\" verrebbe dal re di Mercia, Penda, morto proprio in questa battaglia.\nPendas Field ha un proprio centro sportivo e una scuola la John Smeaton Community High School."}
{"id": "365777", "revid": "29244", "url": "https://it.wikipedia.org/wiki?curid=365777", "title": "Ghawdex", "text": ""}
{"id": "365778", "revid": "29244", "url": "https://it.wikipedia.org/wiki?curid=365778", "title": "G\u0127awdex", "text": ""}
{"id": "365779", "revid": "32116", "url": "https://it.wikipedia.org/wiki?curid=365779", "title": "Office Space", "text": ""}
{"id": "365780", "revid": "32116", "url": "https://it.wikipedia.org/wiki?curid=365780", "title": "Impiegati... Male!", "text": ""}
{"id": "365781", "revid": "86599", "url": "https://it.wikipedia.org/wiki?curid=365781", "title": "Cratere Capuanus", "text": ""}
{"id": "365782", "revid": "290023", "url": "https://it.wikipedia.org/wiki?curid=365782", "title": "Pietro Cavaro", "text": "Biografia.\nFu probabilmente fratello di Lorenzo e nipote di Gioacchino, secondo altri nipote di Antonio Cavaro (il cosiddetto Maestro di Olzai) e figlio di Lorenzo Cavaro. Si era formato a Barcellona entro il 1508, dove risulta iscritto nel gremio dei pittori di quella citt\u00e0 per la realizzazione di un retablo per la cattedrale. Dal 1515 \u00e8 nuovamente a Cagliari, dopo un soggiorno napoletano, dove si spos\u00f2 con Isabella Godiel da cui ebbe il suo primogenito Michele, anch'egli pittore. Nel 1512 \u00e8 documentato a Cagliari come testimone in un testamento. Nel 1515 prende in seconde nozze Antonia Orr\u00f9, abitante del quartiere di Villanova.\nLa citt\u00e0 di Barcellona, importante approdo nel XV secolo, quando Pietro Cavaro vi si rec\u00f2, in effetti, aveva scarsa rilevanza da un punto di vista culturale, soprattutto a causa della decadenza successiva alla guerra civile del 1475, mentre Napoli andava prendendo sempre pi\u00f9 importanza: era infatti, all'epoca, la citt\u00e0 pi\u00f9 grande della Corona d'Aragona. Il Nicolini, pubblicando la lettera di Marcantonio Michiel indirizzata a Summonte, ritenne che il \"Pietro Sardo\" ivi indicato fosse da identificarsi in Pietro Cavaro, mentre pi\u00f9 recentemente quel pittore \u00e8 stato identificato in Pedro Fern\u00e1ndez de Murcia (detto Pseudo Bramantino), autore del polittico della cattedrale di Gerona in Spagna (1521).\nOpere.\nDi Pietro Cavaro sono conservate numerose opere, tra cui:\nMa i suoi capolavori sono considerati il \"Retablo della Madonna del Latte\" di Villamar ubicato nel presbiterio della chiesa di San Giovanni Battista, l'unico datato e firmato (1518) dipinto per Salvatore Aymerich, signore di Mara Arbarei (antico nome di Villamar), e quello del \"Santo Cristo\" di Oristano, datato al 1533 come attesta l'atto di pagamento.\nDubitativamente gli \u00e8 stato attribuito il \"Retablo dei Beneficiati\" del duomo di Cagliari, che fu pure attribuito a Pedro Machuca.\nFu probabilmente in contatto con gli ambienti del primo manierismo meridionale, soprattutto Pedro Fern\u00e1ndez, Andrea Sabatini, Cesare da Sesto, n\u00e9 manca in lui una cultura figurativa di carattere internazionale che va in primis dalle esperienze tardo-gotiche del Levante Iberico, alla conoscenza delle stampe del nord Europa che giungevano a Cagliari tramite i mercanti navali, al Rinascimento italiano, Michelangelo, Perugino, fino a Raffaello, in piena sintonia con quanto avveniva nel resto del meridione italiano\nTra i pittori con lui attivi a Stampace, oltre al figlio Michele che completer\u00e0 il retablo di Iglesias (1538) oggi perduto, e che prender\u00e0 poi l'eredit\u00e0 della bottega dei Cavaro aprendola alle temperie manieriste, sono da menzionare i Raxis, dei quali Pietro Raxis fu il pi\u00f9 importante rappresentante, e i Mainas, soprattutto Pietro Mainas che collabor\u00f2 prima con Pietro Cavaro e poi con Michele Cavaro."}
{"id": "365783", "revid": "86599", "url": "https://it.wikipedia.org/wiki?curid=365783", "title": "Cratere Cardanus", "text": ""}
{"id": "365786", "revid": "838137", "url": "https://it.wikipedia.org/wiki?curid=365786", "title": "Democratici Cristiani (Svezia)", "text": "I Democratici Cristiani (in svedese Kristdemokraterna) sono un partito politico attivo in Svezia dal 1964 con sede a Stoccolma. \u00c8 un partito di tendenza democristiana, conservatrice sociale e liberista.\nStoria.\nIl partito venne fondato nel 1964, ma entr\u00f2 per la prima volta in parlamento solo nel 1985, grazie ad un accordo con i centristi. Leader del partito \u00e8 stato, fino al 2004, Alf Svensson. Oggi leader \u00e8 G\u00f6ran H\u00e4gglund.\nLewi Pethrus, fondatore del Movimento Pentecostale Svedese e del periodico Dagen, discusse, nel 1964, sulle colonne del giornale, della necessit\u00e0 di fondare un partito democratico-cristiano svedese, dopo che, nel 1963, il governo aveva deciso di eliminare l'insegnamento della religione dai sussidiari scolastici. La decisione del governo aveva, infatti, fatto nasce un movimento di opposizione che aveva raccolto oltre 2 milioni di persone. \nNel marzo del 1964 venne fondata l'Unione Cristiano-Democratica (Kristen Demokratisk Samling, KDS), che non era un vero e proprio partito. Alle politiche del 1964 il partito ottenne appena l'1,8% e nessun deputato, ma nel 1966, alle elezioni municipali, riusc\u00ec a conquistare 354 seggi.\nAlle elezione del 1968, 1972, 1976 il partito ottenne un consenso sostanzialmente identico a quello precedente e non riusc\u00ec mai ad ottenere seggi a causa dello sbarramento al 4%.\nIl partito in questi anni and\u00f2 caratterizzandosi per una marcata attenzioni ai diritti della famiglia ed alla tutela ambientale, ribadendo di non riconoscersi nei tradizionali schieramenti destra/sinistra.\nSia nel 1978 che nel 1980, il KDS aveva progettato alleanze con i centristi, ma queste non erano andate a buon fine. Solo nel 1982 diedero vita ad una vera e propria alleanza che prese il nome di \"Centro\". Tale alleanza, per\u00f2 fu incrinata dal fatto che i KDS fossero, nelle liste, candidati in posizioni poco eleggibili.\nNel 1987, il partito cambi\u00f2 il nome in \"Partito Sociale Democratico Cristiano\" (Kristdemokratiska Samh\u00e4llspartiet). L'alleanza con i centristi non si realizz\u00f2, ma il partito miglior\u00f2 il proprio risultato giungendo il 2,8% dei voti. Ci\u00f2 permise al partito una maggiore visibilit\u00e0, tanto che alle elezioni del 1991 ottenne, grazie alla candidature di illustri indipendenti, il 7% dei voti ed entr\u00f2 a far parte del governo di centro-destra, ottenendo i ministeri delle infrastrutture, delle comunicazioni e della cooperazione internazionale.\nNelle elezioni del 1994, il KS conferm\u00f2 il precedente risultato e nel 1996 cambi\u00f2 il proprio nome in \"Democratici Cristiani\". Nel 1998 il partito ha ottenuto il suo miglior risultato l'11% dei voti.\nNel 2005 i Democratici Cristiani hanno con i loro 24.000 soci dimostrato di essere uno dei maggiori partiti svedesi. Per le elezioni politiche del 2006 aderirono all'Alleanza per la Svezia, composta dai partiti \"non-socialisti\" (Partito Moderato, Partito Popolare Liberale, Partito di Centro, Cristiano Democratico). Il risultato delle elezioni non \u00e8 stato, per\u00f2, positivo per i KD. Il partito, nonostante la buona affermazione della coalizione, \u00e8 passato dal 9,1% al 6,6%, da 33 a 24 deputati.\nIdeologia.\nI Democratici Cristiani sono un partito a ispirazione democratico-cristiana, socioconservatrice e liberista. Pur ispirandosi alla tradizione del cristianesimo democratico, va distinto per\u00f2 dai partiti democristiani europei e latinoamericani, legati alla dottrina sociale della Chiesa cattolica, essendo nato invece dall'iniziativa di esponenti pentecostali.\n\u00c8 membro del Partito Popolare Europeo."}
{"id": "365787", "revid": "1543377", "url": "https://it.wikipedia.org/wiki?curid=365787", "title": "Blizzard (meteorologia)", "text": "In meteorologia, il prestito inglese blizzard \u00e8 un vento polare che per estensione viene usato per riferirsi ad una tempesta di neve con raffiche di vento molto forti e conseguente bassa visibilit\u00e0. .\nDescrizione.\nPer il Servizio meteorologico canadese, per esempio, una tempesta di neve si classifica come \"blizzard\" se presenta le seguenti caratteristiche:\nForti tempeste di neve di questo genere sono relativamente frequenti in Russia, in modo particolare in Siberia, nel nord degli Stati Uniti d'America e pi\u00f9 frequentemente in Canada. Nell'Europa centrale e occidentale non sono presenti fenomeni di tale intensit\u00e0, anche se un fenomeno simile pu\u00f2 verificarsi nel Nord Europa, soprattutto nei Paesi scandinavi e nel Regno Unito, dove per\u00f2 sono meno frequenti a causa dell'Oceano atlantico che influenza il clima dell'isola; infatti, in Gran Bretagna i parametri che definiscono un \"blizzard\" sono pi\u00f9 severi. L'Ufficio meteorologico britannico considera \"blizzard\" un fenomeno con le seguenti caratteristiche:\nProcedure d'emergenza.\nSecondo la Protezione civile canadese, queste sono le regole da seguire se viene emesso un allarme \"blizzard\":\nIn Italia.\nNegli Appennini, un vento impetuoso accompagnato da neve minuta (nevischio) \u00e8 detto \"fogno\"."}
{"id": "365791", "revid": "34119", "url": "https://it.wikipedia.org/wiki?curid=365791", "title": "Elf", "text": ""}
{"id": "365792", "revid": "1808023", "url": "https://it.wikipedia.org/wiki?curid=365792", "title": "You Go Now", "text": "You Go Now \u00e8 il secondo album di Kevin Moore, musicista statunitense, ex-membro dei Dream Theater, pubblicato sotto il nome di Chroma key."}
{"id": "365793", "revid": "283763", "url": "https://it.wikipedia.org/wiki?curid=365793", "title": "Strambotto", "text": ""}
{"id": "365794", "revid": "125947302", "url": "https://it.wikipedia.org/wiki?curid=365794", "title": "Baschiria", "text": "La Baschiria (, \"Ba\u0161kortostan\" o \u0411\u0430\u0448\u043a\u0438\u0440\u0438\u044f, \"Ba\u0161kirija\"; in baschiro: \u0411\u0430\u0448\u04a1\u043e\u0440\u0442\u043e\u0441\u0442\u0430\u043d, \"Ba\u015fqortostan\"), o Repubblica dei Baschiri (, \"Respublika Ba\u0161kortostan\", in baschiro \u0411\u0430\u0448\u04a1\u043e\u0440\u0442\u043e\u0441\u0442\u0430\u043d \u0420\u0435\u0441\u043f\u0443\u0431\u043b\u0438\u043a\u0430\u04bb\u044b, \"Ba\u015fqortostan Respublikah\u0131\") \u00e8 una repubblica della Federazione Russa, appartenente al Distretto Federale del Volga, comprendente parte degli Urali meridionali e delle pianure adiacenti. La sua capitale \u00e8 Ufa.\nGeografia fisica.\nSi estende su una superficie di 143.600\u00a0km\u00b2 e ha una popolazione di 4.000.000 di abitanti. Si estende ad ovest degli Urali ed \u00e8 coperta da grandi foreste.\nLe risorse principali della repubblica sono i giacimenti di petrolio e di minerali di ferro, manganese, rame ed oro.\nSviluppate le industrie metallurgiche, chimiche, alimentari e del legno. L'agricoltura si base principalmente sui cereali, mentre abbastanza sviluppato \u00e8 l'allevamento dei cavalli.\nFiumi.\nIn Baschiria ci sono oltre 13.000 fiumi, di cui molti fanno parte del sistema di trasporto di acque profonde della Russia europea e forniscono accesso ai porti del Mar Baltico e del Mar Nero.\nI maggiori fiumi sono:\nLaghi.\nNella repubblica ci sono 2.700 laghi e bacini idrici, tra i cui principali sono:\nMontagne.\nLa repubblica Baschiria contiene parte degli Urali meridionali, che si estendono dal confine settentrionale a quello meridionale. Le montagne pi\u00f9 alte sono:\nCitt\u00e0 principali.\nLa capitale Ufa, sul fiume Belaja \u00e8 un notevole porto fluviale con industrie alimentari, metalmeccaniche, metallurgiche, chimiche, petrolchimiche, elettrotecniche, calzaturiere e del legno. Ufa ha anche una nota universit\u00e0 e un aeroporto.\nAltre citt\u00e0 importanti sono:\nGeografia antropica.\nSuddivisioni amministrative.\nLa divisione amministrativa di secondo livello della Repubblica della Baschiria \u00e8 costituita da 54 \"rajon\" (\"distretti\") e 21 citt\u00e0 (circondari urbani) sotto la giurisdizione della \"oblast'\".\n\"Rajon\".\nLa Baschiria comprende 54 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati dell\"oblast'\" che hanno lo \"status\" di citt\u00e0 (\"gorod\") sono 21, tutti posti sotto la diretta giurisdizione dell\"oblast'\" e che costituiscono pertanto una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 2:"}
{"id": "365795", "revid": "201394", "url": "https://it.wikipedia.org/wiki?curid=365795", "title": "Reek of Putrefaction", "text": "Reek of Putrefaction \u00e8 il primo album studio del gruppo grindcore britannico Carcass. Venne pubblicato dalla Earache Records nel 1988.\nIl disco.\nLa copertina iniziale del disco, composta da un collage di atrocit\u00e0 prese da manuali di medicina legale e patologia, era in realt\u00e0 un omaggio al \"diavolo che mangia cadaveri\" celebre in epoca medioevale (si veda, ad esempio, l'affresco di Giovanni da Modena presente nella basilica di San Petronio). Nell'interno, invece, c'era un curioso rifacimento della copertina esterna fatto per\u00f2 di brani di cronaca nera, con al centro la foto dei membri del gruppo. Giudicata offensiva dalla censura inglese, questa prima copertina fu sostituita da una che ne riprendeva il concetto (collage di parti anatomiche), ma messa insieme con disegni presi da manuali di biologia. Nel 2002 il disco venne ripubblicato con la copertina originale.\nIl disco, a livello di testi, mostra per la prima volta quelli che saranno, per i due album successivi, i segni distintivi del gruppo, ovvero l'estensivo uso di termini medici nei testi, un morboso interesse per i processi di decomposizione e pennellate di humor nerissimo.\nLa produzione dell'album, pessima, con i bassi saturati che coprono tutto il resto, fu inizialmente opera di Mike Ivory, definito da Bill Steer lapidariamente come \"un incompetente\". Una disperata opera di salvataggio fu tentata poi da Paul Talbot, ma probabilmente il tempo in studio non bast\u00f2 per ottenere un risultato soddisfacente.\nParte delle tracce di Reek of Putrefaction fu messa in coda alla prima stampa su CD di \"Symphonies of Sickness\" degli stessi Carcass."}
{"id": "365796", "revid": "547034", "url": "https://it.wikipedia.org/wiki?curid=365796", "title": "SIAI-Marchetti", "text": "La SIAI-Marchetti, (famosa tra gli anni venti e quaranta come Savoia-Marchetti) era una delle principali ditte aeronautiche italiane. Alla fine degli anni sessanta pass\u00f2 sotto il controllo dell'Agusta, e nel 1997 venne acquisita dalla Aermacchi, poi diventata Alenia Aermacchi e in seguito confluita in Finmeccanica, oggi Leonardo.\nStoria.\nIl 12 agosto 1915 venne fondata a Milano la Societ\u00e0 Idrovolanti Alta Italia (SIAI) dagli imprenditori Domenico Lorenzo Santoni, gi\u00e0 fondatore nel 1913 della Societ\u00e0 Anonima Costruzioni Aeronautiche Savoia, e Luigi Cap\u00e8. L'azienda si occupava della produzione su licenza e commercializzazione degli idrovolanti della ditta francese FBA (Franco-British Aviation Company). La direzione tecnica venne affidata all'ingegnere Raffaele Conflenti; fu lui a sviluppare durante la prima guerra mondiale i primi progetti di idrovolanti SIAI, basandosi al principio sui modelli francesi. In quegli anni venne assunto il pilota collaudatore svizzero \u00c9mile Tadd\u00e9oli che partecip\u00f2 allo sviluppo dei modelli.\nNel 1915 la SIAI acquis\u00ec la Societ\u00e0 Anonima Costruzioni Aeronautiche Savoia e negli anni immediatamente seguenti i velivoli prodotti furono conosciuti come \"SIAI\", \"SIAI-Savoia\" o \"Savoia\", e continuavano ad essere designati con la sigla S..\nNel 1921 Raffaele Conflenti accett\u00f2 l'invito a diventare direttore tecnico della Chantiers A\u00e9ro-Maritimes de la Seine (CAMS), ditta francese fondata nel 1920 che aveva avviato l'attivit\u00e0 proprio con la produzione su licenza dei SIAI S.9 e S.13. A consolidare l'attivit\u00e0 della ditta fu comunque il successo di vendite del S.16.\nFondamentale per la ditta fu l'arrivo, nel 1922 dell'ingegnere Alessandro Marchetti. Con Marchetti come capo progettista la ditta realizz\u00f2 negli anni seguenti i velivoli pi\u00f9 significativi, tra questi il Savoia-Marchetti S.55 delle crociere atlantiche e l'S.M.79 \"Sparviero\", forse il pi\u00f9 famoso aereo italiano della seconda guerra mondiale.\nL'ing. Marchetti, mentre lavorava alla Vickers-Terni della Spezia aveva sviluppato un prototipo di caccia biplano designato Marchetti MVT (Marchetti Vickers-Terni). Il progetto di questo biplano, con alcune modifiche, segu\u00ec il suo progettista alla SIAI, dove venne riproposto con la designazione di SIAI S.50, diventando il primo aereo terrestre della ditta.\nIn questo periodo inizi\u00f2 a diffondersi per la ditta la denominazione Savoia-Marchetti, mentre la sigla dei velivoli continuava ad essere la S.. La S.M. venne introdotta successivamente, nel 1937, sia perch\u00e9 anche in Italia si era affermato l'uso, come gi\u00e0 in Germania e altre nazioni, di associare il nome del progettista a quello del velivolo, sia per indicare la partecipazione di Marchetti alla propriet\u00e0 della ditta.\nIl periodo tra gli anni venti e trenta rappresent\u00f2 probabilmente l'apice della ditta che vedeva i suoi idrovolanti protagonisti di diverse imprese aeronautiche, commercializzati in tutto il mondo: USA, dove operava una sua filiale, la \"American Aeronautical Association\", URSS, Romania, Brasile, Belgio, Spagna, Svezia, Turchia e Francia.\nA met\u00e0 degli anni trenta inizia l'affermazione della ditta come costruttrice di aerei terrestri, dopo una prima produzione dedicata agli idrovolanti. Merito della fama certamente l'S.M.79 \"Sparviero\" che vol\u00f2 per la prima volta nel 1934, concepito originariamente come trasporto veloce, e poi sviluppato come bombardiere/aerosilurante. In quel periodo il numero di commesse per l'S.M.79 e gli altri trimotori della ditta, erano tali che questi aerei vennero realizzati anche da altre ditte, in particolare la Officine Meccaniche Reggiane (gruppo Caproni) e l'Aeronautica Umbra S.A. (gruppo Macchi).\nPrima della fine della Seconda guerra mondiale, nel 1944, la ditta abbandon\u00f2 il nome monarchico Savoia nel marchio, tornando alla vecchia denominazione di SIAI, con il nuovo significato di Societ\u00e0 Italiana Aeroplani Idrovolanti (anzich\u00e9 Societ\u00e0 Idrovolanti Alta Italia). La designazione venne mantenuta fino agli anni ottanta.\nGli anni del dopoguerra non furono facili per la SIAI-Marchetti, cos\u00ec come per molte altre ditte aeronautiche italiane. Nel 1946, parimenti alla Caproni, anche la Marchetti tent\u00f2 di inserirsi nel settore del trasporto terrestre, progettando e realizzando alcuni prototipi di motoleggera che utilizzavano come propulsore il motore a due tempi con distribuzione a disco rotante dell'Aviocompressore Garelli, all'uopo modificato. La richiesta per la fornitura dei propulsori non fu per\u00f2 accolta dalla Garelli, totalmente impegnata nella produzione del \"Mosquito\". Tali prototipi di motoleggera - che non giunsero alla fase produttiva e furono poi utilizzati per la locomozione all'interno dell'azienda - rivestono particolare importanza nella storia del motorismo, essendo le prime motociclette dotate di motore con alimentazione a disco rotante. Nel 1951 la compagnia si trov\u00f2 sull'orlo della bancarotta e solo nel 1953 riusc\u00ec a ritirarsi dalla procedura di liquidazione, riprendendo l'attivit\u00e0.\nLa svolta arriv\u00f2 a met\u00e0 degli anni sessanta con lo SF-260, un addestratore leggero; infatti l'attivit\u00e0 della ditta si era ormai concentrata sugli aerei leggeri, dopo lo scarso successo del bimotore S.M.102. Questo piccolo aereo venne costruito dalla SIAI in pi\u00f9 di ottocento esemplari, commercializzato in 39 paesi ed \u00e8 tuttora in produzione.\nNel 1968 il 30% della SIAI veniva acquisito dalla Agusta che passava al 60% nel 1973. Nello stabilimento SIAI-Marchetti di Vergiate si costruirono dunque, per conto di quest'ultima, buona parte degli elicotteri A109, oltre ai Bell, CH-47 e HH-3F dei quali l'Agusta deteneva la licenza.\nPochi anni dopo, nel 1981, compiva il primo volo l'S.211, addestratore basico con motore turbofan, che diventer\u00e0 l'ultimo progetto della ditta. Nonostante le caratteristiche, rivelatesi in futuro avanti coi tempi, e le buone prospettive iniziali, con un lotto di aerei acquistato dall'aeronautica di Singapore ed Haiti, il velivolo non riusc\u00ec ad imporsi sul mercato.\nNel 1983 l'Agusta acquisisce il 100% della SIAI-Marchetti, facendola diventare l'azienda leader del settore aeroplani all'interno del Gruppo e nel 1997, in seguito a programmi governativi di unificazione delle aziende aeronautiche, venne chiusa. Gli stabilimenti rimasero ad Agusta, mentre le attivit\u00e0 e i progetti furono rilevate dalla Aermacchi, che ancora produce l'SF-260 e continua lo sviluppo dell'S.211, con la nuova designazione M-311 / M-345.\nNel 2006 lo storico stabilimento di Sesto Calende \u00e8 stato riaperto da AgustaWestland come sede della tecnologica Training Academy, dove svolge attivit\u00e0 di scuola di volo con modernissimi simulatori.\nIl 23 Dicembre 2020 Leonardo ha consegnato all'Aeronautica Militare Italiana i primi due aerei addestratori M-345, la cui sigla identificativa di Forza Armata \u00e8 T-345A. L'Aeronautica Militare Italiana ha ordinato ad oggi 18 M-345 nell'ambito di un fabbisogno complessivo di 45 aeroplani che dovranno progressivamente sostituire i 137 MB-339 entrati in linea a partire dal 1982. Il nuovo M-345 sar\u00e0 anche il futuro aereo della Frecce Tricolori. Il nuovo M-345, progettato per soddisfare i requisiti di addestramento basico e basico-avanzato, andr\u00e0 a integrare gli M-346 impiegati per la fase avanzata dell\u2019addestramento dei piloti supportando il consolidamento del processo di crescita delle capacit\u00e0 formative dell\u2019Aeronautica Militare Italiana.\nL\u2019M-345 \u00e8 un velivolo altamente performante e capace di rendere pi\u00f9 agevole il passaggio dei piloti provenienti dagli addestratori basici ai caccia di ultima generazione, per l\u2019esecuzione della seconda e terza fase del percorso di addestramento di un pilota militare e come nuova piattaforma della Pattuglia acrobatica nazionale (Pan).\nVelivoli prodotti.\nSavoia-Marchetti.\nI primi velivoli prodotti a partire dal S.50 si possono trovare spesso anche con altre designazioni, (\"SIAI-Marchetti\"). In generale, per evitare confusione con i velivoli realizzati nel dopoguerra, si preferisce indicarli comunque come Savoia-Marchetti.\nSport.\nNegli anni Trenta la ditta acquis\u00ec tramite l\u2019Opera Nazionale Dopolavoro il club di calcio locale, la Sestese, che divenne la squadra aziendale col nome di \"Dopolavoro SIAI Marchetti\", e grazie ai cospicui finanziamenti industriali partecip\u00f2 a diversi campionati di Serie C."}
{"id": "365798", "revid": "26891", "url": "https://it.wikipedia.org/wiki?curid=365798", "title": "Savoia-Marchetti", "text": ""}
{"id": "365800", "revid": "1632387", "url": "https://it.wikipedia.org/wiki?curid=365800", "title": "Symphonies of Sickness", "text": "Symphonies of Sickness \u00e8 il secondo album del gruppo Grindcore/death metal britannico Carcass. Viene pubblicato dalla Earache Records il 4 novembre 1989.\nIl disco.\nLa band comincia l'evoluzione del proprio stile mettendo da parte gli eccessi sonori di \"Reek of Putrefaction\" a favore di una maggiore pulizia sonora e perizia tecnica che avvicina il sound della band al death metal. Le composizioni diventano pi\u00f9 complesse e la produzione, finalmente all'altezza, mette in mostra le spiccate doti tecniche dei componenti, in particolar modo il virtuosismo di Bill Steer alla chitarra ed il drumming incessante, ma variegato, di Ken Owen alla batteria.\nRistampe.\nCome gi\u00e0 successo con \"Reek of Putrefaction\", anche \"Symphonies of Sickness\" venne pubblicato con il tanto discusso artwork gore che vedeva parti di cadaveri umani messi insieme ad uso collage. La prima stampa su CD vede difatti una copertina alternativa identica a quella di \"Reek of Putrefaction\" (ovvero un collage di disegni tratti da un manuale di anatomia umana), ma differente nell'uso dei colori. Esiste inoltre un'edizione limitata contenente 16 bonus tracks tratte da \"Reek of Putrefaction\". Nel 2003 l'album viene ristampato per la prima volta e per eludere la censura internazionale si us\u00f2 una copertina fittizia che copriva parzialmente l'artwork originale contenuto all'interno in versione integrale. \nUn'ultima ristampa venne pubblicata nel 2008 in formato DualDisc e conteneva da un lato la versione rimasterizzata dell'album originale, dall'altro un DVD contenente il video-documentario intitolato \"The Pathologist's Report Part II: Propagation\"."}
{"id": "365801", "revid": "15756", "url": "https://it.wikipedia.org/wiki?curid=365801", "title": "Antonio Veneziano (poeta)", "text": "Biografia.\nVisse in maniera alquanto avventurosa e grazie alla sua intelligenza e alla sua versatilit\u00e0 ebbe una grande fama sia in Sicilia che all'estero. Dopo aver studiato presso un collegio di Gesuiti, Veneziano incorre in una lunga serie di problemi giudiziari: prima con la famiglia per questioni d'eredit\u00e0, poi per un presunto assassinio e per la fuga d'amore con una giovane donna che gli caus\u00f2 l'accusa di rapimento.\nImbarcatosi per seguire Carlo d'Aragona, venne imprigionato ad Algeri dove conobbe Miguel de Cervantes e ne divenne amico, tanto che questi, nel 1579, gli dedic\u00f2 un'epistola in dodici ottave. Cervantes reput\u00f2 questa sua opera di un certo valore, tanto che quasi settanta suoi versi vennero reinseriti nella sua commedia \"El trato de Argel\" che narra della prigionia in Algeri.\nChe l'amicizia fosse venata di ammirazione da parte di Cervantes, lo si deduce dalla sua novella \"El amante liberal\" in cui l'autore narra di un prigioniero siciliano che sapeva magnificare, nel ricordo, la bellezza della sua donna esprimendosi in versi sublimi: probabilmente si trattava della \"Celia\", l'opera pi\u00f9 famosa di Veneziano.\nNel 1579 Antonio Veneziano venne liberato e torn\u00f2 in Sicilia. Nel 1588 fu imprigionato per aver scritto un libello contro il governo. Mor\u00ec nel 1593 a Palermo, nel carcere del Castello a Mare, le cui rovine, postume allo scoppio di una polveriera, possono ancora essere viste nelle vicinanze del porto di Palermo.\nLa leggenda narra che il suo corpo fu rinvenuto tra le macerie con un grappolo di uva in mano.\nLa sua opera \u00e8 vastissima. Scrisse prevalentemente poesie in siciliano, ma si dedic\u00f2 anche all'italiano e al latino. La sua opera principale \u00e8 l'elogio \"Celia\", dedicato alla donna amata (variamente identificata come una sua nipote o la vice regina di Sicilia o Isabella La Turri o Franceschella Porretta) e composto durante la prigionia ad Algeri. Tra gli altri componimenti poetici si ricordano molte satire e altre rime burlesche. Alcune sue ottave furono raccolte in un volume intitolato \"Ottave\" e curato da A. Rigoli nel 1967."}
{"id": "365802", "revid": "124706512", "url": "https://it.wikipedia.org/wiki?curid=365802", "title": "Roy E. Disney", "text": "Biografia.\n\u00c8 nato a Los Angeles il 10 gennaio 1930. Si era classificato, secondo la rivista \"Forbes\", come il 283\u00b0 uomo pi\u00f9 ricco del mondo.\nSposato per 52 anni con la moglie Patricia, aveva divorziato dalla donna nel gennaio 2007, all'et\u00e0 di 77 anni. La coppia, separata formalmente da tempo, aveva avuto quattro figli: Tim, Roy Patrick, Abigail e Susan. Patricia Disney mor\u00ec a causa della malattia di Alzheimer il 3 febbraio 2012. Nel 2008, Disney aveva sposato Leslie DeMeuse, una produttrice televisiva, con la quale aveva prodotto il documentario sulla vela \"Morning Light\"."}
{"id": "365806", "revid": "124754404", "url": "https://it.wikipedia.org/wiki?curid=365806", "title": "NF-Board", "text": "La NF-Board (in francese, Nouvelle F\u00e9d\u00e9ration-Board; in inglese, New Football Federations-Board) \u00e8 una federazione internazionale di calcio fondata nel 2003, alla quale sono affiliate le rappresentative di territori, entit\u00e0 quasi-statali non completamente indipendenti o non riconosciuti, dipendenze e minoranze etniche non affiliate alla FIFA.\nAttiva primariamente fra il 2006 e il 2012, \u00e8 stata l'organizzatrice della Coppa del mondo VIVA. A partire dal 2013, il Board ha sostanzialmente interrotto le proprie attivit\u00e0, nonostante un breve tentativo di rilancio nel 2017.\nStoria.\nIl NF-Board fu fondato il 12 dicembre del 2003 a Bruxelles, con l'obiettivo di \u00abessere complementare\u00bb all'attivit\u00e0 della FIFA, \u00abrappresentando una sorta di \"sala d'aspetto\" prima di attraversare l'ingresso principale\u00bb. Fra i fondatori del Board, c'\u00e8 anche Luc Misson, avvocato dell'ex-calciatore belga Jean-Marc Bosman.\nIl primo torneo organizzato dal NF-Board fu la Coppa del mondo VIVA 2006, organizzata a Hy\u00e8res (Francia), che vide la partecipazione delle rappresentative di , , e . La manifestazione \u00e8 poi proseguita con edizioni nel 2008 in Lapponia, nel 2009 in Italia settentrionale, nel 2010 a Gozo (Malta) e nel 2012 nel Kurdistan iracheno.\nNel gennaio 2011, Renzo Bossi fu nominato responsabile e delegato NF-Board per l'Europa.\nA partire dal 2013, l'attivit\u00e0 della NF-Board si \u00e8 sostanzialmente interrotta, a causa di dissidi interni e accuse di appropriazione indebita rivolte all'allora presidente Christian Michelis. Alcuni dei membri, fra cui l'ex-arbitro svedese Per-Anders Blind, decisero di dimettersi dall'associazione e fondare la Confederation of Independent Football Associations.\nNel maggio 2017, furono annunciati il rilancio delle attivit\u00e0 organizzative, un potenziale spostamento della sede a Vichy (Francia) e l'organizzazione di due tornei, uno europeo maschile e uno mondiale femminile, che si sarebbero dovuti tenere rispettivamente a dicembre 2017 e giugno 2018. Gi\u00e0 a dicembre dello stesso anno, tuttavia, le autorit\u00e0 di Vichy avevano comunicato che le trattative con l'NF-Board si erano interrotte da tempo e che non si sarebbe tenuto alcun torneo.\nMembri.\nAl 22 aprile 2017, la NF-Board dichiarava di contare 51 membri, di cui 26 associati e 4 \"storici\". La presenza di e fra i membri associati \u00e8 stata per\u00f2 contestata dall'ex allenatore della selezione di Pohnpei, Paul Watson, il quale ha dichiarato a pi\u00f9 riprese che nessuna delle due selezioni ha mai aderito ufficialmente all'associazione."}
{"id": "365811", "revid": "1568601", "url": "https://it.wikipedia.org/wiki?curid=365811", "title": "Ghiaia di Serravalle", "text": "Il Ghiaia di Serravalle (bol \"La G\u00e8ra\") \u00e8 un torrente del sub-appennino modenese e bolognese, il principale affluente di sinistra del torrente Samoggia.\nDescrizione.\nLungo complessivamente 21\u00a0km, nasce dal monte Roppio, presso Zocca, in provincia di Modena; percorre una valle abbastanza tortuosa e assai pregevole sotto l'aspetto paesaggistico (come del resto tutto il suo bacino idrografico), passando sotto gli abitati di Guiglia, in provincia di Modena e Castello di Serravalle, in provincia di Bologna. Termina il suo corso nel Samoggia, presso Monteveglio.\nPossiede un regime idraulico marcatamente torrentizio con portate che praticamente si azzerano in estate, ma che possono raggiungere diversi metri cubi al secondo durante le piene.\nStoria.\nPresso le sue rive, in localit\u00e0 \"Zappolino\" (una frazione nei pressi del comune di Monteveglio), avvenne, al calar della notte di venerd\u00ec 15 novembre 1325, la battaglia (nota, appunto, come Battaglia di Zappolino) fra le milizie ghibelline modenesi (comandate dal Signore di Mantova e Modena Passerino Bonaccolsi e spalleggiate dagli Este e dai Visconti, ma anche da membri delle famiglie bolognesi Pepoli e Gozzadini) e le milizie guelfe bolognesi, romagnole e fiorentine: queste ultime furono massacrate (3000 morti).\nQuesto episodio tragico (pare che i guelfi, accerchiati dal nemico appostato sulle colline circostanti, siano stati massacrati a tradimento mentre dormivano) diede lo spunto al commediografo modenese Alessandro Tassoni (1565-1635) per scrivere, nel 1614, il suo capolavoro, denominato \"poema eroicomico\" in ottave \"La secchia rapita\", con riferimento al ratto di una secchia, da parte delle milizie ghibelline, avvenuto presso le mura di Bologna, alla Porta san Felice e portato a Modena come bottino di guerra e successivamente esposto nella Ghirlandina."}
{"id": "365813", "revid": "1573940", "url": "https://it.wikipedia.org/wiki?curid=365813", "title": "Denver (Colorado)", "text": ""}
{"id": "365814", "revid": "736476", "url": "https://it.wikipedia.org/wiki?curid=365814", "title": "Edmond Rostand", "text": "Biografia.\nNacque in una famiglia agiata di Marsiglia. Suo padre, Eug\u00e8ne Rostand, era un intellettuale dedito a diversi interessi, dal giornalismo alla traduzione di testi latini, poeta e filantropo, nonch\u00e9 membro della \"Academie des Sciences morales et politiques\". Suo zio, Alexis Rostand, era direttore di un importante istituto finanziario, ma anche musicista. Edmond Rostand fece i suoi studi nella sua citt\u00e0 natale, a cui seguirono quelli di diritto a Parigi presso il \"Coll\u00e8ge Stanislas\" dove strinse una durevole amicizia con il futuro critico letterario Ren\u00e9 Doumic. Sempre a Parigi si iscrisse all'ordine degli avvocati, senza tuttavia esercitare.\nNel 1888 scrisse un pezzo teatrale, \"Le gant rouge\" (Il guanto rosso), nel 1890 un volume di poesie, \"Les musardises\" (Gli ozi). Nel 1890 entr\u00f2 ufficialmente nel mondo della cultura con un saggio pubblicato presso l\"'Acad\u00e9mie de Marseille\", dal titolo \"Essai sur le Roman sentimental et le Roman naturaliste\".\nL'8 aprile 1890 spos\u00f2 la poetessa Rosemonde G\u00e9rard. Avranno due figli, Maurice nel 1891 e Jean nel 1894. Infine, egli l'abbandon\u00f2 per il suo ultimo amore, Mary Marquet, nel 1915.\nMor\u00ec a Parigi il 2 dicembre 1918, vittima dell'influenza spagnola.\nCarriera letteraria.\nEdmond Rostand ottenne il suo primo successo nel 1894 con \"Les romanesques\", opera in versi rappresentata alla Com\u00e9die fran\u00e7aise il 21 maggio 1894. Segu\u00ec \"La Princesse lointaine\" (Th\u00e9\u00e2tre de la Renaissance, 5 aprile 1895) che, pur giudicata manierata, riscosse un notevole successo grazie all'interpretazione di Sarah Bernhardt, attrice presente anche in \"La Samaritaine\" (13 aprile 1897).\nQuando Coquelin A\u00een\u00e9 chiese a Rostand di scrivergli un lavoro, nacque il Cyrano de Bergerac, la cui prima rappresentazione il 28 dicembre 1897 al Th\u00e9\u00e2tre de la Porte Saint Martin procurer\u00e0 una gloria immensa al suo autore. Qualche minuto prima della recita, Rostand temeva un fiasco e domand\u00f2 scusa alla compagnia per averla trascinata in \"questa avventura spaventosa\". Ma all'intervallo, la sala applaudiva in piedi, e persino un ministro venne a cercarlo dietro le quinte, stacc\u00f2 la sua Legion d'Onore per appuntargliela, spiegando: \u00abPermettez-moi de prendre un peu d'avance\u00bb. Alla fine seguono venti minuti d'applausi del pubblico.\nL'entusiasmo dei critici e del pubblico denunciava un vivace momento di reazione contro realismo, naturalismo e commedie \u00abrosse\u00bb. Con il \"Cyrano\" Rostand aveva saputo dare al romanticismo di Victor Hugo un pittoresco fondo storico, esaltando, attraverso i secoli, l'idea di un carattere nazionale francese, dando ai connazionali traumatizzati dalla perdita dell'Alsazia-Lorena un po' di sollievo. Nel 1900 il successo del suo dramma seguente, \"L'Aiglon\" confermer\u00e0 la sua fama e gli aprir\u00e0 le porte dell'Acad\u00e9mie fran\u00e7aise. \"L'Aiglon\" \u00e8 un'interpretazione lirica, in chiave amletica, del dramma del figlio di Napoleone.\nSarah Bernhardt, che aveva 56 anni, interpret\u00f2 la parte del giovane, morto di tubercolosi a 21 anni. Per quasi 10 anni Rostand si occup\u00f2 poi del suo lavoro pi\u00f9 ambizioso e, per molti, migliore: \"Chantecler\" (1910), che venne interpretato da Lucien Guitry, essendo Coquelin morto durante le prove. Per bocca di animali vi sono affrontati in forma simbolica personaggi della vita sociale, problemi del destino umano. Lo spettacolo per\u00f2 si risolse in un fiasco. Solo dopo la sua morte venne pubblicato il dramma teatrale \"La Derni\u00e8re Nuit de Don Juan\", una delle ultime espressioni del mito del seduttore del teatro moderno."}
{"id": "365817", "revid": "4711", "url": "https://it.wikipedia.org/wiki?curid=365817", "title": "Atollo Bikini", "text": ""}
{"id": "365836", "revid": "1982", "url": "https://it.wikipedia.org/wiki?curid=365836", "title": "Monte Atlante", "text": ""}
{"id": "365881", "revid": "365417", "url": "https://it.wikipedia.org/wiki?curid=365881", "title": "Bamburgh", "text": "Bamburgh \u00e8 un grande villaggio della costa del Northumberland (Inghilterra).\n\u00c8 una localit\u00e0 nota per il suo castello, che domina la spiaggia, che fu sede dei sovrani della Northumbria e che oggi appartiene alla famiglia di William George Armstrong, e per l'associazione con l'eroina vittoriana Grace Darling.\nBamburgh \u00e8 oggi una popolare localit\u00e0 per le vacanze.\nCastello di Bamburgh.\nIl castello di Bamburgh, all'epoca chiamato \"Din Guardi\", fu la capitale del Regno di Bernicia (\"Bryneich\") tra il 420 ca. e il 547, anno in cui fu conquistato dagli invasori angli guidati da Ida. Venne poi chiamato \"Bebbanburgh\" dal nome di uno dei suoi successori. Il castello divenne capitale del regno anglo di Bernicia, fino a quando questa venne unita nel 634 alla Deira per formare il regno di Northumbria. A partire da questo momento, la capitale fu spostata a York.\nNel 1464 Enrico VI regn\u00f2 su tutta l'Inghilterra (nominalmente) da Bamburgh durante la Guerra delle due rose. Il castello venne distrutto dall'artiglieria.\nThomas Malory identific\u00f2 Bamburgh con il castello di Lancillotto, \"Joyous Gard\".\nNei Media.\n\"L'ultimo Regno\" (The Last Kingdom) \u00e8 un romanzo storico del 2004 scritto da Bernard Cornwell. Il romanzo fa parte della serie \"Le Cronache dei Sassoni\" (\"The Saxon Stories\"). \"The Last Kingdom\" \u00e8 incentrato sulla giovinezza del personaggio di Uhtred di Bebbanburg (che \u00e8 stato ispirato dallo stesso Uchtred), il quale racconta le sue vicende a partire da quando aveva dieci anni (nell'anno 866 d.C.) fino a quando ne ha circa venti (876). Da questo romanzo \u00e8 tratta parte del serial The Last Kingdom in onda dal 2015 sulla rete BBC America. L'autore Bernard Cornwell scopr\u00ec di essere un discendente di Uhtred the Bold, un conte di Northumbria che regn\u00f2 al castello di Bebbanburg all'inizio del X secolo. Tuttavia, il personaggio principale di The Last Kingdom \u00e8 simile solo nel nome e nel territorio, poich\u00e9 il vero Uhtred non ha avuto la stessa straordinaria educazione o avventure."}
{"id": "365889", "revid": "86599", "url": "https://it.wikipedia.org/wiki?curid=365889", "title": "Cratere Baco", "text": "Baco \u00e8 un cratere lunare di 65,31 km situato nella parte sud-orientale della faccia visibile della Luna.\nI bordi del cratere sono corrosi da una miriade di altri piccoli crateri di formazione pi\u00f9 recente, alcuni anche di dimensioni considerevoli. L'interno del cratere \u00e8 invece poco profondo e relativamente piatto.\nIl cratere \u00e8 dedicato al frate francescano Ruggero Bacone.\nCrateri correlati.\nAlcuni crateri minori situati in prossimit\u00e0 di Baco sono convenzionalmente identificati, sulle mappe lunari, attraverso una lettera associata al nome."}
{"id": "365891", "revid": "4711", "url": "https://it.wikipedia.org/wiki?curid=365891", "title": "Houston (Texas)", "text": ""}
{"id": "365893", "revid": "1026699", "url": "https://it.wikipedia.org/wiki?curid=365893", "title": "Alberto Jacometti", "text": "Biografia.\nGiovanissimo ader\u00ec al socialismo, cui era venuto a contatto grazie all'opera di Tolstoj. Lavor\u00f2 come volontario presso il municipio di Novara tra il 1919 e il 1921 e contemporaneamente collabor\u00f2 alla scrittura di articoli per il giornale socialista Il Lavoratore.\nNel 1919 fond\u00f2 la rivista \"Vita Nova\" di cui venne prodotta una sola edizione, successivamente pubblic\u00f2 il suo primo romanzo \"Fango nel sole\" nel 1923 presso la casa editrice bolognese \"Cappelli\", infine nel 1924 chiese al sindaco Giuseppe Bonfantini l'adesione al Partito Socialista Unitario.\nSempre nel 1924 si laure\u00f2 in agraria ma, dopo l'omicidio di Giacomo Matteotti, raccolse attorno a s\u00e9 un gruppo di studenti e lavoratori, e pubblic\u00f2 il foglio clandestino \"Basta!\".\nIn seguito, nel 1925 sub\u00ec le prime violenze fasciste, che lo spinsero a lasciare l'Italia, e si rec\u00f2 quindi a Barcellona. Nel 1926 ritorna in Italia, stabilendosi a Torino, ma in seguito ad ulteriori aggressioni, nel dicembre dello stesso anno si rifugia a Parigi. Nel 1929 fu costretto a lasciare la Francia ed a trasferirsi a Bruxelles, accompagnato da Gen\u00e9vi\u00e8ve Colette Clair, coinquilina a Parigi e sua futura moglie, dove rimase fino all'inizio della guerra, prendendo parte al partito socialista nazionale. Nel 1932 pubblic\u00f2 il saggio \"Italia Socialista\", su \"Problemi della rivoluzione italiana\" una rivista figlia del giornale \"L'iniziativa\".\nCollaboratore di \"Avanti!\", nel 1937 combatt\u00e9 come volontario nella guerra civile spagnola dalla parte della Repubblica: arrestato dai nazisti nel 1940, fu estradato in Italia e costretto al confino nel 1941, da scontare a Ventotene il 25 marzo 1941 Alberto Jacometti mette piede sull\u2019isola. Rimane a Ventotene sino alla caduta del fascismo, nell\u2019estate 1943, quando \u2013 con un viaggio avventuroso \u2013 rientra a Novara, dove riallaccia i rapporti con i compagni di partito ed \u00e8 fra i primi componenti del Comitato di liberazione nazionale della provincia, che si costituisce ad Arona nelle prime settimane della lotta di Liberazione, assumendo per i venti mesi di lotta il nome di battaglia di Andrea.\nLiberato dopo il 25 luglio del 1943, torn\u00f2 a Novara dove promosse la costituzione del CLN locale e prese parte alla Resistenza partigiana tra le file delle Brigate Matteotti.\nL'iniziativa.\nNel 1928 Jacometti con il suo spirito d\u2019iniziativa e ottomila franchi concessigli da Ugo Porzio Giovanola fonda \u201cL\u2019Iniziativa\u201d. Una rivista di otto pagine al modesto prezzo di cinquanta centesimi che aveva lo scopo di parlare, suggerire e proporre idee rivoluzionarie ai propri lettori. Si pone anche come terreno neutro per l\u2019incontro e confronto tra socialisti, anarchici e repubblicani; a dirigerla infatti con Jacometti vi sono Camillo Berneri e Silvio Schettini, mentre tra i maggiori sostenitori e collaboratori dell\u2019Iniziativa troviamo Fernando Schiavetti, Mario Bergamo e Francesco Chiodini. Secondo Jacometti, come scrive nel secondo numero della sua rivista, il nemico ora \u00e8 uno e trino: \u201cgrande borghesia, fascismo, monarchia\u201d e l\u2019arma per difendersene e combatterla \u00e8 una sola, la rivoluzione; una rivoluzione che non aspetta ma si prepara, come lui stesso stava facendo grazie alla rivista. Quando se ne presenta la necessit\u00e0 non teme di denunciare addirittura gli \u201cozi di Parigi\u201d in cui la delegazione italiana all\u2019Internazionale operaia e socialista mancherebbe di portare all\u2019assise internazionale socialista una chiara denuncia del fascismo che per Jacometti non \u00e8 pi\u00f9 una peculiarit\u00e0 italiana ma una vera minaccia per l\u2019intera Europa. Secondo Jacometti ed i suoi collaboratori le istituzioni antifasciste in Italia e all\u2019estero non sono degli strumenti efficaci per affrontare il fascismo: Nel fuoriuscitismo italiano di Parigi si parla e si disquisisce troppo ma non si agisce, mentre in Italia organizzazioni come ad esempio la Concentrazione d\u2019azione Antifascista e la ricostituita CGIL sono troppo egemonizzate contro le quali scrivono accese critiche.\nAll\u2019azione diretta in Italia, a un superamento delle divisioni della diaspora socialista, a un rinnovato rapporto con il comunismo, al considerare il fascismo in termini internazionali ed europei e non pi\u00f9 come un affare interno italiano, fa riscontro l\u2019idea di una nuova e inedita alleanza fra proletariato e piccola borghesia, una idea che nel gruppo della rivista viene postulata dal repubblicano eretico Fernando Schiavetti. La rivista nel quadro politico socialista non trova molto spazio, soprattutto con contendenti come il fuoriuscitismo, tuttavia da un contributo non secondario e che dimostra come il gruppo della rivista sia in anticipo sui tempi ancora rimasti al \u201cprima\u201d del fascismo, cercando dei colpevoli e dei meritevoli; senza in realt\u00e0 pensare concretamente a cosa fare per combatterlo nell\u2019attualit\u00e0, tantomeno a come reagire dopo la caduta del regime. Negli anni trenta il fascismo era una questione europea da affrontare comunitariamente, non \u00e8 un caso infatti che il gruppo della rivista abbia partecipato alla guerra civile in Spagna, conseguendo le sue perdite (Libero Battistelli, caduto sul fronte e Camillo Berneri assassinato da sicari stalinisti a Barcellona) Anche lo stesso Jacometti condurr\u00e0 alcune missioni della guerra civile e racconter\u00e0 la tragica dipartita dei suoi amici, dichiarando: \u201c\"per la Spagna e per qualche cosa che va al di l\u00e0 della Spagna\"\u201d.\nIn seguito a una crisi finanziaria successiva alla pubblicazione di pochi numeri il giornale inizia la sua decaduta, soprattutto per colpa di spie e infiltrati del regime. Un nome su tutti \u00e8 quello di Ermanno Menapace, quello di, provocatore, spia fascista prezzolata dal regime, che per guadagnarsi la fiducia degli antifascisti fa arrestare alcuni suoi compagni della rete fascista che si estende fra Parigi e Bruxelles e conquista cos\u00ec la fiducia di Camillo Berneri. Grazie a questa posizione di favore, fa pubblicare successivamente su L\u2019Iniziativa liste di presunti agenti e provocatori fascisti, cosa che getta nella confusione pi\u00f9 acuta l\u2019antifascismo parigino. Questo non \u00e8 un caso isolato, infatti L\u2019OVRA fascista si era ormai infiltrata nelle organizzazioni dei suoi dissidenti.\nIl dopoguerra.\nFu uno degli esponenti pi\u00f9 in vista del Partito Socialista Italiano di Unit\u00e0 Proletaria - PSIUP e nel 1946 venne eletto deputato all'Assemblea Costituente.\nAl congresso straordinario del Partito Socialista Italiano a Genova (27 giugno - 1\u00ba luglio 1948), che segu\u00ec alla sconfitta elettorale della coalizione social-comunista del Fronte Democratico Popolare ed al deludente risultato dei candidati del PSI, fu eletto, in quanto a capo della corrente autonomista insieme a Riccardo Lombardi, Segretario nazionale del PSI, ma conserv\u00f2 la carica solo per un anno.\nNel 1950 divenne segretario provinciale del PSI a Novara e torn\u00f2 alla Camera dei deputati nel 1953 per rimanervi fino al 1968.\nSi interessa dell\u2019associazionismo, dell\u2019organizzazione del tempo libero, dei lavoratori e della societ\u00e0 in generale e nel 1957 fonda l\u2019ARCI.\nNel 1976 non fu completamente d'accordo con l'elezione di Bettino Craxi, ma mai la ostacol\u00f2.\nMor\u00ec nel 1985.\nPresso l'Istituto storico della resistenza Piero Fornara \u00e8 conservato un fondo archivistico su di lui."}
{"id": "365898", "revid": "4711", "url": "https://it.wikipedia.org/wiki?curid=365898", "title": "Brooklyn (New York)", "text": ""}
{"id": "365900", "revid": "2178", "url": "https://it.wikipedia.org/wiki?curid=365900", "title": "Ashford Castle", "text": ""}
{"id": "365922", "revid": "729019", "url": "https://it.wikipedia.org/wiki?curid=365922", "title": "Castello di Ashford", "text": "Il castello di Ashford (in inglese Ashford Castle) \u00e8 un maniero irlandese situato nei pressi del villaggio di Cong e, sebbene quest'ultimo faccia parte della contea di Mayo, il castello \u00e8 nella contea di Galway.\nIl castello \u00e8 costeggiato dal fiume Cong e oggi \u00e8 visitabile insieme al suo parco, inoltre ospita un hotel di lusso.\nHa fatto da location per il film \"Un uomo tranquillo\" e per gli interni della serie tv \"Reign\".\nStoria.\nIl castello venne eretto nel 1228 su perimetro di un vecchio monastero dopo che la famiglia anglo-normanna dei De Burgos (cognome poi anglicizzato in Burke.) sconfissero gli O'Connor di Connaught.\nDopo oltre tre secoli, nel 1589 il castello pass\u00f2 nelle mani di Sir Richard Bingham, governatore di Connaught giunto in Irlanda al seguito della conquista inglese voluta dai Tudor. Bingham fece erigere una nuova ala fortificata nel perimetro delle mura.\nNel 1670 (o forse 1678) il castello venne concesso dalla Corona a Dominick Browne, barone di Oranmore e Browne e rimase tra le propriet\u00e0 almeno fino all'Ottocento. Di questo periodo sono ancora oggi testimonianza le insegne della famiglia riconoscibili dall'aquila bifronte. Nel 1715 i Brown fecero erigere nel parco della tenuta un capanno di caccia in legno in stile francese.\nIn seguito alla grande carestia che colp\u00ec l'Irlanda e alle difficolt\u00e0 economiche che insorsero, i Browne vendettero la propriet\u00e0 che venne acquisita nel 1852 da Sir Benjamin Guinness il quale diede inizio ad importanti opere sulla propriet\u00e0 aggiungendo due nuovi edifici in stile vittoriano e ampliando il parco che raggiunse la superficie di 26.000 acri.\nIn seguito alla morte di sir Benjamin, la propriet\u00e0 pass\u00f2 al figlio Arthur Guinness che fece ulteriori aggiunte inserendo elementi neogotici e neoromanici nella struttura. Nonostante il periodo di agitazione sociale e le spinte indipendentiste, Lord Guinness viene riconosciuto come un buon proprietario terriero nella regione per l'impegno e la passione che sia lui che la moglie Olive, figlia del marchese di Bantry, dedicarono a migliorare l'economia e l'orografia del territorio, tra i vari progetti da lui finanziati Lord Guinness acquist\u00f2 delle barche a vapore che facessero la spola lungo il vicino fiume Corribb e fino alla citt\u00e0 di Galway, incrementando l'economia e il commercio della regione.\nSuccessivamente alla morte di Guinness la propriet\u00e0 pass\u00f2 al di lui nipote Ernest Guinness che nel 1939 la vendette a Noel Huggard. Huggard, che proveniva da una famiglia della contea di Kerry dedita all\"'hotellerie\", acquist\u00f2 la dimora per farne un albergo con particolare attenzione per i soggiorni di svago e caccia.\nNel 1951 parte del parco del castello fece da sfondo per le scene all'aperto del film \"Un uomo tranquillo\", ambientato in Irlanda e diretto da John Ford e con la partecipazione di John Wayne e Maureen O'Hara.\nNel 1970 la dimora venne acquistata da John Mulcahy che apport\u00f2 ulteriori ampliamenti aggiungendo una nuova ala, un campo da golf e ridisegnando parte del parco e dei giardini, Mulcahy mantenne la propriet\u00e0 fino al 1985 quando venne venduta ad una cordata di investitori irlandesi-americani che la mantennero fino al 2007, vendendola poi a Gary Barrett per 50 milioni di euro. Fin\u00ec pignorata nel 2011 e poi acquistata dalla catena Red Carnation Hotels nel maggio 2013.\nNonostante i continui passaggi di propriet\u00e0 e le difficolt\u00e0 nella gestione del personale e dei pagamenti, l'hotel continu\u00f2 a funzionare con successo, accogliendo clienti e ricevendo il premio come miglior resort in Irlanda e terzo migliore d'Europa dalla rivista \"Traveller\", inoltre nel 2015 vinse il \"Virtuoso Travel Week\" e si classific\u00f2 terzo per la classifica stilata dalla rivista statunitense. \"Travel+Leisure\".\nTra gli ospiti della struttura si contano Giorgio V con la moglie quando era ancora Principe di Galles, John Lennon, George Harrison, Ronald Raegan, Edoardo conte del Wessex, Ted Kennedy, John Wayne, Maureen O'Hara, Brad Pitt, Robin Williams, Pierce Brosnan, Ranieri III di Monaco e Grace Kelly.\nInoltre nel 2017 il castello ha ospitato il ricevimento per il matrimonio del golfista Rory McIlroy con Erika Stoll.\nPi\u00f9 di recente, il castello con i suoi interni d'epoca \u00e8 stato ambientazione della fiction \"Reign\".\nArchitettura.\nIl nucleo originale del castello difensivo costruito in stile normanno nel 1228 \u00e8 ancora oggi visibile nell'area nordoccidentale ed in particolare per le due torri circolari chiamate Torri De Burgos. Rispetto al resto, gli edifici appaiono particolarmente spogli e si riconosce una lavorazione della pietra diversa dal resto della struttura.\nDel periodo risalente alla dominazione inglese, invece, rimangono solo perimetri di mura visibili principalmente dal giardino e inglobati negli edifici pi\u00f9 moderni dato che la maggior parte di quanto costruito da Bingham a fortificazione venne poi abbattuto per i rimaneggiamenti successivi e il cambio dello stile architettonico in voga.\nDivenuto propriet\u00e0 dei Browne nel XVIII secolo, la famiglia adoper\u00f2 la tenuta principalmente come riserva di caccia, i Browne aggiunsero un nuovo corpo abitativo ispirato ai castelli francesi, esso \u00e8 ancora presente e visibile nel centro della costruzione, facilmente riconoscibile per il tetto a quattro falde e gli abbaini, mentre all'interno in quest'ala sono ospitate la reception e la Oak Hall.La famiglia Guinness aggiunse due nuove ali nella zona occidentale, questi rappresentando l'attuale ala ovest e il ristorante intitolato a Giorgio V. I nuovi edifici in stile neogotico progettati da Joseph Fuller e George Ashlin furono realizzati in stile neogotico in modo che si raccordassero ai preesistenti, per la struttura venne usata che oggi risulta visibilmente pi\u00f9 scura rispetto al nucleo originale, oltre che riconoscibile per il quantitativo di finestre ben superiore agli edifici storici che avevano destinazione militare difensiva che minimizzava le aperture. La nuova ala ovest venne raccordata direttamente al nucleo originale normanno del castello.\nA Lord Ardilaun si deve anche il massiccio ampliamento e sviluppo del parco, della sua disposizione e della realizzazione dei grandi viali alberati e dei sentieri ancora oggi percorribili: appassionato giardiniere e botanico, Arthur Guinness piant\u00f2 ad Ashford migliaia di conifere e sempreverdi che, non essendo decidui, avrebbero conferito alla tenuta un panorama verde per tutto l'anno. Molti alberi sono ancora oggi visibili nella tenuta.\nNuovi interventi e massicce aggiunte vennero fatte da Malchay negli anni Settanta del Novecento quando compr\u00f2 da Huddard, il nuovo proprietario raddoppi\u00f2 le dimensioni della struttura, che nel frattempo era divenuta nota come hotel di lusso, e aggiunse quella che \u00e8 oggi l'ala est (visibile alla destra dell'ingresso) e facilmente riconoscibile dall'esterno per la sfumatura gialla delle pietre utilizzate per il grande ampliamento. Di rilievo sono gli undici lampadari di cristallo voluti da Malchay e visibili ancora oggi nella sala ristorante. A lui si deve inoltre la realizzazione del campo da golf progettato da Eddie Hackett nello spazio che era originariamente la riserva dei cervi.\nInfine negli anni Duemila la Red Carnation Hotels che acquis\u00ec la propriet\u00e0 introdusse le ultime aggiunte, principalmente negli esterni con un maneggio e una scuola di equitazione, una scuola di falconeria, spa"}
{"id": "365925", "revid": "2178", "url": "https://it.wikipedia.org/wiki?curid=365925", "title": "Castello Ashford", "text": ""}
{"id": "365926", "revid": "124698469", "url": "https://it.wikipedia.org/wiki?curid=365926", "title": "Mirabilis jalapa", "text": "La bella di notte (\"Mirabilis jalapa\", ) \u00e8 una pianta erbacea tuberosa appartenente alla famiglia delle Nyctaginaceae, originaria del Per\u00f9. L'epiteto specifico (jalapa) fa riferimento alla citt\u00e0 di Jalapa, citt\u00e0 del Messico, capitale dello stato di Veracruz.\nDescrizione.\nLa pianta \u00e8 erbacea, di norma tra i 30 e gli 80\u00a0cm di altezza, con foglie opposte. I fusti sono spessi, pieni, quadrangolari con molte ramificazioni e radicanti ai nodi. Il portamento spesso \u00e8 prostrato.\nI fiori sono imbutiformi e pentalobati, non hanno calice (sostituito da foglie bratteali) ma sono costituiti da una corolla, che pu\u00f2 essere di vari colori (giallo, rosso, rosa, bianco).\nI fiori si schiudono all'imbrunire ed emanano un profumo molto intenso che richiama le farfalle notturne (falene).\n\u00c8 usata in giardinaggio a costituire cespugli, o basse siepi fiorite.\nLa pianta predilige la piena esposizione al sole, ma tollera esposizione a mezza ombra. Spesso al sole le foglie appassiscono, per poi ritornare vigorose alla sera, quando le temperature iniziano a scendere e il sole tramonta. Non sopporta il freddo, la parte aerea con i primi geli deperisce e pu\u00f2 morire, ma rimane vitale la parte sotterranea che pu\u00f2 ritornare a vegetare a primavera.\nLa propagazione avviene per seme, la moltiplicazione \u00e8 possibile anche per tuberi oppure per talea. Semina o trapianto dei tuberi si effettuano in primavera.\nI semi, neri con superficie rugosa, hanno dimensione di circa 4\u00a0mm di diametro e forma che ricorda le bombe a mano, sono tossici: se ingeriti possono generare dolori addominali, nausea e vomito; in alcuni casi anche confusione mentale, delirio e dilatazione delle pupille.\nIn Italia, in ambiente mediterraneo (temperato caldo), la pianta pu\u00f2 facilmente divenire infestante: popola infatti estese superfici di discariche e scarpate stradali, in terreni incolti.\nStudi di genetica.\n\u00c8 la pianta tipica presa in considerazione per lo studio dell'ibridazione dei caratteri del colore dei fiori, in quanto ogni singolo fiore pu\u00f2 risultare anche composto di settori di colore diverso, o di colore di sintesi dei colori delle piante madri. Fiorisce da luglio a settembre.\nIntorno al 1900, il botanico e genetista tedesco Carl Correns (1864-1933) utilizz\u00f2 la \"Mirabilis\" come organismo modello per i suoi studi di eredit\u00e0 citoplasmatica. Utilizz\u00f2 le foglie variegate per provare che alcuni fattori esterni al nucleo influenzano il fenotipo in maniera non spiegabile con le teorie di Mendel. Correns suppose che il colore delle foglie nella \"Mirabilis\" venisse trasmesso in via unigenitoriale.\nIbridando, inoltre, una bella di notte omozigote dominante a fiori rossi con una omozigote recessiva a fiori bianchi, si ottengono piante eterozigote a fiori rosa. Questo fenomeno \u00e8 interpretato come una eccezione alla legge di Mendel della dominanza, in quanto i due geni, rosso e bianco, hanno la stessa forza, non riuscendo l'uno a dominare completamente sull'altro. Questo fenomeno \u00e8 noto come dominanza incompleta."}
{"id": "365938", "revid": "1573940", "url": "https://it.wikipedia.org/wiki?curid=365938", "title": "Epicedio", "text": "L'epicedio () \u00e8 un tipo di componimento poetico scritto in morte di qualcuno, tipico della letteratura latina.\nIl termine fu introdotto dal poeta latino Stazio ma il genere poetico \u00e8 molto pi\u00f9 antico e deriva direttamente dalle nenie e dalle lodi funebri. In origine designava solo il canto in presenza della salma, poi pass\u00f2 ad assumere il significato pi\u00f9 generico di poesia in onore di un morto. Si svilupp\u00f2 in forme letterarie presso i greci e venne modulato liricamente al suono del flauto. Per un lungo periodo si espresse attraverso una forma corale finch\u00e9 in et\u00e0 alessandrina diede origine ai soli versi, principalmente elegiaci, non pi\u00f9 accompagnati dalla musica, dalla danza e dal canto.\nL'epicedio differisce dalla \"consolatio\" perch\u00e9 ha lo scopo di piangere il morto, mentre la \"consolatio\" vuol esser di sollievo ai vivi. Inoltre esso si distingue, seppur talvolta confondendosi con esso, dal treno (\u03b8\u03c1\u1fc6\u03bd\u03bf\u03c2), canto corale funebre, che per\u00f2 non richiedeva la presenza del cadavere.\nEpicedi si trovano tra le opere di Catullo, Stazio, Ovidio, Orazio, Properzio, Ausonio, Virgilio, Marziale. Altri esempi sono la \"Consolatio ad Liviam\", che in alcuni manoscritti \u00e8 chiamata \"Epicedion de morte Drusi\", e l\"'Elegia in Maecenatem\", di autori ignoti."}
{"id": "365944", "revid": "2600676", "url": "https://it.wikipedia.org/wiki?curid=365944", "title": "Tibullo", "text": ""}
{"id": "365948", "revid": "729019", "url": "https://it.wikipedia.org/wiki?curid=365948", "title": "Castel Guelfo", "text": "Il Castel Guelfo (in tedesco Burg Welfenstein) \u00e8 un castello che si trova a nord del centro abitato di Mules, nel comune di Campo di Trens, in Alto Adige.\nStoria.\nIl castello, eretto nel XIII secolo, si erge sopra una roccia a ridosso del fiume Isarco, in una posizione ideale per controllare il traffico locale e per il pagamento delle gabelle.\nPer ben due diverse volte il castello, caduto in rovina, fu ricostruito, fino a quando nel 1880, esso fu acquistato come residenza privata dal pittore Edgar Meyer.\nNel 1918 il castello fu distrutto da un incendio, perdendo anche una preziosa collezione d'arte, ma venne poi ricostruito dal nipote del primo acquirente.\nAttualmente il castello \u00e8 di propriet\u00e0 privata della famiglia Eicke.\nCuriosit\u00e0.\nSulle pendici a nord del castello, presso il fiume Isarco, sorge un bunker dello sbarramento di Mules (opera 1). Anche dall'altra parte delle strada, sopra la roccia, ve ne \u00e8 un altro (opera 4)."}
{"id": "365959", "revid": "339392", "url": "https://it.wikipedia.org/wiki?curid=365959", "title": "San Antonio (Texas)", "text": ""}
{"id": "365967", "revid": "34971", "url": "https://it.wikipedia.org/wiki?curid=365967", "title": "Inform", "text": "Inform \u00e8 un linguaggio di programmazione ed un sistema di sviluppo di avventure testuali, creato nel 1993 da Graham Nelson.\nIntroduzione.\nIl sistema \"Inform\" consiste di due componenti principali: il \"compilatore Inform\" che genera story file dal codice sorgente Inform,\ne la \"libreria Inform\", una raccolta di software che gestisce le parti pi\u00f9 difficili del parsing dell'input del giocatore e tiene traccia del modello del mondo del gioco. Il nome \"Inform\" si riferisce anche al \"linguaggio di programmazione Inform\" compreso dal compilatore.\nIl compilatore.\nIl compilatore \"Inform\" genera file in codice per \"Z-machine\" da codice sorgente \"Inform\". Questi file possono essere eseguiti da un interprete Z-code \u2014 cio\u00e8 da un programma che emula la macchina virtuale \"Z\". Poich\u00e9 c'\u00e8 almeno uno di tali interpreti per quasi tutte le piattaforme, questo significa che il file in Z-code pu\u00f2 essere eseguito senza alterazioni su una gran variet\u00e0 di computer diversi.\nAndrew Plotkin ha creato una versione non ufficiale di \"Inform\" capace di generare file per la macchina virtuale Glulx, che elimina molte delle limitazioni della Z-machine, per\u00f2 le macchine virtuali Glulx non sono ancora state portate su tante architetture. Inform 6.3, pubblicato il 29 febbraio 2004 include le modifiche di Plotkin e gestisce entrambe le macchine virtuali.\nSebbene \"Inform\" e la Z-machine siano progettati per la fiction interattiva, con essi sono stati sviluppati un gran numero di altri programmi, compreso un interprete BASIC, un gioco di Tetris ed una versione del gioco del \"Serpentone\".\nIl linguaggio di programmazione.\n\"Inform\" \u00e8 un linguaggio di programmazione orientato agli oggetti e procedurale. Gli oggetti sono memorizzati in strutture ad albero che tengono traccia delle relazioni genitore-figlio tra gli oggetti. Gli oggetti possono essere spostati nell'albero. Tipicamente, gli oggetti di primo livello rappresentano stanze o altri luoghi del gioco, che possono contenere altri oggetti rappresentanti il contenuto della stanza, siano essi oggetti fisici, personaggi o effetti di sfondo. Tutti gli oggetti possono contenere altri oggetti, quindi un oggetto codice_1 potrebbe contenere un oggetto codice_2 contenente una codice_3 che contiene un codice_4.\nNelle prime versioni di \"Inform\", la nozione degli oggetti era diversa da quella usata nella programmazione ad oggetti, non avendo il concetto di classe. Le versioni pi\u00f9 recenti hanno integrato la possibilit\u00e0 di definire delle classi e di creare oggetti membri di tali classi. Gli oggetti e le classi possono ereditare da pi\u00f9 classi. I giochi di fiction interattiva tipicamente contengono molti oggetti unici. Per questo motivo, la maggior parte degli oggetti usati non ereditano alcuna classe, a parte la \"metaclasse\" \"Object\". Per\u00f2 spesso gli oggetti hanno attributi (propriet\u00e0 booleane, come codice_5 o codice_6) riconosciute dalla libreria Inform. In altri linguaggi, questo comportamento verrebbe normalmente implementato attraverso l'uso dell'ereditariet\u00e0.\nEcco un esempio di codice sorgente Inform.\n [ Main;\n print \"Hello World^\";\nLo stesso risultato si ottiene rimuovendo il carattere \"^\" (che indica il carattere di \"a capo\") ed usando print_ret invece di print. print_ret inoltre fa ritornare immediatamente dalla routine con il valore \"1\". Questa particolare istruzione di stampa \u00e8 presente perch\u00e9 questa combinazione di azioni \u00e8 molto comune nella preparazione di fiction interattiva usando Inform. In effetti pu\u00f2 essere scritta senza alcuna parola chiave, visto che una stringa come istruzione \u00e8 una sintassi specializzata per print_ret.\nLa libreria.\nIl sistema inform comprende anche la libreria \"Inform\", che automatizza quasi tutti i compiti pi\u00f9 difficili della programmazione della fiction interattiva; in particolare include un parser che interpreta l'input del giocatore ed un modello del mondo che tiene traccia degli oggetti (e delle loro propriet\u00e0) come le stanze, le porte, l'inventario del giocatore e cos\u00ec via.\nEcco un esempio di codice sorgente \"Inform\" che usa la libreria:\n Constant Story \"HELLO WIKIPEDIA\";\n Constant Headline \"^An Interactive Example^\";\n Include \"Parser\";\n Include \"VerbLib\";\n [ Initialise;\n location = Living_Room;\n \"Hello World\";\n Object Living_Room \"Living Room\"\n with\n description \"A comfortably furnished living room.\",\n n_to Kitchen,\n s_to Frontdoor,\n has light;\n Object -&gt; Salesman \"insurance salesman\"\n with\n name 'insurance' 'salesman' 'man',\n description \"An insurance salesman in a tacky polyester\n suit. He seems eager to speak to you.\",\n before [;\n Listen:\n move Insurance_Paperwork to player;\n \"The salesman bores you with a discussion\n of life insurance policies. From his\n briefcase he pulls some paperwork which he\n hands to you.\";\n has animate;\n Object -&gt; -&gt; Briefcase \"briefcase\"\n with\n name 'briefcase' 'case',\n description \"A slightly worn, black briefcase.\",\n has container;\n Object -&gt; -&gt; -&gt; Insurance_Paperwork \"insurance paperwork\"\n with\n name 'paperwork' 'papers' 'insurance' 'documents' 'forms',\n description \"Page after page of small legalese.\";\n Include \"Grammar\";\nIl compilatore \"Inform\" non richiede l'uso della libreria \"Inform\".\nEsiste almeno una libreria sostitutiva: Platypus."}
{"id": "365975", "revid": "599013", "url": "https://it.wikipedia.org/wiki?curid=365975", "title": "Rup", "text": ""}
{"id": "365980", "revid": "1005847", "url": "https://it.wikipedia.org/wiki?curid=365980", "title": "Basilica di Santa Maria sopra Minerva", "text": "La basilica di Santa Maria sopra Minerva (latino: \"basilica Sanctae Mariae supra Minervam\") \u00e8 una basilica minore di Roma situata nel rione Pigna, in piazza della Minerva, nelle vicinanze del Pantheon.\nSi tratta di uno dei pochissimi esempi di architettura gotica a Roma. La basilica ospita le spoglie di diversi personaggi importanti tra cui Caterina da Siena, proclamata dottore della Chiesa nel 1970, e del pittore mistico Beato Angelico, proclamato \u00abPatrono universale degli artisti\u00bb nel 1984. Al suo interno conserva pregevoli opere d'arte tra cui gli affreschi di Melozzo da Forl\u00ec e Filippino Lippi.\nFu nel convento adiacente alla chiesa che, il 22 giugno 1633, il padre dell'astronomia moderna Galileo Galilei, sospettato di eresia, abiur\u00f2 le sue tesi scientifiche.\nStoria.\nNell'VIII secolo esisteva un oratorio dedicato alla Vergine con il toponimo di \"Minervum\"; si credeva infatti che la chiesa fosse sorta sopra il tempio di \"Minerva Chalcidica\", noto dalle fonti per essere stato costruito da Domiziano nel Campo Marzio. Il tempio \u00e8 stato tuttavia in seguito collocato in corrispondenza dell'odierna chiesa di Santa Marta, in piazza del Collegio Romano, probabilmente legato al \"Divorum\". L'area su cui sorge la chiesa corrisponde comunque ad una pi\u00f9 vasta area sacra di epoca romana che ospitava diversi edifici di culto, quali il tempio di Iside e Serapide, oltre al Minervum.\nL'oratorio fu dato nell'VIII secolo alle monache basiliane provenienti da Costantinopoli, poi, nel 1266, pass\u00f2 ai frati predicatori domenicani, ma il possesso definitivo della chiesa fu dato loro soltanto nel 1275 ed entr\u00f2 a far parte di un complesso conventuale domenicano noto anche come \"insula sapientiae\".\nNel 1280 fu iniziata la costruzione della grande chiesa gotica a tre navate da parte dei Domenicani, grazie ai finanziamenti donati da Bonifacio VIII e da molti fedeli. Gli architetti si ispirarono alla basilica di Santa Maria Novella di Firenze, tuttavia semplificando molto gli elementi dell'esempio fiorentino. I lavori continuarono fino al 1453, quando la navata maggiore fu coperta a volta, mentre quelle laterali lo erano fin dal Trecento. Sempre nel 1453, il conte Francesco Orsini ordin\u00f2 la costruzione a spese proprie della facciata. Tuttavia essa rimase incompiuta in laterizio a vista fino al 1725, quando la sua costruzione fu terminata per volere di papa Benedetto XIII.\nNel 1600, molti lavori interni, tra cui la trasformazione a tutto sesto degli archi ogivali delle navate, fecero assumere alla chiesa un aspetto barocco.\nLa chiesa \u00e8 titolo cardinalizio dal 1557. Il primo cardinale titolare fu Michele Ghislieri, che poi divenne papa con il nome di Pio V nel 1566, anno in cui elev\u00f2 il suo vecchio titolo a basilica minore.\nTra il 1848 e il 1855 Girolamo Bianchedi diresse importanti lavori di restauro, nel corso dei quali fu demolita la maggior parte delle aggiunte barocche, mentre le spoglie pareti furono arricchite di affreschi neogotici.\nNel 1909 fu realizzato il grande organo a trasmissione pneumatica dalla ditta di Carlo Vegezzi Bossi, restaurato nel 1999.\nDescrizione.\nFacciata.\nDi stile prevalentemente romanico (con influssi abruzzesi e rinascimentali), la facciata tradisce cos\u00ec lo stile architettonico usato per l'interno, che \u00e8 invece il gotico. Le sue decorazioni rinascimentali sono opera del Raguzzini e risalgono all'intervento settecentesco di Benedetto XIII. Il grande portale maggiore, invece \u00e8 ottocentesco ed ha un fregio decorato con ghirlande.\nNel piazzale antistante la facciata si trova un obelisco egizio issato su un basamento, opera di Ercole Ferrata su progetto del Bernini, raffigurante curiosamente un grazioso elefantino.\nSulla parte destra della facciata si possono confrontare alcuni indicatori del livello del fiume Tevere, posti nei secoli in occasione di alluvioni. Il pi\u00f9 antico risale al 1422, durante il pontificato di Martino V, mentre quello indicante il livello pi\u00f9 alto raggiunto risale al gennaio 1548; il pi\u00f9 recente \u00e8 del dicembre 1870.\nInterno.\nL'interno della basilica \u00e8 a tre navate scandite da possenti pilastri con transetto e profonda abside. Lungo le pareti e la volta della chiesa si estende una fitta decorazione ad affresco in stile neogotico, risalente ai lavori di restauro ottocenteschi di Bernardino Riccardi, Pietro Gagliardi, Tommaso Greggia, Raffaele Casn\u00e9di.\nSulle due navate laterali si aprono varie cappelle laterali che hanno mantenuto il loro aspetto barocco. Fra queste: \nAl suo interno l'edificio conserva pregevoli opere del Quattrocento e del Cinquecento anche di Raffaellino del Garbo nonch\u00e9 la lastra funeraria di Beato Angelico e la statua del \"Cristo portacroce\", opera di Michelangelo. Nella terza cappella della navata di sinistra \u00e8 collocato il \"Cristo Salvatore,\" dipinto su tavola attribuito a Perugino. Si trovano infine vari monumenti funerari e cenotafi realizzati da Gian Lorenzo Bernini o attribuiti a lui come Memoria a Maria Raggi e il busto della tomba di Giovanni Vigevano che costituisce la prima svolta della ritrattistica berniniana perch\u00e9 fu il primo ritratto che realizz\u00f2 avendo potuto studiare il modello ancora in vita.\nAl di sotto della mensa dell'altar maggiore, in stile neogotico, vi sono, racchiusi in un sarcofago quattrocentesco, i resti del corpo di Santa Caterina da Siena, mancanti del teschio e di un dito, che si trovano nella basilica di San Domenico in Siena. Il sarcofago, restaurato fra il 1999 e il 2000, raffigura sul coperchio, ricavato da una statua, la santa giacente.\nNell'abside, illuminata da tre grandi bifore, si conservano le sepolture e i monumenti di vari papi e cardinali, fra cui quelli molto simili di due papi medicei, Leone X e Clemente VII. Entrambi contengono statue di Baccio Bandinelli. Fra le lastre tombali del pavimento vi \u00e8 quella che segnala la tomba del cardinale e umanista Pietro Bembo, morto nel 1547.\nNella basilica si trovano anche i monumenti funerari di tre altri papi: Paolo IV, Urbano VII e Benedetto XIII (quest'ultimo con una statua del pontefice dovuta a Pietro Bracci).\nLa tela d'altare della sacrestia fu realizzata da Andrea Sacchi negli anni trenta del XVII secolo su incarico del cardinale Antonio Barberini.\nDietro la Sacrestia \u00e8 la suggestiva Stanza di Santa Caterina, ricostruita nel 1637 con le mura stesse della camera ove mor\u00ec in via di S. Chiara, con affreschi assai danneggiati della scuola di Antoniazzo Romano.\nSepolcri.\nIn questa chiesa si conservano i sepolcri di alcuni personaggi illustri:\nOrgani a canne.\nNel 1628, l'organaro Ennio Bonifazi, detto \"il Cerricola\" costru\u00ec due organi quasi identici per la basilica, collocandoli nei due transetti sopra delle cantorie. Mentre quello di destra fu saccheggiato di tutte le sue canne interne e poi incendiato, tutte le canne dell'organo di sinistra furono utilizzate per l'organo del Duomo di Sutri. Nel 1909 la ditta d'organi di Carlo Vegezzi Bossi costru\u00ec, op.1300, nel corpo dell'organo di sinistra un nuovo strumento a trasmissione pneumatica, dotato di tre tastiere e pedaliera. Fu il primo organo ad essere dotato di due consolle, la seconda era dietro l'altare, fu rimossa per problemi tecnici. Le casse di entrambi gli organi sono quelle originarie del Seicento e sono opera dell'architetto romano Pietro Maruscelli.\nNel 1965 la chiesa fu dotata di un terzo organo, dotato di due manuali e pedaliera, opera della ditta Mascioni di Cuvio, collocato in una cassa dietro l'altar maggiore.\nConvento.\nLa Chiesa della Minerva fu unita ad uno dei pi\u00f9 importanti conventi dell'ordine domenicano. Sviluppatosi progressivamente nel corso del XIV secolo, il convento divenne, nel corso dell'et\u00e0 moderna, la sede delle alte gerarchie dell'ordine (maestro generale, procuratore) e ospit\u00f2, tra l'altro, la Congregazione del Sant'Uffizio. Vi ebbero luogo due conclavi e l'elezione dei papi Eugenio IV (1431) e Niccol\u00f2 V (1447), e l'abiura di Galileo.\nDal punto di vista architettonico esso si venne articolando su due chiostri: il chiostro Guidetti, adiacente alla chiesa, che fu completamente riedificato alla fine del Cinquecento, ed il chiostro della Cisterna, costruito alla fine del Quattrocento utilizzando colonne romane di spoglio.\nAlla fine del Cinquecento, per impulso del maestro generale Vincenzo Giustiniani, il convento fu ampliato ed abbellito. Intorno al chiostro della Cisterna furono creati, attraverso un processo di sopraelevazione, l'appartamento del maestro generale, una grande sala destinata a biblioteca ed una serie di appartamenti di rappresentanza, attualmente noti come \"Sale Galileo\" (con la sala del Refettorio, le Sale dell'Inquisizione, le sale Galileo e la sala delle Capriate), attualmente rientranti nel Palazzo San Macuto. Queste sale furono adornate da un ciclo di affreschi celebrativi dei meriti dell'ordine domenicano nella lotta contro l'eresia, attribuiti a Francesco Allegrini e realizzati verso il 1660.\nAll'inizio del Settecento nell'area del convento dei Domenicani (con la sala dei Papi) fu collocata la Biblioteca Casanatense, di cui i domenicani ebbero la gestione, ma non la propriet\u00e0: in essa \u00e8 rimarchevole il salone monumentale della Biblioteca Casanatense.\nUtilizzato come caserma durante l'occupazione napoleonica di Roma (1808-1814), il convento fu definitivamente espropriato dallo Stato italiano dopo il 1870 e destinato a sede del Ministero delle poste e dei telegrafi e del Ministero della pubblica istruzione.\nAttualmente l'area esterna alla biblioteca casanatense - consistente nei palazzi San Macuto e della Minerva - \u00e8 occupata dal Polo bibliotecario parlamentare e da una comunit\u00e0 di frati domenicani, che hanno riottenuto una parte degli ambienti cenobitici."}
{"id": "365989", "revid": "125810711", "url": "https://it.wikipedia.org/wiki?curid=365989", "title": "Newcastle upon Tyne", "text": "Newcastle upon Tyne \u00e8 un distretto metropolitano con titolo di citt\u00e0 nella contea metropolitana di Tyne and Wear, in Inghilterra, nel Regno Unito.\nLa citt\u00e0 fu fondata in epoca romana con il nome di \"Pons Aelius\", e, anticamente, era nota con il nome \"Nuovo castello\"in italiano. Storicamente citt\u00e0 della contea di Northumberland, di cui fece parte fino al 1974, \u00e8 situata sulla riva nord del fiume Tyne a circa nove miglia dal Mare del Nord. La citt\u00e0 \u00e8 cresciuta come un importante centro per il commercio della lana e in seguito divenne una zona di estrazione del carbone. \nIl porto si \u00e8 sviluppato nel XVI secolo e, con i cantieri navali lungo il fiume, era tra i pi\u00f9 grandi centri di costruzione e di riparazione delle navi del mondo. Queste industrie hanno sperimentato a poco a poco una grave crisi e successivamente molte di esse furono condannate alla chiusura. La citt\u00e0 oggi \u00e8 in gran parte un centro commerciale e culturale, con una reputazione particolare per la vita notturna. Tra le sue icone principali ci sono la Newcastle Brown Ale, un famoso marchio di birra, il , una squadra che milita in Premier League, e il Tyne Bridge. Ha ospitato la pi\u00f9 popolare mezza maratona al mondo, la Great North Run, dal suo avvio nel 1981. La citt\u00e0 costituisce la maggior parte della conurbazione del Tyneside, che \u00e8 il sesto agglomerato urbano pi\u00f9 popoloso del Regno Unito.\nStoria.\nPeriodo romano.\nFu costruita con lo scopo principale di controllare l'immigrazione dalle terre a nord e le incursioni delle trib\u00f9 dei Pitti, come fortificazione in grado di resistere a una massiccia invasione.\nAnglosassoni e Normanni.\nDopo il ritiro graduale dei romani dalla Britannia, completato nel 410, la citt\u00e0 divenne parte dell'importante regno anglosassone di Northumbria, divenendo nota durante questo periodo come \"Monkchester\". Venne quasi totalmente distrutta dopo una serie di conflitti con i Dani e le devastazioni inflitte alla regione a nord del Tyne da Oddone di Bayeux dopo la ribellione del 1080 contro i Normanni. A causa della sua posizione strategica Roberto II, figlio di Guglielmo il Conquistatore vi costru\u00ec un castello di legno nel 1080; da quel momento in poi la citt\u00e0 divenne nota con il nome di \"Novus Castellum\" o \"Newcastle\".\nPeriodo medievale.\nDurante il medioevo Newcastle era la fortezza inglese pi\u00f9 settentrionale. Annessa inizialmente da Enrico II d'Inghilterra ricevette un nuovo statuto da Elisabetta I nel 1589. Una cinta muraria alta circa sette metri e mezzo venne costruita attorno alla citt\u00e0 durante il XIII secolo per difenderla dalle invasioni durante la guerra di frontiera contro la Scozia. Il re scozzese Guglielmo I venne imprigionato in citt\u00e0 nel 1174 ed Edoardo I trasport\u00f2 a sud la Pietra di Scone e William Wallace attraversando Newcastle. La citt\u00e0 venne difesa con successo contro gli scozzesi per ben tre volte durante il XIV secolo e venne innalzata al rango di County corporate con un proprio sceriffo da Enrico IV nel 1400.\nDal XVI al XIX secolo.\nDal 1530 un decreto reale ordin\u00f2 che tutte le spedizioni di carbone dalla zona del Tyneside partissero solamente dal Newcastle Quayside, il lungofiume di Newcastle, dando un monopolio assoluto nel commercio del carbone a un gruppo di borghesi cittadini conosciuti come Hostmen. Questo monopolio venne mantenuto nel tempo, favorendo la prosperit\u00e0 cittadina; allo stesso tempo rallent\u00f2 invece lo sviluppo di Sunderland, causando una rivalit\u00e0 tra Tyneside e Wearside tuttora esistente.\nNell'area di Sandgate, a est della citt\u00e0 e lungo la riva del fiume, risiedeva la comunit\u00e0 di artigiani abili nella costruzione delle chiglie delle imbarcazioni, inizialmente soprattutto chiatte utilizzate per trasportare il carbone lungo il fiume fino alle navi in attesa di trasportarlo sui mercati di Londra o di altre citt\u00e0. Nel 1636 circa 7.000 abitanti su 20.000 morirono durante un'epidemia di peste nera.\nDurante la guerra civile inglese Newcastle si schier\u00f2 a favore del re e nel 1644 venne presa d'assalto dagli alleati scozzesi di Oliver Cromwell, basati nella vicina Sunderland, favorevole invece ai parlamentari. Il re, per dimostrare la sua gratitudine alla citt\u00e0, le concesse il motto \"Fortiter Defendit Triumphans\" (\"Trionfante grazie a una forte difesa\"). Ironicamente, pochi anni dopo, tra il 1646 e il 1647, il re venne tenuto prigioniero dagli scozzesi proprio a Newcastle.\nNel XVIII secolo la citt\u00e0 si trovava al quarto posto per numero di volumi stampati dopo Londra, Oxford e Cambridge, e la Literary and Philosophical Society, fondata nel 1793, precedette di circa mezzo secolo la London Library con i suoi dibattiti e la sua fornita biblioteca. Newcastle divenne famosa anche come citt\u00e0 produttrice di vetro, in particolare di vetro Flint.\nLo sviluppo accelerato della citt\u00e0 fu dovuto soprattutto all'esportazione di carbone. Nel XIX secolo la cantieristica navale e la meccanica pesante acquistarono un peso preponderante nell'economia cittadina, rendendo Newcastle una delle citt\u00e0-guida della rivoluzione industriale in Inghilterra. A Newcastle e nelle vicinanze vennero sviluppate diverse innovazioni tra cui la lampada di Davy, la locomotiva Rocket, la lampada a incandescenza perfezionata da Joseph Wilson Swan e la turbina a vapore, che rivoluzion\u00f2 la navigazione moderna e la creazione di elettricit\u00e0 a basso prezzo. Nel 1882 le fu accordato il titolo di citt\u00e0.\nGeografia e clima.\nNewcastle \u00e8 situata nella regione inglese del Nord Est, nelle contee di Tyne and Wear e Northumberland. La citt\u00e0 sorge lungo la sponda settentrionale del fiume Tyne.\nIl clima a Newcastle \u00e8 di tipo temperato, con una temperatura mediamente pi\u00f9 alta rispetto ad altre localit\u00e0 alla stessa latitudine a causa dell'influenza della corrente del Golfo; la citt\u00e0 risulta essere una delle meno piovose del Regno Unito dal momento che \u00e8 soggetta al fenomeno dell'ombra pluviometrica causato dalla catena montuosa dei Pennini.\nDistretti e parrocchie.\nI distretti di Newcastle sono:\nLe parrocchie del distretto sono:\nInfrastrutture e trasporti.\nNewcastle \u00e8 servita da un aeroporto internazionale situato a circa 9,7\u00a0km a nord-ovest della citt\u00e0, nel sobborgo di Ponteland. L'aeroporto gestisce oltre cinque milioni di passeggeri l'anno, \u00e8 il decimo aeroporto per volume di traffico ed \u00e8 l'aeroporto regionale con la pi\u00f9 rapida crescita nel Regno Unito, ora in attesa di raggiungere i dieci milioni di passeggeri entro il 2016, e quindici milioni nel 2030. Al 2007 pi\u00f9 di novanta destinazioni sono disponibili in tutto il mondo.\nLa principale stazione ferroviaria della citt\u00e0 \u00e8 la Newcastle Central Station, situata lungo la East Coast Main Line e la Cross Country Route. La stazione \u00e8 stata inaugurata nel 1850 dalla Regina Vittoria.\nA Newcastle \u00e8 presente una ferrovia metropolitana, costituita da due linee, le quali nei pressi del centro cittadino corrono sottoterra. Questa ferrovia \u00e8 denominata metropolitana del Tyne and Wear e collega la citt\u00e0 all'aeroporto e alla vicina Sunderland.\nNella vicina cittadina di North Shields \u00e8 situato un terminal per navi passeggeri che permette alla citt\u00e0 di avere collegamenti con Amsterdam, Kristiansand, G\u00f6teborg, Stavanger, Haugesund e Bergen.\nLe autostrade che interessano Newcastle sono la A1, che attraversando da nord a sud la citt\u00e0 collega Edimburgo e Londra, la A19 per York, la A69 per Carlisle, la A167, denominata anche \"Grande Strada del Nord\", diretta a Gateshead e Durham e Darlington.\nAmministrazione.\nGemellaggi.\nNewcastle \u00e8 gemellata con:"}
{"id": "365991", "revid": "125848096", "url": "https://it.wikipedia.org/wiki?curid=365991", "title": "Diana Ross", "text": "Da sempre legata alla Motown, etichetta discografica di Detroit, debutt\u00f2 come cantante nel 1958 e dal 1960 fece parte del gruppo delle Supremes, con le quali in cinque anni raggiunse per dodici volte il primo posto nelle classifiche Billboard cantando in successi come \"Baby Love\", \"Stop! In the Name of Love\", \"You Can't Hurry Love\", \"You Keep Me Hanging On\", \"Love Child\" e \"Reflections\". Dal 1970 intraprese la carriera da solista che prosegu\u00ec con successo sino alla fine degli anni '90.\nNella sua lunghissima carriera ha tenuto pi\u00f9 di duemila concerti in ogni parte del mondo, cantando per Re, Regine e Capi di Stato e partecipando agli eventi pi\u00f9 importanti negli Stati Uniti d'America e nel resto del mondo.\nTra i suoi singoli ricordiamo \"Ain't No Mountain High Enough\" del 1970 (in seguito utilizzata nel film \"Il diario di Bridget Jones\"), \"Touch me in the morning\" del 1973 e \"You are everything\", cantato con Marvin Gaye sempre nel 1973 (anch'esso poi utilizzato nel film \"Il diario di Bridget Jones\"), \"Do You Know Where You're Going To\" del 1975 ed inclusa nel film \"Mahogany\" da lei interpretato e che nel 1976 arriva al primo posto nella Billboard Hot 100. Ed ancora \"Love Hangover\" del 1976 che arriva prima nella Billboard Hot 100 rimanendoci per due settimane, \"The boss\" del 1979, \"Upside Down\" del 1980, \"I'm Coming Out\" del 1980, \"Endless Love\" del 1981 (cantata con Lionel Richie), \"Muscles\" (scritta da Michael Jackson) del 1981, \"All of You\" con Julio Iglesias del 1984, \"Eaten alive\" del 1985, (cantata con Michael Jackson) e \"Chain Reaction\" sempre del 1985, \"When you tell me that you love me\" del 1991, \"Take higher\" del 1995, \"I Will Survive\" del 1996 (rifacimento del successo di Gloria Gaynor), \"Not over you yet\" del 1999 e \"I got a crush on you\" del 2005, con Rod Stewart.\nNell'ottobre 1993 il Guinness dei primati dichiara Diana Ross l'artista femminile di maggior successo del XX secolo per numero di dischi prodotti, circa 150, tra album e singoli, presenti nelle classifiche statunitensi ed inglesi. Nello stesso mese, per i suoi 30 anni di carriera, viene pubblicata la raccolta di successi, \"One woman - The Ultimate Collection\"; il Cd arriva al primo posto in classifica e vende, nella sola Gran Bretagna, copie, ottenendo quattro dischi di platino, mentre in Francia diventa disco d'oro, superando le copie vendute. Dopo 50 anni di carriera (1963-2013), solo in Inghilterra, Diana Ross ha realizzato 64 singoli e 48 album di successo; sempre in Inghilterra, la BPI, per Diana Ross ha prodotto le seguenti certificazioni: 9 dischi di platino, 19 dischi d'oro e 30 dischi d'argento.\nNelle classifiche USA dei singoli, Diana Ross raggiunge il record di 18 prime posizioni, sommando quelle conquistate con le \"Supremes\" e quelle da solista. \u00c8 inoltre l'unica cantante femminile ad aver ricevuto tre dischi di platino per i singoli, con \"Someday will be together\", disco di platino nell'agosto 1997, \"Endless Love\", nell'ottobre 1997 e \"I'm gonna make you love me,\" nell'agosto 1997. Inoltre, nel 1973, fu la prima cantante pop a portare al primo posto delle classifiche \"Lady sings the blues\", un album di musica jazz e blues, che rimase nelle classifiche statunitensi per oltre un anno e vendette, solo negli Stati Uniti, oltre 2 milioni di copie.\nNegli anni sessanta, come leader delle Supremes, Diana Ross, in fatto di popolarit\u00e0 e vendite di dischi, fu in competizione con i Beatles, inoltre il suo successo ha aperto la strada a quasi tutte le cantanti afro-americane R&amp;B e soul dei nostri giorni. \u00c8 l'unica artista femminile a possedere due stelle sulla Hollywood Walk of Fame, una come cantante solista, e l'altra come leader delle Supremes. Per quanto riguarda la sua carriera cinematografica, nel 1973 vinse un Golden Globe, e una nomination agli Oscar come migliore attrice per la sua interpretazione nel film, \"La signora del blues\".\nNel dicembre 2007, dalle mani di George W. Bush, riceve l'onorificenza \"John F. Kennedy Center for the Performing Arts\".\nLe canzoni di Diana Ross sono state spesso interpretate da altri cantanti: Jennifer Lopez ha ripreso \"Do You Know Where You're Going To\" e \"Promise me you'll try\" nel suo album d'esordio del 1998 \"On the 6\"; Mariah Carey ha ripreso, \"Do You Know Where You're Going To\" ed \"Endless Love\" con Luther Vandross; Whitney Houston ha ripreso, \"Home\", cantato alla televisione americana dalla Houston nel 1983 e \"Hold Me in your arms\" nel suo album di esordio del 1985. Riguardo all'album, \"Silk Electric\", Diana Ross chiese a Andy Warhol, per un compenso di dollari, di farle la foto per la copertina dell'album in questione. Warhol selezion\u00f2 una foto polaroid di Diana Ross, ne ritagli\u00f2 un primo piano e fece eliminare tutte le sfumature, lasciando solo i contrasti. Poi color\u00f2 il ritratto e il sottofondo, chiedendosi \u201c\"che colore dovevo usare per lei \u2013 mi chiedo se vuole essere nera o bianca\"\u201d come scrisse sul suo diario; infine la rese pallida enfatizzando per\u00f2 il rosso delle sue labbra.\nLa copertina pieghevole di questo disco offriva un'unica modalit\u00e0 espressiva, ma allo stesso tempo massimizzava lo spazio a disposizione per l'illustrazione. Con variazioni di colore, il famoso ritratto della Ross appare su tutti i quattro lati della copertina: un mezzo primo piano che mostra la spalla della cantante sulla copertina, poi un primo piano sulla copertina interiore e sul retro. Ha ispirato, nella scelta del nome, il trio femminile neozelandese, \"Diana Rozz\".\nBiografia.\nDiana Ross \u00e8 figlia di Ernestine (1916-1984), insegnante e di Fred Ross, Sr. (1920-2007), ex soldato dell'esercito statunitense. Diana non vide suo padre fino al suo ritiro dalla seconda guerra mondiale. Secondo la cantante, la madre l'aveva chiamata \"Diane\", ma per un errore sul certificato di nascita hanno scritto \"Diana\".. Ross voleva in realt\u00e0 diventare una stilista, ha infatti studiato design e come fare la sarta mentre studiava alla \"Cass Technical High School\" di Detroit. Nella sua tarda adolescenza ha lavorato ai Grandi magazzini Huston, e si \u00e8 diplomata nel 1962, un semestre prima dei suoi compagni di classe. I genitori di Diana hanno avuto un matrimonio difficile, e si sono lasciati all'inizio della sua adolescenza.\nCarriera musicale.\nAnni sessanta.\nNel 1959 Diana Ross cattur\u00f2 l'attenzione di Milton Jenkins, produttore dei \"The Primes\" , pi\u00f9 tardi conosciuti come, The Temptations. Jenkins volle un gruppo di vocalists per accompagnare i The Primes, e chiese alle giovanissime Florence Ballard e Mary Wilson di formare il gruppo, cos\u00ec nacquero, \"The Primettes\". Paul Williams, membro dei The Temptations, convinse la Ross ad arruolarsi alle Primettes, gi\u00e0 formato da Florence Ballard, Mary Wilson e Betty McGlow. Nel 1961, dopo aver sostituito Betty McGlow con Barbara Martin, il quartetto firm\u00f2 un contratto discografico con la Motown Records, e cambi\u00f2 nome per diventare \"The Supremes\"; fu Florence Ballard a scegliere il nome tra una rosa di nomi prescelti.\nLa versione inglese dell'album \"Meet the Supremes\" nel 1964 vende, nella sola Inghilterra, copie. Negli Stati Uniti vende oltre 2 milioni di copie, rimanendo nelle classifiche degli album Billboard per ben 85 settimane e diventando il 4\u00ba album pi\u00f9 venduto dell'anno. Da questo album vengono estratti i seguenti tre singoli: \"Where Did Our Love Go?\", \"Baby Love\" e \"Come See About Me\", che raggiunsero tutti e tre il 1\u00ba posto delle classifiche dei singoli della rivista \"Billboard\".\nNel 1969 esce l'album \"Diana Ross Presents the Jackson 5\", in cui Diana Ross introduce Michael Jackson ed i suoi fratelli per il debutto artistico dei Jackson Five.\nAnni settanta.\nNel gennaio 1970, con un concerto chiamato \"Farewell\" tenuto a Las Vegas, la Ross chiude il suo capitolo con le Supremes. L'album di debutto di Diana Ross, \"Diana Ross\", viene pubblicato nel maggio 1970 dalla Motown, e giudicato positivamente dalla critica, ottenendo un discreto successo nelle vendite con la posizione n\u00ba 19 della Billboard 200 e la n\u00ba 13 nel Regno Unito. Il singolo di lancio, \"Reach Out and Touch (Somebody's Hand)\", raggiunge la posizione n\u00ba 20 della Billboard Hot 100 e n\u00ba 33 nel Regno Unito. Il secondo singolo, \"Ain't No Mountain High Enough\", vende, solo negli Stati Uniti, copie, divenendo cos\u00ec disco d'oro, raggiungendo il primo posto della Billboard Hot 100 per tre settimane e la posizione n\u00ba 6 nel Regno Unito. Inoltre il singolo le fa guadagnare una nomina ai Grammy Award come migliore cantante femminile soul dell'anno.\nIl secondo album di Diana Ross, \"Everything Is Everything\", \u00e8 pubblicato nel settembre 1970, sempre dalla Motown. L'album \u00e8 valutato positivamente dalla critica; raggiunse la posizione n\u00ba 42 della Billboard 200 e la posizione n\u00ba 18 nelle classifiche del Regno Unito. L'unico singolo estratto, \"I'm Still Waiting\", \u00e8 pubblicato il 13 ottobre 1971 e raggiunse la posizione n\u00ba 63 della Billboard Hot 100 e la vetta nel Regno Unito.\nIl 14 agosto 1971 nasce la sua prima figlia, Rhonda Suzanne. Il terzo album di Diana Ross, \"Surrender\", viene pubblicato nel giugno 1971 dalla Motown e riscuote giudizi abbastanza positivi della critica. L'album ha raggiunto la posizione n\u00ba 56 della Billboard 200 e la n\u00ba 10 nel Regno Unito, in cui ottiene il disco d'argento. Il primo singolo, \"Remember Me\", \u00e8 pubblicato l'8 dicembre 1970 raggiungendo la posizione n\u00ba 16 della Billboard Hot 100 e vende, solo negli Stati Uniti, copie e la n\u00ba 7 nel Regno Unito. Il secondo singolo, \"Reach Out (I'll Be There)\" \u00e8 pubblicato il 24 aprile 1971 e raggiunge la posizione n\u00ba 29 della Billboard Hot 100 e vende, negli Stati Uniti, copie. Il terzo ed ultimo singolo omonimo, \"Surrender\" \u00e8 pubblicato il 6 luglio 1971 ed raggiunge la posizione n\u00ba 38 della Billboard Hot 100 e n\u00ba 10 nel Regno Unito, raggiungendo il record di quattro nei \"top 10\" in un solo anno nel Regno Unito.\nIl 29 ottobre 1972 nasce la sua seconda figlia, Tracy Joy. Il 9 novembre del 1972 viene pubblicato \"Lady Sings the Blues,\" colonna sonora di La signora del blues; l'album raggiunge immediatamente il primo posto della Billboard Hot 100 e vende, in solo otto giorni, copie e rimanendo in prima posizione anche la seconda settimana. In totale, solo negli Stati Uniti, vende oltre 2 milioni di copie e rimane in classifica per ben 54 settimane. Diviene la prima cantante pop a portare al primo posto delle classifiche USA un album di blues e jazz, \"Lady sings the blues\". Nel Regno Unito arriva solo al 50\u00ba posto della classifica ma diviene, comunque, disco d'oro. Sempre nello stesso anno, solo per il mercato europeo, viene pubblicata la raccolta \"Greatest Hits, Vol 1\", raggiungendo la posizione n\u00ba 23 nel Regno Unito, divenendo il disco di platino.\nIl 22 giugno 1973 esce \"Touch Me in the Morning\" che ottiene una critica molto buona. L'album raggiunge la quinta posizione della Billboard 200 e la n\u00ba 7 nel Regno Unito in cui diventa disco d'oro. Il singolo di lancio e unico singolo estratto, \"Touch Me in the Morning\", raggiunse la vetta della Billboard Hot 100 ottenendo il disco d'oro avendo venduto negli USA, al maggio 1973, e la posizione n\u00ba 9 nel Regno Unito. Quattro mesi pi\u00f9 tardi esce un nuovo album intitolato, \"Diana &amp; Marvin\", realizzato insieme a Marvin Gaye. Anche in questo caso, l'album ottiene delle recensioni positive dai critici musicali. L'album raggiunge la posizione n\u00ba 26 della Billboard 200 e posizione n\u00ba 5 nel Regno Unito, dove ottiene il disco d'oro. L'album \u00e8 promosso dal brano, \"You're a Special Part of Me\", pubblicato nel settembre 1973. Il singolo raggiunge la posizione n\u00ba 12 della Billboard Hot 100. Il secondo singolo, \"Don't Knock My Love\" \u00e8 pubblicato nel 1974 ed raggiunge la posizione n\u00ba 46 della Billboard Hot 100. In Europa viene pubblicato il singolo You Are Everything, sempre estratto dall'album Diana and Marvin, che raggiunge, in Inghilterra, il 5\u00ba posto delle classifiche e vende oltre copie e disco d'argento, mentre in Olanda raggiunge il 14\u00ba posto.\nIl 6 dicembre 1974 viene pubblicato il nuovo album, \"Last Time I Saw Him\" e in contemporanea il singolo omonimo, che vende, solo negli USA oltre copie. L'album \u00e8 stato valutato discretamente dalla critica e ha raggiunto la posizione n\u00ba 52 della Billboard 200 e la n\u00ba 41 nel Regno Unito. Il primo singolo raggiunge la posizione n\u00ba 14 della Billboard Hot 100 e n\u00ba 35 nel Regno Unito. Il secondo singolo ufficiale estratto \u00e8 \"Sleepin',\" pubblicato il 4 aprile 1974 e vende, negli USA, 46.162 copie raggiungendo la posizione n\u00ba 70 della Billboard Hot 100.\nIl terzo ed ultimo singolo, \"My Mistake (Was to Love You),\" per il mercato americano, \u00e8 stato pubblicato nel gennaio 1974 ed ha raggiunto la posizione n\u00ba 19 della Billboard Hot 100. In Brasile, tre, dei sei singoli estratti da questo album, \"My mistake (was to love you), Stop, Look, Listen (to your heart)\" con il titolo, \"Pare, Olhe, Escute\" e \"Pledging my love,\" entrano in classifica nel 1974.\nNel 1975 esce il film \"Mahogany\" con Anthony Perkins e Billy Dee Williams, ambientato nel mondo della moda e girato tra Roma e Chicago. Il tema conduttore del film, \"Do You Know Where You're Going To\", ottiene la nomination agli Oscar come miglior canzone, arriva al primo posto delle classifiche Stati Uniti e vende, solo negli Usa, oltre un milione di copie in poche settimane e diventa disco d'oro. Il 4 novembre 1975 nasce la sua terza figlia femmina, Chudney Lane. Nel marzo 1976 in collegamento da Amsterdam, si esibisce per la giuria degli Oscar eseguendo, \"Do You Know Where You're Going To\", brano per cui ha avuto la nomination agli Oscar come migliore canzone. \u00c8 la prima volta in assoluto che un cantante si esibisce via satellite. A settembre, la rivista Billboard la nomina \"la pi\u00f9 grande artista femminile del XX secolo\". Gli album, \"Diana Ross,\" e \"Greatest Hits vol. 2,\" in Inghilterra diventano disco d'oro.\nNel 1977 gli album, \"An Evening with Diana Ross\" e \"Baby it's me\", in Inghilterra diventano entrambi disco d'argento. Nel 1978 interpreta Dorothy Gale, nel rifacimento del film, \"The Wiz\", insieme ad un giovane, Michael Jackson. Partecipa alla colonna sonora del film, \"Grazie a Dio \u00e8 venerd\u00ec,\" con il brano \"Dance Loving, Living and Giving\". L'album vende oltre copie solo negli USA e diventa disco d'oro. Nel 1979 l'album, \"The Boss\" negli USA vende oltre copie e diventa disco d'oro.\nAnni ottanta.\nNel 1980 ha una breve relazione con Gene Simmons dei Kiss. Nello stesso anno l'album \"Diana\" ed i singoli \"Upside Down\", \"I'm Coming Out\" e \"My Old Piano\" giungono ai primi posti delle classifiche di tutto il mondo, ottenendo decine di dischi d'oro e di platino. Negli Stati Uniti l'album vende oltre un milione di dischi ed il singolo \"Upside Down\" in meno di un mese ne vende pi\u00f9 di 1 milione, balzando immediatamente al primo posto delle classifiche pop, disco e R&amp;B. In Gran Bretagna \"Upside Down\" vende oltre copie ottenendo il disco d'oro, mentre l'album vende oltre copie e diviene disco d'oro; anche in Francia il disco vende copie, in Italia ed in Australia copie ed ottiene 2 dischi di platino. Incide \"It's My Turn\", colonna sonora dell'omonimo film interpretato da Michael Douglas. Il singolo vende oltre di copie solo negli Usa.\nNel settembre 1981, Diana Ross incide l'album, \"Why Do Fools Fall In Love\" Sempre nel 1981 incide, assieme a Lionel Richie, \"Endless Love\", colonna sonora del film \"Amore senza fine\" di Franco Zeffirelli. Il singolo ottiene un grande successo rimanendo 9 settimane al primo posto delle classifiche Usa: vender\u00e0 oltre 2 milioni di singoli solo in questo paese, e sar\u00e0 certificato disco di platino. Nel resto del mondo il singolo vender\u00e0 un altro milione di copie, arrivando al primo posto in Canada, Sud Africa e Australia.\nAlla fine del 1981 Diana Ross decide di avere il controllo totale della propria carriera sotto ogni aspetto. Lascia la Motown per la Rca, che le offre un contratto record per l'epoca di venti milioni di dollari. Fonda diverse societ\u00e0: la \"Rtc Management Corporation\" per gestire gli affari e le finanze suoi e di altri artisti; la \"Diana Ross Production\", compagnia simile ala Rtc per i progetti discografici della Ross; la \"Rosstown Music\" e la \"Rossville Music\", due societ\u00e0 che pubblicano i suoi dischi, sotto l'ASCAP e la Bmi, rispettivamente; la \"Chodnee Inc,\" attraverso la quale la Ross controlla e gestisce i suoi tour; l'Anaid Film Productions, attraverso la quale produce, finanzia e gestisce miniserie televisive e variet\u00e0; la Jff Enterprises attraverso la quale ricerca, sviluppa e vende prodotti di moda e cosmetici.\nNel 1982 la canzone \"Endless Love\" ottiene la nomination agli Oscar come migliore canzone. A luglio ottiene la stella sull'Hollywood Walk of Fame, al numero dell'Hollywood Boulevard. Il 21 luglio 1983, nel Central Park a New York tiene il primo concerto pubblico all'aperto trasmesso in mondovisione, davanti a circa persone, concerto replicato il giorno successivo davanti ad una folla ancora pi\u00f9 numerosa. Nel gennaio 1985 partecipa alla registrazione di \"We Are the World\". A settembre, all'inizio del suo tour negli Stati Uniti, nella sola New York tiene 11 concerti consecutivi, tutti esauriti, al Radio City Music Hall. Nel novembre 1985 \u00e8 in Italia, in cui tiene per la prima volta dei concerti, a Roma, Firenze e Milano.\nIl 1\u00ba febbraio 1986 si sposa, per la seconda volta a Ginevra con l'armatore norvegese Arne N\u00e6ss. In Australia, il singolo, \"Chain Reaction\" rimane tre settimane consecutive al primo posto della classifica dei singoli, divenendo il singolo pi\u00f9 venduto dell'anno superando le copie e triplo disco di platino, raggiunge il primo posto della classifica anche in Nuova Zelanda, Irlanda ed Inghilterra. In quest'ultimo paese il singolo rimane per 3 settimane consecutive al 1\u00ba posto della classifica, vendendo oltre copie e ottenendo cos\u00ec il disco d'oro.\nIl 7 ottobre 1987 ad Oslo nasce il suo quarto figlio, il primo maschio dopo tre femmine, di nome Ross Arne. Nel 1988 incide la canzone \"If We Hold On Together\", scritta e musicata da James Horner, che fa parte della colonna sonora del film \"Alla ricerca della Valle Incantata\". Il singolo in Giappone rimane per 19 settimane consecutive al primo posto delle classifiche e vende oltre copie, ottenendo cos\u00ec quattro dischi di platino. Il 26 agosto 1988, sempre ad Oslo in Norvegia, nasce il suo quinto figlio, Evan Olav. Nel febbraio 1989 inizia il tour mondiale \"Working Overtime World Tour\", della quale filma il concerto tenuto all'Arena di Wembley a Londra.\nAnni novanta.\nNel marzo 1990 si esibisce da Los Angeles alla notte degli Oscar, cantando \"Over the Rainbow\". Ad ottobre incide \"No Matter What You Do,\" con Al B. Sure!. Nel febbraio 1991 presenta i Grammy, assieme a Phil Collins. Nel luglio 1990 inizia un tour di 15 mesi. In Giappone, l'album The Force Behind the Power vende oltre copie, ottenendo cos\u00ec il disco d'oro, mentre in Inghilterra supera le copie diventando cos\u00ec disco di platino. Il 23 dicembre 1992 tiene il concerto, \"Christmas in Vienna\", assieme a Pl\u00e1cido Domingo e Jos\u00e9 Carreras; l'omonimo CD vende oltre un milione di copie nel mondo.\nNel gennaio 1993 si esibisce a Washington per la cerimonia di insediamento di Bill Clinton alla Casa Bianca. Nel febbraio 1993, le ultime due sere, si esibisce come ospite d'onore del Festival di Sanremo; per partecipare al Festival, la Rai la paga 160 milioni di lire. Ad aprile, in Giappone viene pubblicato, \"When you dream\", un CD e libro per bambini, scritto dalla Ross. Il 3 giugno 1993, all'ONU, riceve il premio \"Global Youth Forum Award\". Ad ottobre, il Guinness dei primati la dichiara artista femminile di maggior successo del XX secolo per il numero di dischi (circa 150) avuti nelle classifiche inglesi ed americane; nello stesso mese, per i suoi 30 anni di carriera, viene pubblicata la raccolta di successi, \"One Woman - The Ultimate Collection\"; il Cd arriva al primo posto in classifica e vende, nella sola Gran Bretagna, copie, ottenendo quattro dischi di platino, mentre in Francia diventa disco d'oro, superando le copie vendute.\nNel febbraio 1994 viene insignita della cittadinanza onoraria di Cannes dal sindaco della citt\u00e0 Michel Moulliet, inoltre le viene conferito il titolo di commendatore per le Arti e le Scienze dal ministro della cultura francese Jacques Toubon. Infine le viene assegnato il premio Victoires de la musique dall'industria discografica francese per le sue vendite in Francia durante la sua lunga carriera. Le 13 date del tour europeo, \"Forever Diana - 30\u00ba Anniversary Tour,\" fanno il tutto esaurito, vendendo oltre biglietti; nella sola Londra, tiene cinque concerti consecutivi dal 29 giugno al 3 luglio 1994 alla Wembley Arena. Nel mese di luglio, con un grande concerto di apertura, inaugura i mondiali di calcio del 1994. Sempre nel 1994, la canzone \"Come See About Me,\" viene inserita nel film, \"Beverly Hills Cop III\".\nNel giugno 1995 si esibisce anche in Russia, a Mosca, tenendo due concerti tutto esaurito. Apre, al Wembley Stadium, a Londra, la finale di Rugby League tra Inghilterra ed Australia, evento seguito da 250 milioni di persone nel mondo. Nel gennaio 1996 si esibisce al Super Bowl XXX, lasciando lo stadio in elicottero, davanti ad oltre 146 milioni di telespettatori americani. Il 30 luglio 1996, nell'ambito delle manifestazioni per celebrare il anniversario della nascita dello Stato d'Ungheria, si esibisce davanti a circa persone allo stadio di Budapest, assieme a Pl\u00e1cido Domingo e Jos\u00e9 Carreras.\nIl 9 aprile 1998 si esibisce per la prima volta in Sudafrica, all'Mtn Sundrome di Johannesburg, davanti a persone. Tra il pubblico c'\u00e8 anche il presidente Nelson Mandela il quale la riceve privatamente il giorno seguente. La Ross si era sempre rifiutata negli anni precedenti di esibirsi in Sudafrica, per protesta contro le leggi razziali.\nAnni 2000.\nNel febbraio 2000 canta, \"If We Hold On Together\" alla cerimonia dei premi Naccp per Steven Spielberg. Ad aprile il canale VH1 trasmette il documentario \"Divas 2000: A Tribute to Diana Ross\", al quale partecipano Donna Summer, Mariah Carey, le Destiny's Child, RuPaul e Faith Hill tributandole un omaggio cantando sue canzoni. Il 21 settembre 2001, allo Shea Stadium di New York, canta \"God Bless America\", dopo la tragedia dell'11 settembre. Il 1\u00ba luglio 2002 Diana Ross si esibisce in Hyde Park a Londra, davanti a persone per il concerto \"Picnic in the Park\" in onore del Principe Carlo d'Inghilterra. Ad ottobre partecipa al ballo di beneficenza Dream Halloween, in cui viene venduta la bambola Diana Ross, creata da Bob Mackie, per dollari.\nNel 2003 le \u00e8 assegnato il premio \"Humanitarian Spirit Award\" dalla fondazione \"We are Family Foundation\". A marzo la \"National Association of Black Owned Broadcasters\" attribuisce a Diana Ross il premio \"Lifetime Archievement\". A settembre del 2003, a Londra, riceve il \"Legendary Female Award\", assegnato dalla Capital Gold. Nella votazione del pubblico inglese arriva davanti alle altre cantanti finaliste: Aretha Franklin, Madonna, Whitney Houston, Annie Lennox e Tina Turner. A dicembre la Mattel mette in vendita la bambola di Diana Ross, disegnata da Bob Mackie.\nNel gennaio 2004 muore in Sudafrica, in un incidente durante una scalata in montagna, il suo secondo ex marito, l'armatore norvegese Arne Naess, padre di Evan e Ross, due dei cinque figli di Diana, dal quale aveva divorziato nel 2000. A marzo inizia il tour europeo \"This Is It\", che registra il tutto esaurito e grandi consensi dalla stampa specializzata. Sempre nel 2004 \u00e8 l'unica donna nera ad essere presente nella lista delle donne pi\u00f9 \"glamour\" di tutti i tempi, stilata dalla rivista Harper's Bazaar.\nIl 15 gennaio 2005, assieme ad altri artisti, partecipa al concerto televisivo trasmesso dalla NBC, \"Tsunami aid: a concert of hope\", per raccogliere fondi per la Croce Rossa, a favore delle vittime dello tsunami che ha colpito l'Asia. A marzo il sindaco di Parigi Bertrand Delano\u00eb le conferisce la cittadinanza onoraria della citt\u00e0.\nNel 2006 il network TV Land nomina il concerto della Ross nel Central Park del 1983 come il pi\u00f9 grande evento musicale della storia della televisione americana; per l'occasione, Diana Ross si esibisce durante la cerimonia cantando un \"medley\" dei suoi pi\u00f9 grandi successi. Ad agosto, agli US Open di tennis, a New York, canta \"God bless America\". Beyonc\u00e9 inserisce nella scaletta del suo tour mondiale la canzone \"I'm Coming Out\" della Ross.\nNel gennaio 2007 esce in tutto il mondo il film \"Dreamgirls\", ispirato alla vita ed alla storia di Diana Ross &amp; the Supremes. Beyonc\u00e8 interpreta la figura della Ross. Nel cast, compaiono anche Eddie Murphy e Jamie Foxx. Sempre nel mese di gennaio, \u00e8 mentore della 7\u00aa edizione di American Idol; i dodici finalisti gareggiano cantando le canzoni della Ross. Nel mese di febbraio, assieme a Sharon Stone, Michael Bubl\u00e9, David Foster ed altri, si esibisce al \"Muhammad Al\u00ec Humanitarian Award,\" per raccogliere fondi a favore della lotta contro la malattia di Parkinson. A marzo si esibisce a Lagos, in Nigeria, per la 12\u00aa edizione di Thisday Awards 2007.\nNel gennaio 2008 si esibisce davanti a persone a Montego Bay in Giamaica nell'ambito del \"Giamaica Jazz &amp; Blues Festival\". A maggio si esibisce a New York al Radio City Music Hall, assieme a Patti LaBelle, Gladys Knight e Chaka Khan per il concerto di beneficenza \"Divas with Heart\". A dicembre, ad Oslo, tiene un concerto di 40 minuti per il premio Nobel per la pace, in cui ottiene una standing ovation a cui partecipano anche il Re di Norvegia Haakon Magnus e sua moglie Mette-Marit.\nNel gennaio 2009 tiene un concerto privato a Birmingham per \"Claire Johnson\", la seconda moglie di John Caudwell, proprietario di Phone 4u ed uno degli uomini pi\u00f9 ricchi della Gran Bretagna. La stampa inglese riporta che per 40 minuti di concerto la Ross sia stata pagata circa un milione di dollari. A ottobre, allo stadio Gelredome di Arnhem, per Symphonica in Rosso ha tenuto due concerti consecutivi \"sold out\", davanti ad oltre persone.\nIl 12 febbraio 2012, a Los Angeles, Diana Ross riceve il premio \"Grammy 2012\" alla carriera. Il 7 novembre 2012 si esibisce a Jodhpur, in India, davanti agli 80 esclusivi invitati per celebrare il 50\u00ba compleanno del magnate russo Vladislav Doronin. Alla fine dello spettacolo, a causa della forte umidit\u00e0, la Ross scivola sul palco e si frattura un'anca. Il 10 dicembre 2012, nonostante la frattura di un mese prima, si esibisce a Washington davanti al presidente Barack Obama per il tradizionale concerto di Natale alla Casa Bianca.\nIl 18 luglio 2013 si esibisce al Louvre di Parigi, per un concerto di beneficenza, davanti ad un pubblico selezionato di 240 persone. A novembre, la rivista \"People\" mette Diana Ross al primo posto, con 46 milioni di dollari guadagnati, nella classifica dei 100 artisti pi\u00f9 pagati al mondo.\nIl 3 luglio 2014 al \"Festival International de Jazz de Montr\u00e9al\" tiene due concerti e vince il \"Premio Ella Fitzgerald\" per il suo \"straordinario contributo al jazz contemporaneo \".\nNel 2021, a 15 anni dalle sue pi\u00f9 recenti pubblicazioni inedite, Ross torna in scena con il singolo \"Thank You\", che anticipa l'album omonimo.\nCarriera cinematografica.\nNel 1973 il film \"La signora del blues\" incassa oltre 25 milioni di dollari e guadagna 5 nomination agli Oscar; la Ross viene candidata come \"migliore attrice protagonista\". Anche la colonna sonora del film, da lei interpretata, ottiene una nomination. A maggio il film viene presentato fuori concorso al Festival di Cannes 1973. Sempre per il film \"La signora del blues\", la Ross viene nominata, in Inghilterra, come migliore attrice ai premi Bafta. Vince quindi il Golden Globe come migliore attrice protagonista.\nNel 1975 esce il film \"Mahogany\". A marzo del 1976, la Ross, da Amsterdam, canta via satellite per la giuria degli Oscar. Sempre nel mese di marzo, a Parigi, viene premiata dall'\"Accademia Francese di Arti cinematografiche\" con il C\u00e9sar, per \"l'eccellente continuit\u00e0, contributo ed impatto con il grande schermo\".\nNel 1978 il regista Sidney Lumet dirige un musical in chiave \"nera\" del \"Mago di Oz\"; Dorothy Gale \u00e8 interpretata da Diana Ross insieme ad un giovane Michael Jackson che interpreta lo Spaventapasseri.\nNel 1993 produce il film TV per la ABC \"Fuori dal buio,\" in cui interpreta una donna affetta da schizofrenia. Nel 1999 produce un altro film TV per la ABC, \"Il prezzo della gloria\" (\"Double Platinum\").\nPremi, onorificenze, primati e riconoscimenti.\n1970 Ottiene una nomination ai Grammy Award come migliore cantante femminile soul dell'anno per il singolo, \"Ain't no mountain high enough\".\n1970 Ottiene una nomination ai Grammy Award come migliore cantante femminile soul dell'anno per il singolo, \"Ain't no mountain high enough\".\n1972 Riceve una nomination agli Oscar nella categoria \"\"miglior attrice protagonista\" per il ruolo di Billie Holiday nel film La signora del blues. \u00c8 la prima artista nera ad apparire sulla copertina della rivista Rolling Stone. Ottiene una nomination ai NYFCC Awards, nella categoria \"miglior attrice protagonista\", sempre per il film, \"La signora del blues\".\n1973 viene candidata al Golden Globe per \"miglior attrice protagonista dell'anno\"\" sempre per il film \"La signora del blues\".\n1974 Riceve una nomination ai BAFTA come migliore attrice per il film, \"La signora del blues\".\n1976 Viene proclamata da Billboard Female Entertainer of the XX Century cio\u00e8 \" La pi\u00f9 grande artista femminile del XX secolo \".\n1978 Per il suo show, An Evening with Diana Ross, vince un Tony Award.\n1979 Ottiene una nomination ai Saturn Award come miglior attrice per il film, The Wiz.\n1982 A luglio, ottiene la prima stella sull'Hollywood Walk of Fame. \u00c8 l'unica donna ad avere due stelle sulla Walk of Fame. Riceve una nomination ai Juno Awards, nella categoria \"\"miglior canzone internazionale dell'anno\" per il singolo, Endless Love in duetto con Lionel Richie.\n1993 Il \"Guinness dei primati\" la dichiara \"l'artista femminile di maggior successo di tutti i tempi\"\", per il numero di album e di singoli entrati nelle classifiche degli Stati Uniti e del Regno Unito. In quest'ultima Nazione, risulta la cantante femminile con il maggior numero di album entrati nelle classifiche; sempre nel Regno Unito, ha ricevuto 9 dischi di platino, 20 dischi d'oro e 31 dischi d'argento. Diana Ross ha venduto oltre 200 milioni di dischi in tutto il mondo.\n1994 Diana Ross &amp; The Supremes ricevono la stella sull'Hollywood Walk of Fame.\n1995 Riceve una nomination ai Golden Globe, come miglior attrice per il film TV Out Of Darkness e vince un \"Soul Train Lifetime Archievement Award\" come riconoscimento alla sua carriera.\n1996 Dalle mani del principe Alberto II di Monaco riceve il premio World Music Award \"Lifetime Archievement\".\n1998 Vince il premio \"Songwriters Hall of Fame Hitmaker Award\".\n2007 A maggio, vince il BET \"Lifetime Achievement Award\", mentre a dicembre riceve il Premio John F. Kennedy.\n2012 Il 12 febbraio, a Los Angeles, riceve il Grammy Lifetime Achievement, cio\u00e8 il Grammy Award alla carriera.\n2014 Il 3 luglio 2014 al Festival International de Jazz de Montr\u00e9al tiene due concerti e vince il \"Premio Ella Fitzgerald\" per il suo \"straordinario contributo al jazz contemporaneo\".\n2017 Il 19 novembre, a Los Angeles, Diana Ross riceve un \"American Music Award Lifetime Achievement\" (cio\u00e8 il premio alla carriera).\nIn totale, Diana Ross ha ricevuto 16 nomination e 8 vittorie agli \"American Music Awards\" e 12 nomination ai Grammy Awards.\n2018 Il 20 gennaio 2018, \"Ain't No Mountain High Enough 2017\" arriva al primo posto della \"Billboard\u2019s Dance Club Songs chart\" (la classifica di Billboard dei dischi dance pi\u00f9 venduti e ballati in USA). Questo classico \u00e8 stato remixato, tra gli altri, da StoneBridge, Eric Kupper e Country Club Martini Crew ed \u00e8 contenuto nella raccolta di Diana Ross \"Diamond Diana: The Legacy Collection (2017)\".\nIl 4 agosto 2018, con il remix \"I'm Coming Out/Upside Down 2018\" (remixato da Eric Kupper, Chris Cox e StoneBridge), Diana Ross \u00e8 nuovamente al primo posto della \"Billboard\u2019s Dance Club Songs chart\". Diana Ross stabilisce un nuovo primato: all'et\u00e0 di 74 anni, diventa la cantante pi\u00f9 anziana ad avere una hit numero 1 nelle classifiche di Billboard."}
{"id": "365994", "revid": "287204", "url": "https://it.wikipedia.org/wiki?curid=365994", "title": "Giacomo Durazzo", "text": ""}
{"id": "365998", "revid": "17654", "url": "https://it.wikipedia.org/wiki?curid=365998", "title": "Doki Doki Panic", "text": ""}
{"id": "366033", "revid": "339392", "url": "https://it.wikipedia.org/wiki?curid=366033", "title": "Grigori Rasputin", "text": ""}
{"id": "366035", "revid": "188323", "url": "https://it.wikipedia.org/wiki?curid=366035", "title": "200 metri", "text": ""}
{"id": "366038", "revid": "188323", "url": "https://it.wikipedia.org/wiki?curid=366038", "title": "400 metri", "text": ""}
{"id": "366045", "revid": "4711", "url": "https://it.wikipedia.org/wiki?curid=366045", "title": "Stato Libero Irlandese", "text": ""}
{"id": "366046", "revid": "4711", "url": "https://it.wikipedia.org/wiki?curid=366046", "title": "Stato libero d'Irlanda", "text": ""}
{"id": "366054", "revid": "467420", "url": "https://it.wikipedia.org/wiki?curid=366054", "title": "Lucio Massari", "text": "Biografia.\nFu allievo di Bartolomeo Passarotti, dal quale prese inizialmente lo stile manieristico ma guard\u00f2 anche al classicista Bartolomeo Cesi. Alla morte del Passarotti, avvenuta nel 1592, entra, a Bologna, nell'Accademia degli Incamminati dei Carracci e viene influenzato dal preciso trattamento dello spazio e delle forme di Annibale Carracci, come mostra il suo affresco \"Cristo inchiodato alla croce\" del 1600, nell'Oratorio di San Colombano, a Bologna, di chiarezza compositiva neo-quattrocentesca, mentre la pala della \"Madonna e santi\", del 1603, nella chiesa bolognese di Santa Maria dei Poveri, guarda esplicitamente a Raffaello. \nNel 1604 \u00e8 tra i collaboratori di Ludovico Carracci nella decorazione del chiostro di San Michele in Bosco, a Bologna, e si adegua allo stile pi\u00f9 severo di Ludovico. \nDel 1607 \u00e8 la \"Visitazione\" della chiesa di Santa Caterina a Bologna, ispirata ad Annibale. Nello stesso anno collabora con Lionello Spada e Francesco Brizio alla decorazione di Palazzo Bonfioli, con affreschi di \"Storie romane\" e dell'Oratorio della Trinit\u00e0 a Pieve di Cento. \n\u00c8 a Roma verso il 1610 e la frequentazione con il Domenichino lo spinge a sviluppare composizioni classicamente composte, con chiaro trattamento spaziale, come il \"Trionfo di Davide\" \u2013 nella Galleria Pallavicini, a Roma - e nella decorazione della Cappella delle Reliquie della Certosa del Galluzzo, presso Firenze, ove nel 1612 completa gli affreschi lasciati incompiuti nel 1597 da Bernardino Poccetti: il suo \"Martirio di san Lorenzo\" richiama le \"Storie di san Nilo\" del Domenichino, dell'Abbazia di San Nilo a Grottaferrata, mentre la \"Strage degli Innocenti\" si rif\u00e0 all'omonima opera famosa di Guido Reni. \nNuovamente a Bologna dal 1614, compone \"Il ritorno del figliol prodigo\" della Pinacoteca Nazionale di Bologna, la \"Madonna col Bambino e santi\" della chiesa dei Serviti a Rimini, il \"Noli me tangere\" della chiesa bolognese dei Celestini, la \"Madonna e santi\" in quella di San Benedetto fino al \"San Gaetano\" nella chiesa di San Bartolomeo, nel 1630, che indicano la sua adesione a un composto e semplice classicismo.\nCollegamenti esterni.\nIl quadro di Lucio Massari (1569-1633)."}
{"id": "366055", "revid": "486946", "url": "https://it.wikipedia.org/wiki?curid=366055", "title": "ENPA", "text": ""}
{"id": "366059", "revid": "4711", "url": "https://it.wikipedia.org/wiki?curid=366059", "title": "Nord Carolina", "text": ""}
{"id": "366060", "revid": "4711", "url": "https://it.wikipedia.org/wiki?curid=366060", "title": "Sud Carolina", "text": ""}
{"id": "366061", "revid": "78273", "url": "https://it.wikipedia.org/wiki?curid=366061", "title": "Oddone di Parigi", "text": ""}
{"id": "366062", "revid": "271907", "url": "https://it.wikipedia.org/wiki?curid=366062", "title": "Presidente dell'Unione Sovietica", "text": ""}
{"id": "366063", "revid": "6066", "url": "https://it.wikipedia.org/wiki?curid=366063", "title": "Arnulfo di Carinzia", "text": ""}
{"id": "366070", "revid": "4711", "url": "https://it.wikipedia.org/wiki?curid=366070", "title": "Leggi del movimento dei pianeti di Keplero", "text": ""}
{"id": "366071", "revid": "767487", "url": "https://it.wikipedia.org/wiki?curid=366071", "title": "Easy Rider - Libert\u00e0 e paura", "text": "Easy Rider - Libert\u00e0 e paura (\"Easy Rider\") \u00e8 un film del 1969 diretto e interpretato da Dennis Hopper (Billy); con Peter Fonda (Wyatt, detto \"Capitan America\") e Jack Nicholson (George Hanson); narra il viaggio attraverso gli Stati Uniti d'America da Los Angeles alla Louisiana di due motociclisti sui loro chopper, in totale libert\u00e0. Nel 2012 \u00e8 uscito il prequel \"\".\nRilevanza cinematografica.\nConsiderato da molti critici il film simbolo della Nuova Hollywood, ha vinto il premio per la miglior opera prima al 22\u00ba Festival di Cannes e ha guadagnato due nomination all'Oscar come miglior sceneggiatura e miglior attore non protagonista (Jack Nicholson). Nel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito all'ottantottesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito all'ottantaquattresimo posto.\nFilm molto importante, si inserisce nel contesto culturale del sessantotto, cultura di controtendenza e voglia di evasione - libert\u00e0 da una piatta societ\u00e0 medio-borghese. Il tema del viaggio percorre e traccia le linee generali del film: da molti critici \u00e8 infatti considerato il \"road movie\" per eccellenza ed \u00e8 indubbiamente il film \"su due ruote\" pi\u00f9 celebre in assoluto.\nIl film esprime chiaramente la cultura del mondo hippie di fine anni sessanta: i protagonisti sono malvisti dalla gente comune per il loro aspetto, il loro modo di vestire, di vivere e di comportarsi, pur essendo persone non violente che vanno per la loro strada senza creare fastidi. Particolarmente apprezzata la fotografia e i relativi paesaggi, in particolare le ambientazioni nelle zone desertiche del Sud statunitense, che restano impresse negli occhi dello spettatore; da segnalare anche le immagini psichedeliche, tipiche del periodo, durante la visita di New Orleans. A livello visivo \u00e8 fondamentale anche la carrellata di veri disegni eseguiti da detenuti del carcere che compare in una scena del film.\nImportante anche la colonna sonora, composta da canzoni rock del periodo fine anni sessanta (soprattutto la celeberrima \"Born to Be Wild\" degli Steppenwolf), diventata un disco di grande successo che si tramanda tra le generazioni. Molti dei brani della colonna sonora sono stati raccolti nell'album dei The Byrds \"Ballad of Easy Rider\".\nTrama.\nWyatt e Bill, dopo avere trasportato un carico di cocaina dal Messico agli Stati Uniti, investono parte del guadagno in due motociclette nuove con l'intenzione di attraversare il paese, dalla California a New Orleans, per andare a vedere il carnevale.\nLungo il percorso vivranno alcune esperienze con persone incontrate casualmente: il primo incontro avviene con un hippy, al quale danno un passaggio e insieme al quale trascorreranno una notte intorno al fuoco e il giorno dopo con la sua gente in una comune, conoscendo anche due ragazze con cui passeranno ore liete in una sorgente calda.\nRipartiti, giungono in una cittadina dove si aggregano con le moto a una parata senza il permesso delle autorit\u00e0, per cui vengono arrestati; in cella fanno la conoscenza di un giovane avvocato alcolizzato, George, il quale, grazie all'influenza del nome di suo padre, riuscir\u00e0 a farli uscire con solo una multa, sottolineando che solo grazie alla sua presenza i due hanno evitato di essere rasati. George decide di unirsi a loro per arrivare a New Orleans e recarsi in un bordello di sua conoscenza, provando lungo la strada anche l'esperienza della marijuana, fino a quel momento a lui sconosciuta. Ma fermatisi in un paese per ristorarsi, vengono indotti ad allontanarsi dalla manifesta ostilit\u00e0 degli abitanti. La stessa sera vengono da loro aggrediti nel sonno e George viene ucciso.\nSconvolti dall'accaduto, i due decidono di non cambiare i loro programmi e, giunti a New Orleans, nel locale indicato dall'amico \"noleggiano\" due ragazze, con le quali, dopo avere passeggiato per le strade in festa, si recano in un cimitero dove tutti insieme si dividono un acido, il cui effetto per\u00f2 non sar\u00e0 piacevole per nessuno dei quattro, facendo riaffiorare alcuni dei problemi pregressi di ciascuno.\nRipartiti per continuare il viaggio verso la Florida, Wyatt e Bill, lungo la strada, vengono affiancati da un furgone con a bordo due persone simili nell'atteggiamento a quelli che li avevano aggrediti. Dopo avere provocato Billy, uno dei due, forse inavvertitamente, gli spara; Wyatt dice di correre a cercare aiuto e contemporaneamente il furgone torna indietro, ma non per prestare soccorso; il fucile spunta ancora dal furgone e Wyatt viene colpito e muore. La moto di Capitan America prende fuoco accanto al corpo senza vita di Wyatt; una ripresa aerea della scena sancisce la tragica fine di questa avventura.\nColonna sonora.\nSecondo alcune fonti, inizialmente Hopper non aveva pianificato un vero commento sonoro per il film, limitandosi a montare i suoi brani preferiti, scelti tra quelli trasmessi alla radio in quell'epoca (1968). Successivamente propose a Crosby, Stills, Nash &amp; Young di scrivere le musiche appositamente per la pellicola, ma sulla decisione finale esistono due versioni contrastanti: secondo la prima il regista stesso sostenne che alla fine prefer\u00ec tornare sui suoi passi per questioni di gusto personale, per la seconda fu la produzione ad imporre il mantenimento della selezione iniziale.\nIn seguito all'inaspettato successo al botteghino del film nell'estate del 1969, la ABC/Dunhill Records decise di pubblicarne ufficialmente la colonna sonora. La soundtrack (cod. matr. DSX 50063) omette per\u00f2 la celebre versione di \"The Weight\" dei The Band, perch\u00e9 la Capitol Records non ne concesse i diritti legali; l'originale fu quindi sostituito da un rifacimento abbastanza simile ad opera del gruppo statunitense Smith.\nAltri brani non inclusi nel disco sono \"Let's Turkey Trot\" di Little Eva e \"Flash, Bam, Pow\" degli Electric Flag, gi\u00e0 facente parte della del film \"Il serpente di fuoco\" (tit. or. \"The Trip\") di Roger Corman. Quest'ultima composizione, scritta da Mike Bloomfield e ribattezzata appunto \"Easy Rider\", fu successivamente inserita in \"A Long Time Comin, il secondo album del gruppo del celebre chitarrista blues; nel 1995 una versione estesa della stessa fu inclusa nella raccolta postuma '.\nRestauri.\nIl film \u00e8 stato restaurato nel 2019 in 4K da Sony Pictures Entertainment in collaborazione con la Cineteca di Bologna presso i laboratori L'Immagine Ritrovata, Chace Audio e Deluxe Audio e Roundabout Entertainment."}
{"id": "366073", "revid": "4711", "url": "https://it.wikipedia.org/wiki?curid=366073", "title": "IV sec a.C.", "text": ""}
{"id": "366078", "revid": "1565034", "url": "https://it.wikipedia.org/wiki?curid=366078", "title": "Gioacchino La Lomia", "text": "Il 23 aprile 2002 San Giovanni Paolo II lo ha proclamato venerabile.\nBiografia.\nNato a Canicatt\u00ec da don Nicol\u00f2 e da donna Eleonora, dei baroni La Lomia, fu battezzato con il nome di Gaetano. Entr\u00f2, nel 1852, nella famiglia dei Cappuccini a Palermo con il nome di Gioacchino Fedele e fu ordinato sacerdote nel 1855.\nMissionario apostolico nella foresta amazzonica del Brasile per dodici anni, fonda, insieme ad altri confratelli, ben tredici villaggi, dedicandosi all'evangelizzazione e alla promozione umana e culturale. Rientrato in Italia nel 1880, fonda il convento dei cappuccini di Canicatt\u00ec annesso alla chiesa della Madonna della Rocca.\nPovero tra i poveri, fu celebre per i miracoli attribuiti alla sua intercessione. La sua umilt\u00e0 e il suo carisma furono riconosciuti da molti siciliani e dall'imperatore Pietro II del Brasile, di cui divenne confessore.\nCulto.\nLa devozione per padre Gioacchino \u00e8 molto diffusa in modo particolare a Canicatt\u00ec, sua citt\u00e0 natale, ma anche in altri comuni vicini.\nIl processo di beatificazione ebbe inizio nel 1928 nella diocesi di Agrigento e da quel momento padre Gioacchino assunse il titolo di Servo di Dio; l'arcivescovo Giovanni Battista Peruzzo supervision\u00f2 la fase informativa dell'inchiesta diocesana dal 1949 fino alla sua chiusura, nel 1951. I documenti e le altre informazioni raccolte furono inviati dalla diocesi alla Congregazione dei Riti, ma la causa rimase bloccata per un po' di tempo fino a quando la Congregazione per le Cause dei Santi inizi\u00f2 ad analizzare i documenti e, il 26 aprile 1985, rese valido il processo informativo.\nIl 23 aprile 2002, nella Sala Clementina del Vaticano, Giovanni Paolo II lo ha proclamato Venerabile.\nNella musica e nella letteratura.\nNel 1970 fu scritto il libro \"Padre Gioacchino La Lomia. Vita - Apostolato - Miracoli\" dal canicattinese Pietro Candiano, pubblicato dall'ATEC (Azienda Tipografica Editoriale Canicattinese).\nAll'incirca nello stesso periodo venne registrata in Sicilia, dall'orchestra diretta dal Maestro Giuseppe Buttic\u00e8 e con la voce di Cesare d'Ambra, \"la Canzone di Padre Gioacchino\". \nNel 2012 Gaetano Augello ha pubblicato una biografia dal titolo \"Gioacchino La Lomia - Il frate degli ultimi\" presso le Edizioni Cerrito di Canicatti'.\nCuriosit\u00e0.\nIl barone Agostino La Lomia era nipote di padre Gioacchino."}
{"id": "366080", "revid": "125800772", "url": "https://it.wikipedia.org/wiki?curid=366080", "title": "Primo ministro del Regno Unito", "text": "Il primo ministro del Regno Unito di Gran Bretagna e Irlanda del Nord (in \"Prime Minister of the United Kingdom of Great Britain and Northern Ireland\") \u00e8 il capo del governo del Regno Unito ed esercita alcune delle funzioni storicamente affidate al monarca che \u00e8 il capo dello Stato. In particolare, i suoi poteri discendono dalla \"Royal Prerogative\" (1655), e formalmente il primo ministro agisce \"on the advice\" (su consiglio) del sovrano (\u00e8 questa la formula ufficiale). Ricopre la carica, ormai solo simbolica, di Primo Lord del Tesoro ed \u00e8, pertanto, membro del Consiglio Privato.\nFunzioni.\nIl sistema costituzionale britannico, pur essendo basato sulla \"common law\", \u00e8 estremamente rigido e la sua prassi \u00e8 ormai da secoli consolidata. Il primo ministro designato \u00e8, infatti, quasi automaticamente il leader del partito uscito vincitore dalle elezioni - anche se il monarca ha qualche potere discrezionale circa la formazione e la nomina del gabinetto (similmente a un presidente della repubblica, in quanto entrambi sono capi di Stato. Il potere esercitato \u00e8 dunque una moral suasion) - salvi i casi di \"hung Parliament\", ossia di mancanza di un partito espressivo della maggioranza assoluta dei seggi alla Camera dei comuni, nei quali la nomina a primo ministro ricadr\u00e0 comunque, verosimilmente, sul capo del partito di maggioranza relativa, semprech\u00e9 una diversa personalit\u00e0 non offra garanzie maggiori di riuscire a formare una maggioranza in Parlamento in grado di sostenere un governo, mettendo d'accordo due o pi\u00f9 partiti.\nLa prassi \u00e8 assai consolidata anche quando il primo ministro d\u00e0 le dimissioni prima della scadenza naturale del mandato, di solito di cinque anni e un mese (evento verificatosi sempre negli ultimi decenni con Harold Wilson, Margaret Thatcher e Tony Blair che furono sostituiti rispettivamente da James Callaghan, John Major e Gordon Brown). In questo caso \u00e8 automatico il passaggio di consegne tra il leader di partito uscente e quello entrante rendendo cos\u00ec inscindibile il ruolo di primo ministro con quello di capo del partito. Anche in questo caso, per\u00f2, il monarca pu\u00f2 decidere di nominare un primo ministro che non sia il nuovo leader del partito di maggioranza anche se ci\u00f2 si \u00e8 verificato solo in una occasione quando Elisabetta II volle imporsi per la nomina del conservatore Alec Douglas-Home conte di Home a premier, dopo le dimissioni di Harold Macmillan.\nIl primo ministro e il governo che guida (\"the cabinet\") sono responsabili di fronte al parlamento del quale sono, per moderna convenzione, membri. Primo ministro dal 24 luglio 2019 \u00e8 Boris Johnson, del Partito Conservatore, succeduto a Theresa May."}
{"id": "366083", "revid": "4711", "url": "https://it.wikipedia.org/wiki?curid=366083", "title": "Guerra delle Falklands", "text": ""}
{"id": "366097", "revid": "33921", "url": "https://it.wikipedia.org/wiki?curid=366097", "title": "Brenva", "text": ""}
{"id": "366099", "revid": "125694927", "url": "https://it.wikipedia.org/wiki?curid=366099", "title": "Armata Rossa Giapponese", "text": "L'Armata Rossa Giapponese (ARG, \u65e5\u672c\u8d64\u8ecd, Nihon Sekigun, anche Brigata Internazionale Anti Imperialista, Nippon Sekigun, Nihon Sekigun, la Brigata della Guerra Santa e il Fronte Democratico contro la Guerra) era un gruppo terroristico fondato da Fusako Shigenobu negli anni '70 del XX secolo in Libano. Il gruppo era composto da militanti comunisti giapponesi.\nStoria.\nFormatosi nel febbraio 1971, dopo il distacco dalla Lega Comunista Giapponese - Fazione dell'Armata Rossa. Il gruppo ha avuto circa 400 membri, e ci\u00f2 per alcuni ha rappresentato uno dei pi\u00f9 conosciuti gruppi armati di sinistra nel mondo. L'ARG ha stretti legami con il Fronte Popolare per la Liberazione della Palestina. Dai primi anni '80 l'ARG smise le attivit\u00e0 in Giappone e dipese dal Fronte Nazionale per i finanziamenti, l'addestramento ed il rifornimento di armi. L'organizzazione venne sciolta il 14 aprile 2001.\nIdeologie ed obiettivi.\nGli obiettivi del GRA erano di rovesciare la monarchia giapponese ed iniziare una rivoluzione mondiale.\nMembri.\nIl governo giapponese spera di ottenere prima o poi l'estradizione di numerosi altri membri dalla Corea del Nord, che ha garantito loro l'asilo politico. Questa richiesta \u00e8 una delle molte ragioni che ostacolano l'allaccio di relazioni diplomatiche tra Pyongyang e Tokyo.\nLe attivit\u00e0.\nDurante gli anni '70 e '80 l'ARG ha compiuto numerose azioni in giro per il mondo tra cui:"}
{"id": "366102", "revid": "37618", "url": "https://it.wikipedia.org/wiki?curid=366102", "title": "Alcestide", "text": ""}
{"id": "366106", "revid": "171091", "url": "https://it.wikipedia.org/wiki?curid=366106", "title": "Ghiacciaio del Miage", "text": "Il ghiacciaio del Miage (pron. fr. : - in francese, \"glacier du Miage\") \u00e8 un ghiacciaio della Valle d'Aosta che si origina e scende dal Monte Bianco. Si trova nella parte alta della val Veny.\nCaratteristiche.\n\u00c8 lungo pi\u00f9 di 10\u00a0km e si estende per 1100 ettari.\nPrende forma dal ghiacciaio di Bionnassay e lungo la sua discesa viene alimentato dal ghiacciaio del D\u00f4me e dal ghiacciaio del Monte Bianco.\nLa parte alta del ghiacciaio \u00e8 solcata da crepacci e serraccate; la parte inferiore \u00e8 completamente ricoperta da detriti.\nIl ghiacciaio del Miage \u00e8 il pi\u00f9 grande ghiacciaio nero (o \"debris covered glacier\") delle Alpi Italiane e vede poco meno di 5\u00a0km\u00b2 della sua lingua di ablazione ammantati da detrito roccioso con spessori da metrici a centimetrici. Il ghiacciaio, coperto da detriti dai 1800\u00a0m della fronte sino ad oltre 2400\u00a0m di quota \u00e8 stato oggetto di diversi studi recenti volti a caratterizzarne la copertura detritica (conseguente soprattutto ai frequenti crolli in roccia delle pareti incassanti accentuati dai processi di degradazione fisica quali crioclastismo e termoclastismo) e a descrivere tutti quei processi e fenomeni influenzati dalla presenza del detrito sopraglaciale. Tra questi la fusione del ghiaccio che grazie alla copertura detritica vede una estrema variabilit\u00e0 a parit\u00e0 di quota. Va infatti considerato che il detrito roccioso se presente in spessore superiore a quello definito \"critico\" \u00e8 in grado di limitare intensit\u00e0 e velocit\u00e0 dell'ablazione, in caso contrario (ovvero se lo spessore del detrito \u00e8 inferiore al valore critico da determinare sperimentalmente su ciascun ghiacciaio nero studiato e dipendente da litologia, porosit\u00e0 e granulometria) la fusione avviene molto pi\u00f9 rapidamente. Quando il detrito sopraglaciale \u00e8 sufficientemente stabile \u00e8 possibile che esso costituisca anche un substrato per lo sviluppo di comunit\u00e0 animali e vegetali.\nAccesso.\nIl ghiacciaio si raggiunge da Courmayeur percorrendo la Val Veny in macchina; lasciata la macchina, si continua su un facile sentiero su strada asfaltata fino ad un ponte. Da l\u00ec si prosegue verso destra per pochi minuti.\nLago del Miage.\nSulla destra idrografica del Ghiacciaio del Miage \u00e8 localizzato l'omonimo lago (a quota 2020\u00a0m s.l.m. circa), caratterizzato, almeno negli ultimi due secoli, da un particolare fenomeno che attira curiosi e turisti: il distacco di iceberg e il crollo repentino di grandi blocchi che rovinano dalla falesia di ghiaccio costituente la parte terminale del ghiacciaio, quella che si affaccia direttamente sul lago.\nRifugi.\nIl ghiacciaio costituisce il punto di accesso al rifugio Francesco Gonella ed al rifugio Durier (dal versante italiano)."}
{"id": "366107", "revid": "122599961", "url": "https://it.wikipedia.org/wiki?curid=366107", "title": "Super Mario All-Stars", "text": "Super Mario All-Stars, conosciuto in Giappone con il titolo di Super Mario Collection (\u30b9\u30fc\u30d1\u30fc\u30de\u30ea\u30aa\u30b3\u30ec\u30af\u30b7\u30e7\u30f3), \u00e8 un videogioco sviluppato e pubblicato da Nintendo per Super Nintendo Entertainment System nel 1993. Contiene i remake di \"Super Mario Bros.\", \"Super Mario Bros. 2\" (nome giapponese: \"Super Mario USA\"), \"Super Mario Bros. 3\" e \"\" (nome giapponese: \"Super Mario Bros. 2\"); dopo quest'ultimo, \"All-Stars\" \u00e8 il titolo SNES con maggior successo di vendite.\n\"Super Mario All-Stars\" fu uno dei primi remake. La grafica fu ricolorata e aggiornata per il Super Famicom/SNES, e molti bug presenti nelle versioni originali furono eliminati. Inoltre fu aggiunta a tutti i giochi la possibilit\u00e0 di salvare il gioco. \"Super Mario Bros.: The Lost Levels\" \u00e8 la versione Super Famicom/SNES del videogame giapponese \"Super Mario Bros. 2\", che usc\u00ec in origine su NES in Giappone nel 1986.\nAltre versioni.\n\"Super Mario All-Stars + Super Mario World\".\nPubblicata nel dicembre 1994 in America ed Europa (sempre per SNES), contiene anche \"Super Mario World\" (sia integrato nella cartuccia \"All-Stars\" che in una separata). Nonostante sembri quasi identica alla versione originale del 1990, apporta delle modifiche minime (vedi sotto).\n\"Super Mario All-Stars 25th Anniversary Edition\".\nIn occasione dei 25 anni di \"Super Mario Bros.\", il 21 ottobre 2010 la compilation fu convertita per Wii. Contiene gli stessi giochi della prima versione per SNES (pertanto \u00e8 priva di \"Super Mario World\") ed \u00e8 chiamata in Giappone Super Mario Collection Special Pack. Al gioco sono inclusi un libretto illustrativo sulla serie ed un CD musicale con tutte le musiche dei vari videogiochi della serie.\nMiglioramenti nei remake.\n\"Super Mario Bros.\" e \"\".\nRispetto alla versione originale 50 punti bonus vengono assegnati al giocatore per ogni secondo in meno impiegato per attraversare il livello. Il gioco pu\u00f2 essere salvato. Ci sono nuove animazioni per Bowser, per la Principessa Peach e per i Toad. I bug del Minus World (un mondo acquatico senza vie di uscita) e del \"Small Fire Mario\" non ci sono pi\u00f9.\nI mondi dall'A al D in \"The Lost Levels\" non sono nascosti, anzi, sono facilmente accessibili volando dal mondo 8-4 tramite warp zone o altrimenti dal mondo 9-4 (nella versione originale si doveva completare il gioco otto volte e premere A e Start per accedere a tali mondi).\n\"Super Mario Bros. 2\".\nI cambiamenti apportati a \"Super Mario Bros. 2\" (\"Super Mario USA\" in Giappone) sono molti rispetto agli altri giochi contenuti nella compilation. Il gioco bonus della slot machine contiene una nuova icona \"7\", grazie alla quale il giocatore pu\u00f2 ottenere al massimo 10 vite extra (contro le 5 della versione NES). Il gioco pu\u00f2 essere salvato.\n\"Super Mario Bros. 3\".\nOltre alle modifiche alla grafica, nell'insieme \u00e8 quello che ha subito meno modifiche: alcuni elementi della mappa (ad esempio le tavole dei vari livelli e quelle bonus) sono animate, e i mostri in cui sono diventati i sette re sono sostituiti da altri apparsi in differenti giochi Nintendo (tra cui Yoshi e Donkey Kong Jr.).\nLa versione di \"Super Mario Bros 3\" per Super Nintendo \u00e8 una combinazione di quelle giapponese e statunitense per il NES: qui infatti riappare la \"tuta volante\", fino ad allora presente sulla sola versione nipponica.\n\"Super Mario Advance 4\", uscito nel 2003 per il Game Boy Advance, si basa quasi interamente su questo remake di \"Super Mario Bros 3\", subendo solo alcuni cambiamenti nei livelli.\n\"Super Mario World\".\nLuigi appare pi\u00f9 alto e pi\u00f9 magro di Mario, e non lascia galleggiare in aria il proprio berretto mentre salta. Inoltre, premendo il tasto Select sulla mappa, il gioco entra in pausa e appare sullo schermo una lista di opzioni a scelta del giocatore.\nTali modifiche furono in seguito riprese in buona parte per la versione Game Boy Advance di \"Super Mario World\", intitolata \"Super Mario Advance 2\" e pubblicata nel 2001."}
{"id": "366108", "revid": "125828354", "url": "https://it.wikipedia.org/wiki?curid=366108", "title": "Mombasa", "text": "Mombasa \u00e8 la seconda citt\u00e0 pi\u00f9 grande del Kenya ed \u00e8 capoluogo dell'omonima contea. Si trova su un'isola separata dal continente solo da due piccoli fiumi. Ha un importante porto e un aeroporto internazionale, ed \u00e8 un luogo di passaggio quasi obbligato per il turismo nelle zone costiere della nazione. Il nome arabo originale della citt\u00e0 \u00e8 Manbasa; in kiswahili si chiama \"Kisiwa Cha Mvita\" (abbreviato in Mvita), che significa \"isola di guerra\", a ricordare le numerose contese per il controllo della citt\u00e0.\nGeografia.\nMombasa ha una popolazione di circa 1.500.000 abitanti (665.018 registrati nel censimento del 1999) e si trova sull'Isola di Mombasa, circondata da due fiumi, Tudor Creek e Kilindini Harbour. A nord \u00e8 collegata alla terraferma dal ponte Nyali Bridge, a sud dal servizio di traghetti Likoni Ferry, e a ovest dalla Makupa Causeway che la congiunge alla ferrovia dell'Uganda. \nIl porto serve sia il Kenya che le altre nazioni dell'Africa orientale, consentendo il traffico da e verso l'Oceano Indiano.\nPopolazione.\nLa popolazione \u00e8 prevalentemente costituita da Miji Kenda/Swahili di religione islamica. Nel tempo la citt\u00e0 ha ricevuto moltissimi immigrati, soprattutto provenienti dal Medio Oriente e dall'India, commercianti e artigiani, che contribuiscono in modo importante all'economia della citt\u00e0 (e del Kenya in generale). L'immigrazione pi\u00f9 recente proviene principalmente dall'entroterra keniota, ed \u00e8 soprattutto legata alle opportunit\u00e0 di lavoro derivanti dall'industria del turismo.\nLe donne swahili indossano abiti di cotone detti kanga, stampati a colori sgargianti e non raramente con frasi e slogan; portano anche un velo scuro detto \"bui bui\". Gli uomini indossano un tipo particolare di sarong a strisce colorate, detto \"kikoi\".\nLuoghi di interesse.\nCi sono molti posti da visitare a Mombasa, come il Forte Jesus, costruito dai portoghesi e la Citt\u00e0 Vecchia, in cui si possono ammirare numerosi esempi di architettura islamica. Biashara Street (in swahili \"Strada del Mercato\") si trova nella citt\u00e0 vecchia; i mercanti arabi e indiani hanno in questa strada negozi che vendono kanga e kikoi. La \"Moi Avenue\" \u00e8 celebre per le sue grandi zanne di elefante in alluminio, simbolo della citt\u00e0.\nStoria.\nLa citt\u00e0 fu fondata nell'XI secolo dai mercanti arabi, col nome di Manbasa; rapidamente divenne il principale polo commerciale dell'Africa orientale. Da qui partivano le esportazioni di avorio e di schiavi. La citt\u00e0 fu visitata nel 1151 dall'esploratore arabo Al Idrissi e nel 1330 dal viaggiatore marocchino Ibn Battuta. L'ammiraglio cinese Zheng He gett\u00f2 l'ancora a Mombasa nel 1418 e nel 1422. Nel 1502 Mombasa divenne un sultanato indipendente.\nVasco de Gama fu il primo europeo del quale risulta che abbia visitato Mombasa, nel 1498. Due anni dopo la citt\u00e0 fu saccheggiata dai portoghesi, prima dell'arrivo di Francisco de Almeida e Jo\u00e3o da Nova nel 1505. Dal 1593 la citt\u00e0 fu governata da un rappresentante del Portogallo, venne costruito Forte Jesus e nel 1638 divenne ufficialmente una colonia portoghese, acquisendo un ruolo importante come roccaforte per il collegamento verso l'India.\nDopo la caduta di Forte Jesus nelle mani di Saif I bin Sultan nel 1698, Mombasa pass\u00f2 sotto la sovranit\u00e0 del Sultanato di Oman. In questo periodo si succedettero tre governatori (detti \"Wali\" in arabo e \"Liwali\" in swahili). In seguito la citt\u00e0 torn\u00f2 sotto il controllo portoghese con il governatore \u00c1lvaro Caetano de Melo e Castro (dal 12 marzo 1728 al 21 settembre 1729), poi di nuovo sotto il Sultanato di Oman fino al 1746, per poi diventare sultanato indipendente e rimanerlo fino al 1826 (dal 9 febbraio 1824 fino al 25 luglio 1826 il sultanato fu protettorato britannico). I sultani dell'Oman tornarono al potere nel 1826. Alla fine degli anni 1830 Mombasa fu annessa al Sultanato di Zanzibar.\nIl 25 maggio 1887 l'amministrazione di Mombasa fu acquisita dalla Compagnia britannica dell'Africa Orientale e nel 1898 pass\u00f2 completamente sotto il controllo del Regno Unito, diventando capitale del Africa Orientale Britannica, che ne fece il punto d'arrivo della ferrovia dell'Uganda. Per lavorare alla ferrovia furono portati a Mombasa molti operai dall'India britannica. Dal 1\u00ba luglio 1895 Mombasa divenne parte del protettorato inglese del Kenya, che comprendeva una striscia costiera nominalmente sotto la sovranit\u00e0 di Zanzibar.\nMombasa rimase nello stato di Zanzibar fino al 12 dicembre 1963, in cui fu ceduta al neonato stato indipendente del Kenya.\nNel 2002 (il 28 novembre) Mombasa fu teatro di un attacco terroristico islamista contro il Paradise Hotel, di propriet\u00e0 israeliana; morirono tre israeliani e dieci kenioti. Pochi minuti prima era fallito un tentativo di abbattimento, con missili terra-aria, di un Boeing 757 della linea aerea israeliana Arkia; Boeing 757 decollato dall'aeroporto di Daniel arap Moi. La responsabilit\u00e0 di entrambi gli attentati fu attribuita ad al-Q\u0101\u02bfida.\nInfrastrutture e trasporti.\nLa citt\u00e0 \u00e8 collegata alla capitale Nairobi attraverso una linea ferroviaria a scartamento normale lunga 480 km.\nAmministrazione.\nGemellaggi.\nMombasa \u00e8 gemellata con la citt\u00e0 di Seattle negli Stati Uniti e con Honolulu nelle Hawaii."}
{"id": "366109", "revid": "1543377", "url": "https://it.wikipedia.org/wiki?curid=366109", "title": "Plumbaginaceae", "text": "Plumbaginaceae \u00e8 l'unica famiglia di piante angiosperme appartenente all'ordine Plumbaginales. Include numerose piante da giardino, coltivate in tutto il mondo per i loro fiori.\nDescrizione.\nLa maggior parte delle specie di questa famiglia sono piante perenni che crescono come cespugli, ma alcune si sviluppano come liane.\nRiproduzione.\nSono piante ermafrodite la cui impollinazione avviene ad opera di insetti.\nDistribuzione ed habitat.\nSi trovano in differenti regioni climatiche, dalle zone artiche a quelle tropicali, ma sono in particolar modo associate con le steppe, le paludi ed i litorali marini. \nTassonomia.\nNel Sistema Cronquist, le Plumbaginaceae sono posizionate in un ordine separato, le Plumbaginales che include esclusivamente questa famiglia. L'APG invece le posiziona tra le Caryophyllales.\nLa famiglia include alcune centinaia di specie, organizzate nei seguenti generi:"}
{"id": "366114", "revid": "15200", "url": "https://it.wikipedia.org/wiki?curid=366114", "title": "Super Mario all stars", "text": ""}
{"id": "366120", "revid": "171091", "url": "https://it.wikipedia.org/wiki?curid=366120", "title": "Ghiacciaio della Brenva", "text": "Il ghiacciaio della Brenva (pron. : ) \u00e8 il quarto ghiacciaio della Valle d'Aosta: si estende per 730 ettari ed \u00e8 lungo . \nToponimo.\nIl termine \"brenva\" indica in patois valdostano il larice.\nDescrizione.\nSi trova sul versante italiano del massiccio del Monte Bianco all'altezza dell'Aiguille Blanche de Peuterey e dell'Aiguille Noire de Peuterey. \u00c8 considerata la \"cascata di ghiaccio\" pi\u00f9 alta delle Alpi: dalla cima del Monte Bianco scende alla Val Veny a quota s.l.m. con un dislivello di .\nVariazioni frontali recenti.\nIl ghiacciaio \u00e8 in ritirata, cos\u00ec come gli altri ghiacciai del Monte Bianco seppure con differenze locali. La lingua valliva del ghiacciaio \u00e8 coperta da detrito, quindi protetta dall\u2019effetto diretto dei raggi del sole..\nSport.\nIl ghiacciaio \u00e8 fruibile per gli sport invernali, grazie all'impianto di risalita delle Funivie Monte Bianco."}
{"id": "366122", "revid": "767487", "url": "https://it.wikipedia.org/wiki?curid=366122", "title": "8 Mile", "text": "8 Mile \u00e8 un film del 2002 diretto da Curtis Hanson, con protagonista il celebre rapper Eminem.\nIl film \u00e8 ispirato alla vera storia del cantante statunitense e alle difficolt\u00e0 che ha dovuto affrontare prima di diventare famoso.\nTrama.\nDetroit, 1995. Sulla \"8 Mile Road\", una strada malfamata della citt\u00e0 che divide il quartiere bianco da quello nero, Jimmy Smith Jr. (Eminem), detto B-Rabbit, \u00e8 uno dei pochi ragazzi bianchi che vivono nel quartiere nero che cerca di sfondare nel mondo dell'hip hop, ma deve fronteggiare problemi familiari, specialmente con la madre alcolizzata, il suo compagno Greg, la sua amata sorellina Lily e l'avviso di sfratto. Jimmy viene iscritto ad una sfida \"freestyle\" che non riesce ad affrontare per la sua timidezza e per il suo imbarazzo di essere l'unico bianco a fronteggiare esclusivamente neri. Successivamente riuscir\u00e0 a prendersi la sua rivincita allo Shelter, il locale dove si sfidavano alcuni aspiranti rapper, e a tirare fuori il suo talento battendo Papa Doc, il \"capo\" del Free World che spesso aveva colto l'occasione per umiliare lui e i suoi amici.\nDistribuzione.\nLa pellicola \u00e8 uscita nelle sale americane il 6 novembre 2002, mentre nelle sale italiane il 14 marzo 2003.\nAccoglienza.\nIncassi.\nLa pellicola \u00e8 stata un successo al botteghino: negli Stati Uniti ha incassato dollari di cui nel primo weekend di proiezione; in Italia, \"8 Mile\" ha riscosso dollari, per un totale internazionale di $.\nCritica.\nNel 2012 la rivista \"Billboard\" ha stilato una classifica dei migliori film sulla cultura hip hop e \"8 Mile\" \u00e8 stato messo in seconda posizione.\nL'aggregatore di recensioni Rotten Tomatoes riporta che il 75% delle 213 recensioni professionali ha dato un giudizio positivo sul film, con una media di voto di 6,7 su 10. Il consenso della critica riporta: \u00abnonostante la storia risulti troppo familiare, [nel film] c'\u00e8 abbastanza per farsi coinvolgere\u00bb. Su Metacritic il film detiene un punteggio del 77 su 100, basato sul parere di 38 critici."}
{"id": "366125", "revid": "38120", "url": "https://it.wikipedia.org/wiki?curid=366125", "title": "Casa del Vento", "text": ""}
{"id": "366126", "revid": "124338127", "url": "https://it.wikipedia.org/wiki?curid=366126", "title": "Multi user dungeon", "text": "I multi user dungeon (abbreviato in MUD, talvolta inteso come acronimo di multi user dimension o domain) sono una categoria di videogiochi di ruolo eseguiti su Internet attraverso il computer da pi\u00f9 utenti. Si tratta di giochi testuali, dove i giocatori interagiscono con il mondo e gli altri utenti digitando dei comandi da tastiera.\nMolti utenti possono connettersi contemporaneamente a un MUD. Ognuno di essi controlla un personaggio che si muove in un mondo virtuale organizzato in \"stanze\" e \"zone\" (una zona \u00e8 un raggruppamento di pi\u00f9 stanze: per esempio, una zona pu\u00f2 essere una citt\u00e0 e le stanze che contiene possono esserne le vie e gli edifici), e pu\u00f2 interagire coi personaggi degli altri utenti o con quelli gestiti dal computer, progredire (acquisendo abilit\u00e0) oppure anche morire. Molti MUD prevedono la possibilit\u00e0, per i giocatori pi\u00f9 esperti, di collaborare alla vita del MUD in questione insieme agli amministratori del gioco: dopo che il personaggio di un giocatore ha raggiunto il massimo livello possibile, diviene un \"immortale\" o una \"divinit\u00e0\" (possono volerci anni di gioco), e acquisisce una parte dei poteri che hanno gli amministratori. Di solito, gli immortali usano queste nuove capacit\u00e0 proponendo sfide agli altri giocatori, dette \"quest\", organizzando gare e mettendo in palio ricompense e altri premi, oppure consigliando i nuovi giocatori, a loro discrezione.\nAlcuni MUD dispongono di comandi che consentono l'accessibilit\u00e0 anche a giocatori non vedenti o ipovedenti, permettendo loro di giocare e interagire con gli altri utenti.\nStoria dei MUD.\nIl primo MUD (chiamato proprio \"M.U.D.\", in seguito meglio noto come \"MUD1\") apparve nel 1978, compilato in BCPL. I MUD crebbero di popolarit\u00e0 durante i primi anni ottanta, quando i personal computer divennero relativamente economici e comparvero i primi modem, che permisero la connessione alle prime BBS.\nLo sviluppo dei MUD avvenne prevalentemente in ambito accademico ed in particolare presso l'Universit\u00e0 dell'Essex dove veniva giocato da parecchie persone, anche esterne all'universit\u00e0 stessa. Scherzosamente MUD cambi\u00f2 significato in \"Multi-Undergrad Destroyer\" poich\u00e9 il tempo dedicatogli dagli studenti aumentava sempre pi\u00f9 allontanandoli dal completamento degli studi.\nLo sviluppo del primissimo MUD \u00e8 attribuito a Roy Trubshaw e Richard Bartle, dell'Universit\u00e0 dell'Essex, che lo scrissero per un DEC PDP-10 come estensione multiutente di un altro gioco per PDP-10 chiamato \"Dungeon\", che venne successivamente distribuito da Infocom sotto il nome di \"Zork\". Zork a sua volta era ispirato ad un altro gioco testuale conosciuto come \"Colossal Cave Adventure\".\nQuesti giochi, sia mono che multi-utente, traevano ispirazione dai giochi di ruolo da tavolo come \"Dungeons &amp; Dragons\" che proprio in quegli anni avevano raggiunto una notevole popolarit\u00e0 (\"Advanced Dungeons &amp; Dragons\" (AD&amp;D) venne pubblicato nel 1977).\nIl legame cos\u00ec stretto tra i MUD e i giochi di ruolo da tavolo continu\u00f2 negli anni anche grazie all'introduzione di nuove ambientazioni per AD&amp;D. Tra queste ebbero particolarmente fortuna le ambientazioni di \"Forgotten Realms\" e \"Dragonlance\". Vennero sviluppati MUD anche sulla base degli altri giochi di ruolo che venivano alla luce come \"\", e \"Middle-earth Role Playing\".\nNel 1985 apparve SHADES, il primo MUD commerciale accessibile dalla rete Prestel.\nSebbene gli scorsi anni abbiano visto un declino della popolarit\u00e0 dei MUD in favore delle avventure grafiche, i MUD continuano ad attrarre giocatori e sono accessibili tramite client telnet standard o con i client MUD specializzati.\nEvoluzioni.\nIl tempo ha portato allo sviluppo di evoluzioni, sempre testuali, dei MUD: LPMud, MUCK, MUSH, e MUD Object Oriented (MOO).\nI MUSH (\"m\"ulti-\"u\"ser \"s\"hared \"h\"abitat) derivano dal programma TinyMUD e risalgono ai primi anni novanta. Sono pi\u00f9 orientati all'interpretazione rispetto ai MUD classici. I giocatori sono molto attenti a creare i propri personaggi il pi\u00f9 accuratamente possibile.\nIl MUCK (Multi User Chat Kingdom) \u00e8 pure una derivazione di TinyMUD, ma enfatizza l'interazione tra gli utenti piuttosto che non il compiere azioni o porre domande. Si differenziano dalle chat IRC per l'ambientazione che viene fornita ai giocatori.\nAltre varianti mettono a disposizione dei giocatori un linguaggio di programmazione che gli permette di creare i propri oggetti ed ambienti.\nPer indicare tutte queste varianti viene spesso usato il termine MU*.\nMUD Grafici.\nUn MUD Grafico \u00e8 un MUD che utilizza la grafica computerizzata per rappresentare parte degli ambienti in cui si svolge la simulazione. Il primo di questi fu \"Habitat\", scritto nel 1985 da Randy Farmer e Chip Morningstar per la Lucasfilm. I MUD grafici necessitano di un client specializzato. Questi possono semplicemente migliorare l'interfaccia utente cos\u00ec come riprodurre in 3D l'intero mondo simulato.\nAl giorno d'oggi, dove i computer sono molto potenti e la connettivit\u00e0 internet \u00e8 pressoch\u00e9 disponibile ovunque, sono stati sviluppati i MMORPG.\nRPI MUD.\nUna variante poco conosciuta dei MUD sono i RPI MUD (Role-Play Intensive Multi-User Dungeon) che si differenziano dai classici MUD. Gli RPI, infatti, pongono come obiettivo la collaborazione tra i giocatori per completare avventure molto complesse e multi livello piuttosto che guadagnare punti e livelli semplicemente combattendo contro mostri, come invece avviene nei MUD classici.\nLa gran parte degli RPI MUD non si basano su livelli e classi, concentrandosi, piuttosto, sulle capacit\u00e0 ed abilit\u00e0 che i giocatori possono sviluppare durante la vita dei loro personaggi. Gli RPI tendono a valorizzare l'interpretazione e l'interazione con il mondo circostante e tendono a rendere difficoltosa la comunicazione slegata dal gioco tra i giocatori.\nQuesto genere di MUD pu\u00f2 essere paragonato ad una grande opera teatrale dove i giocatori ricoprono contemporaneamente il ruolo di attori e di spettatori.\nI MUD in Italia.\nIl primo MUD in lingua, aree e comandi italiani, \"Necronomicon\", \u00e8 apparso su Videotel dal 1990 al 1994; (dal 2001 \u00e8 on-line anche su internet con il nome \"Neonecronomicon\").\nNel 1994 compare su Internet \"Lumen et Umbra\", che per primo presenter\u00e0 su Internet delle aree in italiano e rimarr\u00e0 per un decennio tra i pi\u00f9 importanti nel panorama videoludico nazionale; verr\u00e0 affiancato nel 1996 da \"Clessidra\", il primo a presentare su Internet l'intero mud completamente in italiano, poi seguito da molti altri.\nNel 2000 viene messa online la prima versione di \"The Gate\", che offrir\u00e0 per la prima volta agli utenti un client grafico dedicato con cui connettersi, pur rimanendo accessibile via telnet; seguir\u00e0 una nuova generazione di MUD grafici, tra cui \"Isylea\" (affermatosi successivamente alla chiusura di \"The Gate\", dal 2005 al 2012) chiuso definitivamente nel 2020. Tra i primi MUD italiani a fornire servizi di accessibilit\u00e0 per ipovedenti c'\u00e8 \"Equilibrium\"."}
{"id": "366131", "revid": "119355298", "url": "https://it.wikipedia.org/wiki?curid=366131", "title": "Modello unico di dichiarazione ambientale", "text": "Con modello unico di dichiarazione ambientale (MUD) si identifica tutto un insieme di dichiarazioni, presentate annualmente da soggetti quali discariche, trasportatori e produttori di rifiuti, alla Camera di commercio di pertinenza. Usualmente la scadenza per la presentazione \u00e8 fissata entro il 30 aprile, sebbene tale data possa variare leggermente di anno in anno.\nIn tale dichiarazione i rifiuti vengono raggruppati per tipologia (tramite dei codici numerici chiamati CER), per produttore e provenienza.\nLa dichiarazione \u00e8 il bilancio annuale dei registri di carico e scarico dei rifiuti.\nDal 2006, con l'entrata in vigore del D. Lgs. 152/2006 n. 152/2006, per i soli produttori di rifiuti speciali non pericolosi la presentazione del MUD non \u00e8 pi\u00f9 obbligatoria.\nCon l'entrata in vigore del D.Lgs. 16/01/2008 n. 4 che ha modificato il nuovo codice ambientale ([Lgs. 152/2006]), viene reintrodotto l'obbligo di presentazione del MUD per le imprese che producono rifiuti speciali non pericolosi, ma solo per le aziende con un numero di dipendenti superiore a 10.\nIl D.Lgs. 205/10 ha eliminato l'obbligo di trasmissione del MUD per le imprese, in quanto obbligate ad aderire al Sistema di controllo della tracciabilit\u00e0 dei rifiuti (SISTRI).\nTuttavia, fino alla piena operativit\u00e0 del SISTRI rimane vigente l'obbligo di predisposizione del MUD da presentare entro il 30 aprile.\n\"Il SISTRI (acronimo per sistema di controllo della tracciabilit\u00e0 dei rifiuti) \u00e8 stato il sistema informativo voluto dal Ministero dell'Ambiente italiano per monitorare i rifiuti pericolosi tramite la tracciabilit\u00e0 degli stessi. Con l'articolo 6 del Decreto-legge 14 dicembre 2018, n. 135 se ne \u00e8 decretata la soppressione, non essendo, tra l'altro, mai entrato definitivamente in funzione.\"\nL'11 febbraio con L. 12/2019 \u00e8 stato convertito il D.L. 135/2018 (\u201cDecreto semplificazioni\u201d). La prima versione del decreto prevedeva la soppressione del Sistri, in vista di un nuovo sistema di tracciabilit\u00e0 dei rifiuti. In sede di conversione del decreto legge, tale sistema \u00e8 stato individuato in un Registro elettronico nazionale per la tracciabilit\u00e0 dei rifiuti, gestito direttamente dal Ministero dell'ambiente, da istituirsi con apposito decreto. Si attende dunque l\u2019emanazione del decreto che stabilir\u00e0 le regole operative e dar\u00e0 il via al funzionamento del nuovo Registro.\nDal 1\u00ba gennaio 2019 e fino al termine di piena operativit\u00e0 del Registro elettronico nazionale, la tracciabilit\u00e0 dei rifiuti \u00e8 garantita effettuando gli adempimenti di cui agli articoli 188, 189, 190 e 193 del Codice Ambiente nel testo previgente alle modifiche apportate dal decreto legislativo 3 dicembre 2010, n. 205 (decreto di attuazione della direttiva 2008/98/CE sui rifiuti)."}
{"id": "366132", "revid": "767487", "url": "https://it.wikipedia.org/wiki?curid=366132", "title": "Losbastardos", "text": "I Losbastardos sono un gruppo Crossover Rock italiano.\nSi sono formati nel 1994 a Montjovet (Aosta) e hanno all'attivo tre album.\nBiografia.\nNascono nel 1994. Il nome rileva la volont\u00e0 di fare una musica che sia un miscuglio di generi: i riferimenti musicali vanno da Frank Zappa, i Living Colour, gli AC/DC, i Metallica, i Fishbone, Mr. Bungle per quanto riguarda gli artisti internazionali a Frankie hi-nrg mc, Paolino Paperino Band ed Elio e le Storie Tese.\nFra il 1994 e il 2000 producono una grande quantit\u00e0 di Demo. Vincono le selezioni regionali di Arezzo Wave e vanno al festival aretino. Decidono di cantare in pi\u00f9 lingue. Attualmente sono tre: italiano (soprattutto), francese e inglese. Hanno composto anche una canzone in arabo.\nNel 1999 il gruppo entra in contatto con la casa discografica VizioRecordz/Opere Buffe e firma un contratto di produzione e distribuzione di cinque dischi.\nAgli inizi del 2000 esce il primo disco che si intitola \"Los Bastardos\".\nFra il 2000 e il 2002 fanno molti concerti, in club e centri sociali. Partecipano ai festival Tavagnasco Rock e Beach Bum Festival a Jesolo.\nNel 2002 esce il secondo disco: \u201c\"\u2026basta\"\u201d \u00e8 il titolo. Lo registrano a Colonia, in Germania, sotto la supervisione dello svizzero-piemontese Hairi Vogel, il produttore, e di Ren\u00e9 Tinner, il fonico.\nIn autunno il videoclip di \u201cFino in fondo\u201d, canzone tratta dal disco, vince il premio al M.E.I. di Faenza per il miglior soggetto fra i videoclip indipendenti italiani dell'anno.\nFra il 2002 e il 2005: partecipano ancora a molti festival, in Italia e in Francia: Rock and Rhodes, Ferrock, Rock au Fort fra gli altri. Partecipano a molte trasmissioni di Rock Tv: Database, Sala Prove, Rock Tv Tour.\nNel 2005 esce il terzo disco, Effetto Domino, prodotto da Umberto Balistica Cerutti (Wah Companion) e distribuito da Venus."}
{"id": "366133", "revid": "33921", "url": "https://it.wikipedia.org/wiki?curid=366133", "title": "National Academy of Popular Music", "text": ""}
{"id": "366134", "revid": "33921", "url": "https://it.wikipedia.org/wiki?curid=366134", "title": "Songwriters Hall Of Fame", "text": ""}
{"id": "366135", "revid": "767487", "url": "https://it.wikipedia.org/wiki?curid=366135", "title": "Marc Almond", "text": "\u00c8 noto soprattutto per aver fatto parte del duo di musica synthpop/new wave Soft Cell.\nBiografia.\nNasce nel Lancashire (oggi Merseyside) da Sandra Mary Diesen e Peter John Sinclair Almond, sottotenente del King's Regiment di Liverpool. Raggiunge la notoriet\u00e0 come componente del duo synthpop/new wave Soft Cell e inoltre ha registrato alcuni album col gruppo Marc Almond and the Willing Sinners, e come membro dei Marc and the Mambas assieme a Matt Johnson e Annie Hogan dei The The, con i quali ha collaborato nei suoi ultimi dischi da solista.\nHa anche collaborato con Kelli Ali degli Sneaker Pimps, Neal X nell'album \"Fantastic Star\", Marie France, Agnes Bernelle, P.J. Proby, Nico, Gene Pitney nel singolo \"Something's Gotten Hold of My Heart\", Siouxsie Sioux, Foetus (J. G. Thirlwell), Jimmy Somerville dei The Communards, Bronski Beat, gli Psychic TV, i Coil, The Mekons, King Rock, John Cale, Nick Cave e Lydia Lunch (The Immaculate Consumptive), David Johansen dei The New York Dolls, i Current 93, OTHON e Michael Cashmore.\nNonostante i Soft Cell si siano sciolti nel 1984 poco prima che il loro terzo album \"This Last Night in Sodom\" uscisse, nel 2002 il duo si riun\u00ec per un nuovo album dal titolo \"Cruelty Without Beauty\", e per un nuovo tour mondiale che coinvolse anche il Wotapalava, un festival statunitense itinerante a tematiche omosessuali. I suoi lavori spaziano dall'elettronica e dalla musica dance fino alle tradizionali ballate al pianoforte, come si sente nel suo album \"Heart On Snow\". Dichiara le influenze musicali di David Bowie, di band dei primi anni sessanta, del genere Northern Soul, e della disco music.\nAffronta nei testi delle proprie canzoni argomenti spesso oscuri, come il travestitismo, la tossicodipendenza, la prostituzione e l'omicidio. Opera nel campo musicale anche con una propria etichetta discografica, la Blue Star Records, che ha pubblicato molti dei suoi dischi da solista e collaborazioni in Gran Bretagna. Nel 1999 riceve riconoscimenti per il libro autobiografico, \"Tainted Life\", nel quale parla della propria giovent\u00f9, dei percorsi creativi, della propria omosessualit\u00e0 e della propria tossicodipendenza, a causa della quale fu ricoverato nel 2002.\n\u00c8 considerato un'icona gay, nonostante abbia dichiarato che non desidera il suo lavoro sia visto solamente come quello di un artista omosessuale i cui lavori sono destinati solamente ad altri omosessuali. Tuttavia la sua musica \u00e8 ambigua e non da considerarsi omo- o eterosessuale, poich\u00e9 pu\u00f2 essere intesa secondo i desideri dell'ascoltatore. Alcune delle sue canzoni sono del resto esplicitamente omosessuali, o usano termini del gergo omosessuale per descrivere situazioni tipiche della sottocultura gay (senza contare il ricorso deliberato al camp e il riferimento alle icone gay).\n\u00c8 stato anche membro della Chiesa di Satana, un culto satanico fondato nel 1966 da Anton Szandor LaVey. Il 17 ottobre 2004 rimane gravemente ferito in un incidente motociclistico a Londra. Nonostante le condizioni iniziali sembrassero molto critiche, viene dimesso dall'ospedale l'8 novembre 2004. Nel 2007 \u00e8 uscito un suo album solista dal titolo \"Stardom Road\", costituito interamente da cover di altri brani e nel 2008 ha partecipato all'album \"Digital Angel\" del compositore Othon, nel quale canta con David Tibet ed Ernesto Tomasini.\nNell'estate del 2009 \u00e8 uscito l'album \"Orpheum in Exile - The Songs of Vadim Kozin\" e nell'autunno dello stesso anno comincia una tourn\u00e9e del Regno Unito con ospite fissa Baby Dee (e Othon &amp; Tomasini alla Roundhouse di Londra). Nell'estate 2010 \u00e8 uscito l'album \"Variet\u00e9\", annunciato come il suo ultimo contenente canzoni originali. Nel 2011 esce l'album \"Feasting with Panthers\", una collaborazione con il musicista Michael Cashmore. Ad agosto ha portato con successo l'opera contemporanea \"Ten Plagues\" al Festival di Edimburgo e in autunno partecipa a un ulteriore progetto di Othon, \"Impermanence\". Il singolo \"Last Night I Paid to Close My Eyes\", tratto dall'album e cantato da Almond e da Ernesto Tomasini, esce a ottobre su ITunes.\nNel 2017 pubblica l'album Shadows and Reflections, contenente due inediti e molte cover di classici degli anni 60 presi dal repertorio di The Young Rascals, Billy Fury, Timi Yuro, The Yardbirds, Burt Bacharach e Julie Driscoll.\nNel 2018 pubblica insieme a Jools Holland l'album \u201cA Lovely Life To Live\u201d."}
{"id": "366137", "revid": "297031", "url": "https://it.wikipedia.org/wiki?curid=366137", "title": "Gallieno Ferri", "text": "Con oltre ventimila tavole realizzate per Zagor, \u00e8 il disegnatore che ha disegnato pi\u00f9 pagine per un singolo personaggio nella storia della Sergio Bonelli Editore; inoltre al 2014 \u00e8 il secondo pi\u00f9 prolifico disegnatore in assoluto della casa editrice dopo Francesco Gamba.\nBiografia.\nDopo il diploma lavora per alcuni anni come geometra fino a quando viene selezionato dall'editore Giovanni De Leo per il quale realizza i disegni di due serie a fumetti, \"Il fantasma verde\" e \"Piuma Rossa\", firmandosi \"Fergal\"; dal 1949, disegna la prima serie di \"Maskar\" e successivamente collabora a \"Il Vittorioso\" disegnando le serie \"Jolly\" e \"Capitan Walter\" e comincia a lavorare anche per il mercato francese le serie \"Tom-Tom\" e \"Thunder Jack\" scritte da De Leo. Per De Leo realizza le copertine di \"Big Bill, le Casseur\" e \"Robin Hood\", due serie francesi che De Leo pubblica su licenza dell'editore francese \"Mouchott\"; della serie \"Big Bill\" Ferri disegner\u00e0 anche un albo; realizza anche illustrazioni e \"cineromanzi\" per varie riviste edite sempre da De Leo.\nNel 1959 si trasfer\u00ec a Recco e l'anno successivo, si propone a Milano alle Edizioni Araldo dove conosce Tea Bertasi e suo figlio Sergio Bonelli che lo incaricano di realizzare due albi a striscia della serie \"Giubba Rossa\", scritti da Gianluigi Bonelli, pubblicati nel 1961. Nel 1961 realizza anche, su testi di Gian Luigi Bonelli, due episodi della serie \"Giubbe Rosse\". Quindi crea graficamente i personaggi di una nuova serie western/fantascientifica ideata da Sergio Bonelli, \"Zagor\", destinata a una lunga vita editoriale e pubblicata ininterrottamente da allora, divenendo una delle principali della Sergio Bonelli Editore, oltre che personaggio iconico entrato nell'immaginario culturale italiano e al quale si dedicher\u00e0 fino alla morte, disegnandone anche tutte le copertine. Ferri contribuir\u00e0 anche alla sceneggiatura di alcuni dei primi episodi del personaggio. Per la serie realizzer\u00e0 120 storie, spesso in pi\u00f9 albi, e tutte le 239 copertine della prima serie a strisce e le oltre 430 albi della collana Collana Zenith che ne prese il posto.\nNel 1975, sempre su testi di Nolitta, disegna la prima storia di \"Mister No\" di cui realizzer\u00e0 anche le prime centoquindici copertine fino al 1984. Realizza inoltre le copertine degli speciali n. 9, 10 e 11 del Comandante Mark e quella dell'albetto allegato allo speciale numero 9.\nMuore a Genova il 2 aprile 2016 e viene sepolto al cimitero di Polanesi di Recco."}
{"id": "366140", "revid": "298055", "url": "https://it.wikipedia.org/wiki?curid=366140", "title": "Cleon II", "text": "Cleon II \u00e8 un personaggio del ciclo della Fondazione di Isaac Asimov.\nUltimo grande imperatore galattico, \u00e8 ricordato soprattutto per la modesta rinascita politica ed artistica che ebbe luogo sotto il suo regno. \nMalgrado l'intelligenza di Cleon II, il suo regno \u00e8 soprattutto conosciuto a causa del suo generale Bel Riose, che aveva guidato una coraggiosa spedizione contro la prima Fondazione.\nTale campagna militare fu una rivelazione a causa dell'inefficienza in cui versava ormai l'esercito imperiale. \nTale avvenimento non offusc\u00f2 tuttavia lo splendore dei suoi ultimi anni di regno. Cleon mor\u00ec a causa di una malattia che i medici del palazzo imperiale non riuscivano a diagnosticare."}
{"id": "366141", "revid": "21371", "url": "https://it.wikipedia.org/wiki?curid=366141", "title": "Il ghiacciaio del Miage", "text": ""}
{"id": "366146", "revid": "486946", "url": "https://it.wikipedia.org/wiki?curid=366146", "title": "Neo-Trantor", "text": ""}
{"id": "366151", "revid": "62004", "url": "https://it.wikipedia.org/wiki?curid=366151", "title": "Gilbert Duclos-Lassalle", "text": "Il figlio Herv\u00e9 Duclos-Lassalle \u00e8 stato anch'egli ciclista.\nCarriera.\nDuclos-Lassalle divenne professionista nel 1977 e termin\u00f2 la sua carriera nel 1995. Gareggi\u00f2 in tutta la sua carriera con la stessa squadra, la Gan, nota in precedenza come Z e Peugeot, ottenendo in totale una cinquantina di vittorie. Soprannominato \"Gibus\" (Gi- dal suo nome, -bus per la capacit\u00e0 di \"chiamare\" e guidare il gruppetto, detto \"bus\" o \"autobus\" nella terminologia anglosassone, gruppo di ciclisti meno forti in salita che, nelle tappe di montagna, si uniscono e vanno insieme del proprio passo, con l'unico scopo di arrivare al traguardo entro il tempo massimo). Gli \u00e8 stato dedicato un tratto in pav\u00e9 della Parigi-Roubaix, denominato \"Pont Gibus\".\nDuclos-Lassalle vinse la sua prima Parigi-Roubaix nel 1992 a 38 anni, dopo tredici tentativi andati a vuoto (gi\u00e0 nelle edizioni 1980 e 1983 era arrivato secondo), staccando di 20 secondi il tedesco Olaf Ludwig. Fece il bis alla Roubaix l'anno dopo, nel 1993, quando in una volata a due super\u00f2 negli ultimi metri Franco Ballerini.\nNon era uno scalatore e quindi non pot\u00e9 mai competere per la classifica generale del Tour de France: fu tuttavia un buon passista, come dimostrano i suoi successi nelle brevi corse a tappe come la Parigi-Nizza, vinta nel 1980, e il Grand Prix du Midi Libre, suo nel 1991.\nFu attivo anche su pista, vincendo il titolo nazionale di inseguimento individuale nel 1984, oltre a diverse sei giorni, tra cui per tre volte quella di Grenoble."}
{"id": "366153", "revid": "122326312", "url": "https://it.wikipedia.org/wiki?curid=366153", "title": "Michael Callen", "text": "\u00c8 stata una figura di rilievo nella risposta contro la crisi causata dall'Aids negli Stati Uniti.\nBiografia.\nCallen, nato a Rising Sun (Indiana) nel 1955, ebbe la diagnosi di quello che all'epoca non si chiamava nemmeno Aids, ma ancora Gay related immune deficiency, nel 1982, e fu uno dei primi a reagire all'epidemia, creando successivamente la definizione di \"Persone con Aids\" (Pca) in contrasto con la definizione allora prevalente di \"vittime dell'Aids\". \nFu uno dei fondatori, tra le altre, della \"People with AIDS Coalition\" (\"Coalizione delle persone con Aids\"), e testimoni\u00f2 di fronte ad una commissione presidenziale del governo americano sull'Aids, e davanti ad entrambi i rami del Congresso statunitense.\nNel 1983 scrisse a quattro mani il libro \"How to have sex in an epidemic\" (\"Come fare sesso durante un'epidemia\"), che fissava le basi del sesso sicuro valide ancor oggi. Nel 1990, scrisse \"Surviving Aids\" (\"Sopravvivere all'Aids\")."}
{"id": "366157", "revid": "78273", "url": "https://it.wikipedia.org/wiki?curid=366157", "title": "Phasmida", "text": ""}
{"id": "366160", "revid": "767487", "url": "https://it.wikipedia.org/wiki?curid=366160", "title": "The Communards", "text": "The Communards sono stati un duo musicale britannico degli anni ottanta.\nCarriera.\nIl gruppo si form\u00f2 nel 1985 dopo che il cantante Jimmy Somerville aveva abbandonato la sua precedente band dei Bronski Beat per creare questo nuovo complesso insieme al musicista Richard Coles, che aveva ricevuto una formazione di musica classica. Anche se principalmente pianista, Coles era in grado di suonare un'ampia gamma di strumenti musicali e gi\u00e0 aveva collaborato, eseguendo l'assolo di clarinetto, con i Bronski Beat nel brano di successo \"It ain't necessarily so\". Somerville era gi\u00e0 ben conosciuto per il suo cantato in falsetto, e per il fatto che era apertamente gay.\nLa band entr\u00f2 nella Top 20 Hit inglese nel 1985 con il singolo \"You are my world\", eseguito su una linea melodica di pianoforte. L'anno successivo il gruppo ebbe il maggior successo con l'energica cover del classico pezzo soul \"Don't leave me this way\" di Harold Melvin &amp; the Blue Notes (i Communards si ispirarono ad una precedente cover del brano di Thelma Houston). \"Don't leave me this way\" rimase per quattro settimane al primo posto nelle classifiche inglesi e divenne il singolo pi\u00f9 venduto del 1986 in Gran Bretagna. Insieme a Somerville il brano era cantato anche da Sarah Jane Morris.\nL'anno successivo i Communards entrarono un'altra volta nella Top 10 inglese con il singolo \"So cold the night\". Nel 1987 pubblicarono l'album \"Red\" che includeva una versione cover del successo dei Jackson 5 \"Never can say goodbye\" (in una versione ispirata alla precedente cover di Gloria Gaynor), con il quale i Communards raggiunsero la quarta posizione nelle classifiche inglesi. Il gruppo si sciolse nel 1988 e Somerville inizi\u00f2 la carriera solista. Coles divenne giornalista per il \"Times Literary Supplement\" e il \"Catholic Herald\". In seguito fu ordinato sacerdote ed \u00e8 attualmente il conduttore del programma mattutino \"Saturday Live\" di BBC Radio 4."}
{"id": "366161", "revid": "79109", "url": "https://it.wikipedia.org/wiki?curid=366161", "title": "The Gang", "text": ""}
{"id": "366162", "revid": "6220", "url": "https://it.wikipedia.org/wiki?curid=366162", "title": "Newcastle-upon-Tyne", "text": ""}
{"id": "366163", "revid": "38120", "url": "https://it.wikipedia.org/wiki?curid=366163", "title": "I Gang", "text": ""}
{"id": "366164", "revid": "38120", "url": "https://it.wikipedia.org/wiki?curid=366164", "title": "I gang", "text": ""}
{"id": "366166", "revid": "38120", "url": "https://it.wikipedia.org/wiki?curid=366166", "title": "The gang", "text": ""}
{"id": "366167", "revid": "23390", "url": "https://it.wikipedia.org/wiki?curid=366167", "title": "Communards", "text": ""}
{"id": "366169", "revid": "23390", "url": "https://it.wikipedia.org/wiki?curid=366169", "title": "The Comunards", "text": ""}
{"id": "366170", "revid": "23390", "url": "https://it.wikipedia.org/wiki?curid=366170", "title": "Comunards", "text": ""}
{"id": "366171", "revid": "6923", "url": "https://it.wikipedia.org/wiki?curid=366171", "title": "Eberhard (azienda)", "text": "La Maison Eberhard &amp; Co. \u00e8 un'azienda di alta orologeria svizzera, fondata nel 1887 a La Chaux-de-Fonds da Georges-Lucien Eberhard.\nStoria.\nFondata da Georges-Lucien Eberhard, un artigiano dell'orologeria di 22 anni nato a Saint-Imier nel 1865, l'azienda inaugura il primo stabilimento nel 1907 in via L\u00e9opold Robert sempre a La Chaux-de-Fonds.\nNegli anni trenta, con alla guida il figlio, Maurice Eberhard, amante dell'Italia al punto da andare a Napoli per comprarsi le camicie, produce nuovi cronografi automatici, scelti come segno distintivo per gli ufficiali della Regia Marina Militare del Regno d'Italia.\nLa serie di cronografi \"Extra-fort\" \u00e8 introdotta negli anni cinquanta.\nAlla fine degli anni sessanta, dopo la morte della figlia e del genero in un incidente stradale in Italia, Maurice Eberhard incontra qualche difficolt\u00e0 finanziaria e tratta con le banche per cedere l'azienda. La rileva nel 1969 Palmiro Monti, un lombardo trentenne di Cermenate, studi di ragioneria e famiglia benestante.\nNel 2017 l'azienda ha festeggiato i 130 anni con una serie di iniziative tra cui la pubblicazione di un libro, \"L'arte di sfidare il tempo\".\nAll'inizio del 2019 l'azienda, guidata da anni dalla figlia di Palmiro Monti, Barbara, ha deciso di tornare nella sede storica di La Chaux-de-Fonds, un palazzo barocco edificato dal fondatore e chiamato la Maison de l'Aigle per la riproduzione di un'aquila in cima alla cupola dello stabile.\nI prodotti.\nNel 2018 sono circa 16.000 gli orologi prodotti. Tra i modelli di rilievo il Traversetolo, solo tempo a carica manuale; il Chrono 4 caratteristico cronografo di casa Eberhard con i 4 contatori disposti sulla stessa linea, brevettato ed unico cronografo nella storia dell'orologeria; il Tazio Nuvolari, cronografo creato in memoria del celebre pilota e quindi pensato per un pubblico appassionato di automobilismo; il 8 jours che garantisce una autonomia di otto giorni, grazie a un dispositivo di carica brevettato."}
{"id": "366172", "revid": "23390", "url": "https://it.wikipedia.org/wiki?curid=366172", "title": "The communards", "text": ""}
{"id": "366174", "revid": "287204", "url": "https://it.wikipedia.org/wiki?curid=366174", "title": "Elettrizzazione", "text": "Lelettrizzazione \u00e8 un fenomeno fisico (o anche il processo) che consiste nel fornire carica elettrica ad un corpo inizialmente privo di carica (elettricamente neutro).\nMetodologie.\nEsistono tre modi per elettrizzare un corpo:\nUn fenomeno analogo all'induzione elettrostatica ma tipico dei soli isolanti consiste nella \"polarizzazione di un isolante\". Questo avviene per mezzo di una ridistribuzione delle cariche successiva all'avvicinamento di un corpo non neutro all'isolante. Le cariche non sono libere di muoversi come in un conduttore (dove si avrebbe l'induzione), ma le molecole si posizionano in modo da presentare la parte positiva tutte da uno stesso lato, la negativa dall'altro. La somma delle forze attrattive (date dalla legge di Coulomb) che si esercitano tra la nuova distribuzione delle cariche e le cariche del corpo non neutro (di segno opposto) \u00e8 leggermente maggiore alla somma delle forze repulsive (anch'esse date dalla legge di Coulomb) per via della differente distanza: pertanto il corpo viene attratto dal corpo non neutro, anche se in totale rimane neutro. Di solito comunque la forza risultante \u00e8 piuttosto piccola rispetto alle forze pi\u00f9 comuni, ad esempio perch\u00e9 vinca la forza di gravit\u00e0 c'\u00e8 bisogno che la massa sia ragionevolmente piccola, come quella di pezzettini di carta attirati dalla plastica di una penna caricata per strofinio. La carica che viene accumulata sugli isolanti col metodo dello strofinio si mantiene per un lungo intervallo di tempo, in particolare se l'aria dell'ambiente in cui si compie l'esperimento \u00e8 secca.\nPolarizzazione elettrica.\nLa \"polarizzazione elettrica\" \u00e8 la presenza di cariche superficiali in un corpo di materiale isolante sottoposto ad un campo elettrico;la somma algebrica delle cariche elettriche dovute alla polarizzazione elettrica \u00e8 nulla e il fenomeno scompare, in generale, al cessare dello stimolo esterno ovvero del campo elettrico esterno. L'effetto di schermo \u00e8 limitato alle deformazioni della struttura elettronica microscopica attorno alla posizione di equilibrio: gli elettroni possono deformare i propri orbitali spostando leggermente la propria posizione rispetto ai nuclei. Di conseguenza si forma un dipolo elettrico di piccolissima intensit\u00e0 per ogni atomo del materiale mentre la somma dei dipoli microscopici produce il dipolo elettrico totale del solido. Esistono alcuni materiali elettrici particolari, cosiddetti ferroelettrici, che mantengono la polarizzazione anche quando lo stimolo esterno viene a mancare; questi materiali hanno solitamente propriet\u00e0 piezoelettriche. Si hanno in generale due tipi di polarizzazione elettrica: la polarizzazione per deformazione e la polarizzazione per orientamento."}
{"id": "366177", "revid": "14214", "url": "https://it.wikipedia.org/wiki?curid=366177", "title": "Elettrizzazione per strofinio", "text": ""}
{"id": "366178", "revid": "14214", "url": "https://it.wikipedia.org/wiki?curid=366178", "title": "Elettrizzazione per contatto", "text": ""}
{"id": "366184", "revid": "1452073", "url": "https://it.wikipedia.org/wiki?curid=366184", "title": "Coccinelle", "text": ""}
{"id": "366186", "revid": "21880", "url": "https://it.wikipedia.org/wiki?curid=366186", "title": "Isotteri", "text": ""}
{"id": "366187", "revid": "14214", "url": "https://it.wikipedia.org/wiki?curid=366187", "title": "Polarizzazione di un isolante", "text": ""}
{"id": "366189", "revid": "111005540", "url": "https://it.wikipedia.org/wiki?curid=366189", "title": "Renata Borgatti", "text": "Biografia.\nFiglia del tenore wagneriano Giuseppe Borgatti, studi\u00f2 come ballerina, ma abbandon\u00f2 la danza per diventare concertista di pianoforte, specializzandosi nel repertorio di Claude Debussy.\nOmosessuale dichiarata, nel 1918 si stabil\u00ec a Capri, dove essendo presente una folta comunit\u00e0 di persone omosessuali il suo stile di vita destava meno scandalo che altrove. Qui ebbe una breve relazione con Mim\u00ec Franchetti, una delle pi\u00f9 celebri bellezze mondane dell'epoca.\nDopo la fine della storia, la Borgatti conobbe nel 1919 la pittrice Romaine Brooks, che fu sua amante e che ce ne ha lasciato un intenso ritratto.\nNel 1920 Renata Borgatti lasci\u00f2 Capri (e la Brooks) per perseguire la sua carriera in Europa.\nNegli anni venti del XX secolo si esib\u00ec spesso con la violinista Olga Rudge. Le due lavorarono spesso assieme, nonostante l'amante della Rudge, Ezra Pound, all'epoca critico musicale, liquidasse il suo modo di suonare come \"strimpellare\". Fu amante anche della Principessa di Polignac. In un secondo momento fece coppia stabile con Clara Haskil.\nDopo avere abbandonato i palcoscenici si diede all'insegnamento della musica.\nMor\u00ec a Roma, di leucemia, nel 1964, mentre intorno a lei i suoi allievi eseguivano, secondo un desiderio da lei espresso, la \"Passione secondo Matteo\" di Bach."}
{"id": "366191", "revid": "1522738", "url": "https://it.wikipedia.org/wiki?curid=366191", "title": "Barbapap\u00e0", "text": "Barbapap\u00e0 (\"Barbapapa\") \u00e8 una serie di libri per bambini creata da Annette Tison e Talus Taylor, e pubblicata in Francia dal 1970. Barbapap\u00e0 \u00e8 il nome del protagonista della serie e, per estensione, di tutta la sua famiglia, degli esseri a forma di pera di diversi colori che hanno la capacit\u00e0 di mutare forma a piacimento.\nI libri, che ammontano a circa una quarantina, sono stati pubblicati in Francia dalle case editrici L'\u00c9cole des loisirs e \u00c9ditions du Dragon d'Or, e sono stati esportati in tutto il mondo tradotti in oltre trenta lingue. La serie \u00e8 stata adattata anche in diverse storie a fumetti, film e tre serie animate, le prime due di produzione giapponese nel 1974 e 1999, e la terza francese del 2019.\nPer quanto indirizzate ad un pubblico infantile, le vicende affrontano temi complessi come quelli della diversit\u00e0 e dell'ecologia. \"Barbapap\u00e0\" ha anche influenzato la lingua italiana introducendo un neologismo: \"barbatrucco\".\nStoria editoriale.\nLa serie \"Barbapap\u00e0\" nacque dalla fantasia di due autori, l'architetta e designer francese Annette Tison e il professore di matematica e biologia statunitense Talus Taylor, moglie e marito, che all'epoca risiedevano a Parigi. Durante una passeggiata nei giardini del Lussemburgo nel maggio 1970, Taylor sent\u00ec un bambino chiedere ai suoi genitori qualcosa che suonava come \"baa baa baa baa\" e, non comprendendo il francese, chiese alla moglie il significato, scoprendo che si trattava di \"barbe \u00e0 papa\", il nome con cui \u00e8 chiamato lo zucchero filato. Trovando divertente il suono, pi\u00f9 tardi in un ristorante i due si misero a schizzare sulla tovaglia un personaggio ispirato al dolce, dall'aspetto rosa e tondo, che chiamarono \"Barbapapa\".\nIl personaggio, a cui si affiancheranno poi la moglie e i figli, divenne il protagonista di una serie di libri per bambini e libri illustrati, pubblicati in Francia prima dalla casa editrice L'\u00c9cole des loisirs e in seguito da \u00c9ditions du Dragon d'Or, per un totale di circa quaranta titoli. I libri vennero esportati in tutto il mondo e tradotti in oltre trenta lingue.\nLibri.\nLa serie originale pubblicata in Francia delle storie sui Barbapap\u00e0 comprende i seguenti titoli:\nLibri illustrati:\nSerie \"La petite biblioth\u00e8que de Barbapapa\":\nEdizioni italiane.\nIn Italia, nel 2006 la casa editrice Piemme ha ripubblicato in edizione cartonata alcune delle storie sui Barbapap\u00e0 i cui diritti erano originariamente detenuti da Arnoldo Mondadori Editore:\nIn Italia, nel 2008 la casa editrice Nord-Sud ha pubblicato in edizione cartonata dodici nuovi libri:\nAmbientazione e personaggi.\nBarbapap\u00e0 (Barbapapa), una sorta di grosso e amichevole blob a forma di pera di colore rosa, nasce spuntando dal sottosuolo del giardino di una casa di provincia. L'arrivo di questo essere alto quanto la loro casa spaventa non poco gli adulti che vi risiedono. Tutt'altra reazione hanno invece i due bambini che vi abitano, Francesco e Carlotta (Fran\u00e7ois e Claudine), che diventano i primi amici di Barbapap\u00e0. Dal canto suo il curioso essere sar\u00e0 per loro uno speciale compagno di giochi: caratteristica principale di Barbapap\u00e0 \u00e8 infatti quella di modellare a suo piacimento il proprio corpo, assumendo la forma della cosa o dell'animale pi\u00f9 indicato per risolvere una situazione. La trasformazione \u00e8 sempre accompagnata dalla frase che diventer\u00e0 il vero e proprio tormentone della serie: \"Resta di stucco, \u00e8 un barbatrucco!\" (nell'originale francese \"Hupla hup barba-truc!\")\nBarbapap\u00e0 all'inizio \u00e8 un emarginato, vittima della diffidenza della societ\u00e0 degli adulti, che spesso lo allontanano intimoriti dal suo aspetto inedito e dalle sue dimensioni colossali, anche se nel corso del tempo, la sua versatile peculiarit\u00e0 che gli permette le trasformazioni pi\u00f9 disparate, si riveler\u00e0 essere preziosa per sbrogliare problemi, salvare vite umane, riacciuffare gli animali fuggiti da uno zoo e tanto altro ancora.\nGuadagnatasi la fiducia del mondo in cui vive, il secondo grave problema che gli si prospetta \u00e8 quello della solitudine: egli infatti \u00e8 l'unico essere della sua specie che si conosca. Con l'aiuto di Francesco e Carlotta, Barbapap\u00e0 parte per un viaggio alla ricerca di una Barbamamma. Incastrato dentro una piccola roulotte trainata dalla bicicletta dei due amici, Barbapap\u00e0 tocca i principali paesi del mondo. La ricerca si conclude felicemente proprio nella casa dei due bambini: dallo stesso giardino da cui un giorno \u00e8 misteriosamente spuntato lui, nasce infatti anche la Barbamamma (Barbamama), dalle forme pi\u00f9 aggraziate, di colore nero alla quale Barbapap\u00e0 dona subito un mazzetto di fiori rossi i quali comporranno la vezzosa coroncina che la Barbamamma porta sul capo.\nBarbapap\u00e0 e Barbamamma decidono dunque di crearsi una famiglia, depositando uova nello stesso terreno che ha dato loro i natali. Dall'unione dei due nascono quindi sette barbabeb\u00e9, ognuno con una caratteristica ben definita:\nAltri media.\nFumetti.\nAi libri fece seguito una serie di storie a fumetti, \"Le Journal de Barbapapa\", scritte e disegnate dagli stessi Tison e Taylor e pubblicate dal 1970 a cadenza mensile. La serie venne tradotta anche in italiano come \"Il mensile di Barbapap\u00e0\" e pubblicato da Mondadori tra il 1976 e il 1985.\nSerie animate televisive.\n\"Barbapap\u00e0\".\nUna prima serie animata intitolata fu interamente realizzata in Giappone nel 1974, frutto di una coproduzione tra la TV olandese Polyscope, la K&amp;S e lo studio Topcraft. La serie comprendeva 45 episodi da 5 minuti ciascuno e adattava i primi libri scritti da Tison e Taylor. La serie venne continuata nel 1977 con una nuova stagione di 55 episodi da 5 minuti, che trasponeva le storie di Barbapap\u00e0 gi\u00e0 apparse in forma di fumetto ne \"Il mensile di Barbapap\u00e0\".\nL'edizione italiana fu trasmessa a partire dal 13 gennaio 1976 su Rai 1, diventando il primo anime giapponese a sbarcare nel paese. La seconda stagione debutt\u00f2 nel 1979. Claudio Lippi don\u00f2 la voce a Barbapap\u00e0 e a tutti i personaggi maschili della serie; ugualmente fece Orietta Berti con i personaggi femminili. Un nuovo doppiaggio venne effettuato nel 2006 a cura di Studio P.V. e sotto la direzione di Luca Semeraro, venendo trasmesso su Nickelodeon, con repliche successive su Rai Yoyo e DeA Junior. I cento episodi di questa serie, insieme alla successiva \"Barbapap\u00e0 in giro per il mondo\", sono stati distribuiti in quattordici DVD da Dynit nel corso del 2008-2009.\nLa colonna sonora originale fu composta dagli olandesi Joop Stokkermans (musica) e Harrie Geelen (testi) nel 1973 in occasione del primo lungometraggio: \"Le avventure di Barbapap\u00e0\". La versione originale era interpretata dal cantante olandese Leen Jongewaard. La traduzione italiana dei testi fu affidata a Roberto Vecchioni, all'epoca forse pi\u00f9 noto come autore che come interprete. Il cantautore interpret\u00f2 la prima sigla della serie dal titolo \"La famiglia di Barbapap\u00e0\" assieme al gruppo giovanile Le Mele Verdi, fondato e diretto da Mitzi Amoroso, pubblicando l'LP 33 giri \"Barbapap\u00e0\" di grande successo che raccoglieva gli adattamenti delle canzoni dell'anime. Quello fu il primo importante successo del gruppo. Per la sigla della seconda stagione, \"Ecco arrivare i Barbapap\u00e0\", cantano Claudio Lippi e Orietta Berti; anche in questo caso venne pubblicato un ulteriore album monografico, \"Barbapap\u00e0\", dedicato alla serie.\nEpisodi della prima stagione:\nEpisodi della seconda stagione:\n\"Barbapap\u00e0 in giro per il mondo\".\nUna nuova serie anime, , venne realizzata nel 1999 dall'editore K\u014ddansha e dallo studio di animazione Pierrot. Essa comprendeva 50 episodi di cinque minuti e mostrava i viaggi della famiglia Barbapap\u00e0 in diversi paesi del mondo. L'edizione italiana and\u00f2 in onda su Rai 1 nel 2002. I cinquanta episodi di questa serie, insieme a quelli della precedente \"Barbapap\u00e0\", sono stati distribuiti in quattordici DVD da Dynit nel corso del 2008-2009.\n\"Barbapap\u00e0 - Una grande famiglia felice\".\nNel 2018 ha avuto inizio la produzione di un nuovo adattamento animato, \"Barbapapa en famille\", scritto da Alice e Thomas Taylor, i figli di Annette e Talus, e prodotto da Normaal Animation. La serie \u00e8 composta da 52 episodi di 11 minuti e ha iniziato la trasmissione il 10 novembre 2019 su TF1 in Francia. Nickelodeon ne ha acquistato i diritti per la distribuzione internazionale. In Italia la serie, intitolata \"Barbapap\u00e0 - Una grande famiglia felice\", doveva essere mandata in onda il 20 aprile 2020 sul canale Nick Jr. ma \u00e8 stata successivamente rinviata al 21 settembre dello stesso anno. La serie viene trasmessa in chiaro su Rai Yoyo dal 12 aprile 2021.\nEpisodi di \"Barbapap\u00e0 - Una grande famiglia felice\":\nAccoglienza.\n\"Barbapap\u00e0\" \u00e8 considerata una delle prime opere portatrici di un messaggio ecologista."}
{"id": "366192", "revid": "88740", "url": "https://it.wikipedia.org/wiki?curid=366192", "title": "Pinto", "text": ""}
{"id": "366193", "revid": "4711", "url": "https://it.wikipedia.org/wiki?curid=366193", "title": "Armata Rossa giapponese", "text": ""}
{"id": "366196", "revid": "396099", "url": "https://it.wikipedia.org/wiki?curid=366196", "title": "Esperimento di Millikan", "text": "L'esperimento di Millikan per antonomasia \u00e8 l'esperimento della goccia d'olio, il cui obiettivo, cio\u00e8 misurare la carica elettrica dell'elettrone, fu raggiunto nel 1909. Il valore ricavato da Robert Millikan fu 4,774(5) x 10\u221210 statcoulomb, equivalenti a 1,5924(17) x 10\u221219 coulomb, minore dello 0,6% circa rispetto a quello oggi comunemente accettato, pari a 1,602176634 x 10\u221219 coulomb.\nApparato sperimentale e metodo di misura.\nIl diagramma mostra una versione semplificata dell'apparato sperimentale della misura originaria di Millikan. Tramite un condensatore a facce piane e parallele si genera un campo elettrico costante ed uniforme la cui intensit\u00e0 pu\u00f2 essere variata tramite un generatore di tensione.\nDelle goccioline d'olio vengono nebulizzate con uno spruzzatore in una cella al di sopra del condensatore e da l\u00ec cadono per gravit\u00e0 nella regione dove \u00e8 presente il campo elettrico. Durante questo procedimento alcune delle goccioline d'olio si elettrizzano per strofinio, in genere negativamente, contro l'ugello dello spruzzatore e quindi diventano elettricamente cariche. Durante la loro caduta, in assenza di campo elettrico, queste sperimentano un attrito con l'aria e quindi raggiungono rapidamente una velocit\u00e0 di regime formula_1 (costante) che dipende dal loro raggio formula_2 e dalla loro densit\u00e0 formula_3 tramite la relazione:\ndove formula_5 e formula_6 sono, rispettivamente, la densit\u00e0 e la viscosit\u00e0 dell'aria e formula_7 \u00e8 l'accelerazione gravitazionale.\nQuesta velocit\u00e0 viene misurata osservando direttamente le goccioline d'olio, opportunamente illuminate, tramite un microscopio.\nApplicando un campo elettrico uniforme nel verso corretto, le goccioline ionizzate vengono sospinte verso l'alto e raggiungono una nuova velocit\u00e0 di regime (data dall'equilibrio fra la forza di gravit\u00e0, la forza di Coulomb, e la forza d'attrito viscoso) che pu\u00f2 essere misurata nello stesso modo.\nQuesta velocit\u00e0 dipende da molti parametri fra cui:\nL'unica variabile ignota \u00e8 la carica trasportata da ciascuna goccia d'olio che quindi pu\u00f2 essere ricavata dalla misura della velocit\u00e0 di regime in presenza di campo elettrico. Ripetendo molte volte l'esperimento si ottiene che tutti i valori ottenuti sono multipli interi di una carica elettrica pari a che viene quindi assunta essere una carica elementare ovvero la carica del singolo elettrone.\nDettaglio di calcolo.\nIn assenza di campo elettrico si ha che la goccia in caduta libera raggiunge una velocit\u00e0 limite formula_8. Dopo uno stato transitorio iniziale, la forza d'attrito viscoso viene bilanciata dalla forza peso. La velocit\u00e0 limite \u00e8 misurabile sperimentalmente. La forza di attrito viscoso agente sulla goccia \u00e8 data dalla legge di Stokes:\ndove formula_6 \u00e8 la viscosit\u00e0 dell'aria, ed formula_2 \u00e8 il raggio della goccia.\nTale forza viene bilanciata dalla forza peso formula_12 (trascurando la spinta di Archimede dell'aria):\ndove formula_3 \u00e8 la densit\u00e0 dell'olio.\nDalla eguaglianza delle due forze, essendo il moto rettilineo uniforme, segue che:\nquindi formula_2 viene misurato indirettamente.\nSe, a questo punto, viene applicata una differenza di potenziale nota formula_17 tra le armature del condensatore a facce piane e parallele si genera un campo elettrico costante ed uniforme:\ndove formula_19 \u00e8 la distanza tra le armature.\nTale campo elettrico esercita sulla goccia, se carica con una carica formula_20, una forza pari a:\nVariando quindi formula_22 siamo in grado di bloccare la caduta della goccia. In tale condizione \u00e8 formula_23, e di conseguenza:\nIn cui il raggio \u00e8 stato precedentemente calcolato come\nquindi, sostituendo, otteniamo il valore della carica formula_20:\nIn cui le quantit\u00e0 al secondo membro sono note. Un procedimento pi\u00f9 semplice \u00e8 applicare una tensione nota e misurare la nuova velocit\u00e0 di salita formula_28. Quindi:\nda cui:"}
{"id": "366198", "revid": "78273", "url": "https://it.wikipedia.org/wiki?curid=366198", "title": "Esperimento della goccia di olio", "text": ""}
{"id": "366200", "revid": "51679", "url": "https://it.wikipedia.org/wiki?curid=366200", "title": "8 mile", "text": ""}
{"id": "366201", "revid": "161374", "url": "https://it.wikipedia.org/wiki?curid=366201", "title": "City di Londra", "text": ""}
{"id": "366202", "revid": "4711", "url": "https://it.wikipedia.org/wiki?curid=366202", "title": "Commonwealth inglese", "text": ""}
{"id": "366209", "revid": "4711", "url": "https://it.wikipedia.org/wiki?curid=366209", "title": "Quebec City", "text": ""}
{"id": "366210", "revid": "4711", "url": "https://it.wikipedia.org/wiki?curid=366210", "title": "Gamal Abdal Nasser", "text": ""}
{"id": "366211", "revid": "287204", "url": "https://it.wikipedia.org/wiki?curid=366211", "title": "John Sholto Douglas, IX marchese di Queensberry", "text": "Biografia.\nDouglas nacque a Firenze, figlio maggiore del politico scozzese del partito conservatore Archibald, Visconte Drumlanrig, che era l'erede del VII Marchese di Queensberry. Fu per breve tempo designato Viscount Drumlanrig in seguito alla successione di suo padre nel 1856, e alla morte di suo padre nel 1858 eredit\u00f2 il Marchesato di Queensberry. Il IX marchese fu educato al Royal Naval College di Greenwich a Londra, diventando un guardiamarina all'et\u00e0 di dodici anni e un tenente della marina a quindici. Nel 1864 entro al Magdalene College, Cambridge, che abbandon\u00f2 due anni dopo senza laurearsi. Spos\u00f2 Sibyl Montgomery nel 1866. Ebbero quattro figli maschi ed una femmina, ma divorziarono nel 1887. Queensberry spos\u00f2 Ethel Weeden nel 1893, ma il matrimonio fu annullato l'anno successivo. Mor\u00ec a Londra, all'et\u00e0 di 55 anni, quasi un anno prima della morte di Oscar Wilde. Anche se scrisse un poema che cominciava con le parole \"Quando sar\u00f2 morto crematemi\", fu sepolto in Scozia.\nSuo figlio maggiore ed erede apparente fu Francis, Visconte Drumlanrig, che si diceva fosse impegnato in una relazione con il Primo Ministro liberale, Archibald Primrose, V conte di Rosebery. Mor\u00ec celibe e senza figli.\nIl secondo figlio maschio di Douglas, Lord Percy Douglas (1868\u20131920), successe al titolo. Lord Alfred \"Bosie\" Douglas, terzogenito, fu l'amico e amante di fama del celebre autore e poeta Oscar Wilde. Gli sforzi di Douglas per porre fine alla loro relazione portarono alla sua famosa disputa con Wilde.\nRiferimenti culturali.\nLa congettura che il figlio di Queensberry Francis possa aver avuto una relazione con Rosebery \u00e8 drammatizzato in Richard Woulfe \"His Most Obedient Servant\" "}
{"id": "366212", "revid": "48646124", "url": "https://it.wikipedia.org/wiki?curid=366212", "title": "Robert F. Kennedy", "text": ""}
{"id": "366214", "revid": "84184", "url": "https://it.wikipedia.org/wiki?curid=366214", "title": "Motore a due tempi", "text": "Il motore a due tempi \u00e8 un tipo di motore a combustione interna, alimentato da un impianto d'alimentazione e una luce di scarico dove scarica i prodotti esauriti (gas di scarico) tramite un impianto di scarico.\nFu inventato dall'ingegnere Dugald Clerk nel 1879 e sperimentato per la prima volta nel 1880 da Karl Benz.\nIntroduzione.\nQuesto motore si differenzia dal pi\u00f9 diffuso motore a quattro tempi principalmente per la differente alternanza delle fasi attive (fasi utili o di potenza), in relazione ai giri dell'albero motore: se nel motore a quattro tempi si ha una fase attiva o di espansione (fase in cui avviene la trasformazione effettiva dell'energia chimica in termica e dunque cinetica) per ogni due giri dell'albero motore, nel due tempi se ne ha una per ogni giro completo dell'albero.\nCaratteristiche.\nStrutturalmente, il motore a due tempi di norma non presenta le classiche valvole d'aspirazione e scarico, sostituite dalle luci, feritoie ricavate sul cilindro, aperte e chiuse dal moto alternato del pistone.\nUna caratteristica che distingue il motore 2T (escludendo i modelli con immissione a disco rotante e le esigenze dell'impianto di accensione) dal 4 tempi (o 4T) \u00e8 quella di poter funzionare perfettamente in entrambi i sensi di rotazione.\nQuesto \u00e8 permesso dal fatto che le luci di scarico/travaso vengono aperte e chiuse dal pistone in maniera speculare rispetto al punto morto inferiore, dove la luce di scarico \u00e8 la prima ad aprire e l'ultima a chiudere.\nAl contrario, nel 4T la simmetricit\u00e0 non c'\u00e8 perch\u00e9 deve essere aperta soltanto una delle due valvole (salvo nel breve periodo dell'incrocio, in cui sono aperte entrambe), e tassativamente in modo asimmetrico rispetto al punto morto inferiore.\nUn'altra caratteristica che distingue i due motori \u00e8 la \"pompa di lavaggio\", che nel 2T permette l'immissione per compressione dei gas \"freschi\" nella camera di combustione (generalmente essa \u00e8 costituita dal carter pompa, delimitata dalla superficie interna del pistone e dal sistema di immissione dei gas freschi, come per esempio la valvola a lamelle). In altri casi (vedi i motori diesel 2T a lavaggio unidirezionale) la pompa di lavaggio \u00e8 una vera e propria pompa volumetrica, azionata solitamente dall'albero motore; in ulteriori casi dei turbocompressori azionati dai gas di scarico aiutano il lavoro della suddetta pompa, la quale non \u00e8 completamente sostituibile.\nValvole d'aspirazione.\nEsse sono presenti solo nei motori con carter-pompa e l'ammissione dei gas freschi pu\u00f2 avvenire attraverso quattro differenti dispositivi e modalit\u00e0:\nSe non si adopera il sistema a carter pompa si utilizzano altri sistemi che sostituiscono la funzione del carter pompa, essi vengono normalmente impiegati sui motori 4T come soluzione alla sovralimentazione: in questo caso non \u00e8 necessario adoperare alcun tipo di valvola in aspirazione.\nValvole di lavaggio.\nPer il lavaggio, la sostituzione dei gas combusti con i gas freschi, si possono avere:\nLubrificazione.\nAltra differenza dal motore a quattro tempi riguarda la lubrificazione interna:\nFunzionamento e fasi del ciclo.\nIl ciclo termodinamico del motore a due tempi si sviluppa completamente in un'unica rotazione dell'albero motore, ma la successione completa delle varie fasi che interessano il fluido motore avviene nell'arco di una rotazione, questo perch\u00e9 il pistone svolge una doppia funzione, come meglio spiegato di seguito.\nAspirazione.\nIl pistone, in salita verso il PMS (Punto Morto Superiore), crea una depressione nel carter pompa, e contemporaneamente apre la luce di aspirazione. Nel caso del piston port questa apertura avviene con fasatura simmetrica rispetto al PMS, con ovvi svantaggi, mentre nel caso della valvola rotante l'apertura ha una fasatura fissa, ma ottimizzata per il miglior rendimento in un certo campo di regimi di rotazione. \u00c8 invece la depressione presente nel carter a provocare l'apertura automatica della valvola lamellare, con fasatura variabile.\nLa depressione (0.2-0.4 bar) richiama la miscela fresca (aria-benzina) dalla luce di aspirazione immettendola nel carter pompa, che la porter\u00e0 nel cilindro attraverso le luci di travaso nella fase successiva.\nPre-compressione e Travaso.\nDurante la discesa del pistone verso il PMI (Punto Morto Inferiore) avviene la compressione della miscela nel carter pompa, con un rapporto di compressione compreso tra 1,20:1 e 1,45:1.\nNel momento in cui si aprono le luci di travaso, esaurita l'eventuale sovrappressione residua della fase di scarico, la miscela fresca aria-benzina entra nel cilindro anche grazie alla depressione generata dalla parte iniziale dell'impianto di scarico, che aiuta il travaso dei gas freschi, durante questa fase parte di questa miscela esce anche dalla luce di scarico, mista a gas combusti.\nCompressione.\nIl pistone, risalendo dal PMI, occlude dapprima le luci di travaso, poi quelle di scarico. Fra queste due fasi pu\u00f2 avvenire una prima compressione causata dall'onda di pressione riflessa dal controcono dell'impianto di scarico, se quest'ultimo \u00e8 del tipo risonante (detto anche \"ad espansione\" per via della notevole variazione di sezione).\nIn questo caso, una parte della miscela fresca rientra nel cilindro, anche se la quantit\u00e0 intrappolata \u00e8 inferiore alla cilindrata, perch\u00e9 comunque \u00e8 sempre presente una frazione di gas combusti.\nNella parte finale della compressione la carica fresca viene movimentata dall'anello di squish se presente, generando una forte vorticosit\u00e0 che consente una combustione migliore ed un aumento del rendimento termodinamico.\nAccensione ed espansione.\nL'accensione, avviata da una candela, avviene con anticipi nettamente inferiori a quelli tipici del 4 tempi nel caso del motore ad accensione comandata, grazie alla forma pi\u00f9 razionale della testa permessa dall'assenza delle valvole a fungo.\nL'eventuale presenza dell'area di squish consente rapporti di compressione molto elevati senza incorrere in fenomeni deleteri, come la detonazione; inoltre nel 2 tempi \u00e8 possibile utilizzare un impianto di accensione ad anticipo costante senza una eccessiva perdita di rendimento.\nDopo il PMS inizia l'espansione, che si interrompe all'apertura della luce di scarico per via del brusco calo di pressione, tuttavia non vi \u00e8 una perdita notevole di rendimento rispetto ad un 4 tempi, visto che entrambi richiedono una simile apertura anticipata delle valvole di scarico.\nCon il passare degli anni la luce di scarico dei due tempi si \u00e8 via via ridotta, a favore di una sua estensione trasversale, in modo da guadagnare in corsa utile e rendimento, del tutto paragonabile a quello dei quattro tempi.\nScarico.\nIn fase di discesa il pistone scopre la luce di scarico. L'espulsione dei gas combusti avviene per semplice differenza di pressione, e non per l'azione di pompaggio del pistone come nel 4 tempi. Lo scarico risuonante, se presente, velocizza questa fase, grazie alla depressione sviluppata dal primo tratto dello stesso, permettendo di ridurre l'altezza delle luci di scarico e aumentare il rendimento.\nIn alcuni casi, come nei motori con aspirazione lamellare e vano della valvola collegato ai condotti di lavaggio, questa depressione pu\u00f2 addirittura influire sul \"rapporto di lavaggio\", aumentando la quantit\u00e0 di gas freschi che entrano nel cilindro.\nTipologia di lavaggio e funzionamento.\nIl lavaggio (o travaso) del cilindro con i gas freschi, nei motori a due tempi, avviene secondo varie scuole di pensiero:\nFlussi incrociati.\nQuesto tipo di motore (\"CrossFlow\" in inglese) ha due luci, una di scarico e una di travaso, poste ai lati opposti del cilindro, con il pistone munito di deflettore, per evitare che i due flussi (gas di scarico e miscela fresca) si mescolino, quindi la carica fresca va verso la testa grazie alla forma del deflettore, mentre i gas combusti escono.\nQuesto \u00e8 stato uno dei primi sistemi di lavaggio utilizzati nella produzione, ma ha avuto vita breve per via delle complicazioni indotte dal deflettore, che appesantisce il pistone e aumenta la superficie esposta alla combustione, rendendo difficile il disegno di una camera di combustione ottimale.\nCorrenti tangenziali.\nIn questo tipo di lavaggio (Loop-scavenged in inglese), si studiano le varie posizioni e direzioni delle luci e condotti di lavaggio per avere un risultato ottimale ed eliminare la necessit\u00e0 del deflettore. In pratica le luci sono disposte in direzione opposta alla luce di scarico, imponendo alla miscela fresca di salire verso la testa, invertire la direzione e raggiungere lo scarico soltanto dopo aver effettuato questa \"giravolta\", da cui il nome inglese.\nSpesso viene denominato lavaggio \"Schn\u00fcrle\" dal nome dell'ingegnere tedesco, Adolf Schn\u00fcrle, che lo ide\u00f2 nel 1925. Inizialmente pensato per i motori diesel della KHD, venne ceduto in licenza esclusiva alla DKW. Il sistema di lavaggio a correnti tangenziali si \u00e8 ampiamente diffuso dapprima in Germania e, dopo la seconda guerra mondiale, anche nel resto del mondo. Attualmente \u00e8 il tipo di lavaggio pi\u00f9 utilizzato nei motori moderni ad accensione comandata, viceversa, nei motori ad accensione spontanea, \u00e8 stato sostituito dal ciclo unidirezionale.\nStrutture particolari.\nIl motore a ciclo loop \u00e8 stato proposto in alcune particolari e controverse configurazioni, che pi\u00f9 o meno si discostano come struttura da un motore classico.\nMotore Bourke.\nQuesto tipo di motore riprende in parte i vantaggi del motore con pistoni a doppio diametro, ma il pistone ha una forma tradizionale.\nLa sua peculiarit\u00e0 \u00e8 di avere, al posto delle bielle, delle aste azionate direttamente dall'albero motore secondo un insolito schema, dove ciascun'asta \u00e8 dotata di un sistema di tenuta che isola la camera in cui si muove il pistone dal carter; la \"pompa di lavaggio\", quindi, \u00e8 costituita dalla parte inferiore del pistone, dal cilindro e dall'asta con relativa tenuta.\nIl rapporto di pre-compressione \u00e8 pi\u00f9 alto rispetto al sistema con carter pompa, ma il \"rapporto di lavaggio\" (rapporto fra volume di gas freschi immessi nel cilindro e volume del cilindro) sar\u00e0 pi\u00f9 basso a causa della minore cilindrata della pompa rispetto alla camera superiore, in quanto alla cilindrata occorre sottrarre il diametro dell'asta di comando del pistone moltiplicato per la corsa.\nIl vantaggio \u00e8 un imbiellaggio ben lubrificato, essendo isolato dalla camera-pompa di lavaggio, ma \u00e8 anche vero che i regimi di rotazione non possono essere molto elevati, visti i pesi notevoli delle parti in moto e la complessit\u00e0 del sistema.\nL'ammissione della carica fresca alla camera-pompa pu\u00f2 essere regolata da uno qualsiasi dei sistemi gi\u00e0 visti, invece per quanto riguarda l'immissione della carica nel cilindro, si pu\u00f2 seguire sia lo schema a flussi incrociati che il loop.\nMotore Pivotal.\nTipo di motore a due tempi ideato per supplire a tutti i difetti costruttivi e ecologici del classico motore a miscela, riprende la tecnologia dell'iniezione diretta, prima abbandonata sulle grandi cilindrate per motori stradali e usata solo dai ciclomotore a iniezione elettronica; inoltre \u00e8 nato per funzionare a idrogeno.\n\u00c8 caratterizzato da un tutt'altro che tradizionale movimento del pistone, infulcrato su uno dei lati e accoppiato a un sistema d'immissione lamellare, e riprende in parte le caratteristiche del motore pendolare di Taurozzi, caratterizzato da un movimento oscillatorio capace di annullare la forza laterale che normalmente si sviluppa sul cilindro durante lo scorrimento del pistone.\nLavaggio unidirezionale.\nQuesto tipo di lavaggio (Uniflow-scavenged in inglese) \u00e8 utilizzato principalmente nei motori diesel due tempi, ma pu\u00f2 essere utilizzato anche nei motori ad accensione comandata.\nNel caso di un motore con una struttura classica (generalmente nella configurazione diesel), l'immissione della carica fresca avviene tramite i travasi, mentre lo scarico avviene tramite una o pi\u00f9 valvole a fungo e l'iniettore posti sulla testata del motore, ma questo tipo di motore esiste anche in una configurazione inversa.\nIl nome \u00e8 dato dal fatto che il flusso dei gas freschi va dalla testa del motore alla luce di scarico quasi in linea retta, limitando cos\u00ec la probabilit\u00e0 di miscelazione con i gas combusti, altro vantaggio \u00e8 la possibilit\u00e0 di utilizzare un carter a bagno d'olio o a secco, dove l'olio non \u00e8 a contatto con il carburante: un motore di questo tipo \u00e8 il 2T Diesel navale W\u00e4rtsil\u00e4-Sulzer RTA96-C della W\u00e4rtsil\u00e4, che ha un rendimento superiore al 0,51 o 51% (risultando uno tra i migliori).\nUna variante di questo tipo di motore (poco usato) sfrutta il carter come pompa di lavaggio, quindi lo scarico avviene tramite una o pi\u00f9 valvole a fungo poste sulla testata: si perde il vantaggio della lubrificazione, dato che l'olio deve essere miscelato con il carburante.\nUn altro tipico caso di lavaggio unidirezionale si ha nel \"motore a 2 tempi a stantuffi contrapposti\" ideato da DKW (generalmente nella configurazione ad accensione comandata), dove i due alberi motore sono sfasati opportunamente in modo da iniziare a scaricare prima che si aprano le luci di lavaggio e da chiudere i travasi per ultimi, in questo modo la \"pompa di lavaggio\" pu\u00f2 attuare una reale sovralimentazione.\nUn'altra struttura di questo ciclo \u00e8 il \"motore a due tempi a cilindri paralleli\", ideato da Garelli-Marcellino-Isomoto, che possiede cilindri paralleli formati da un unico elemento, una testa che mette in comunicazione i due cilindri formata anch'essa da un unico pezzo, dove un cilindro ha la luce di scarico e l'altro permette l'ingresso di carica fresca al carter-pompa ed \u00e8 munito di almeno un travaso, inoltre i pistoni sono vincolati all'albero motore tramite una sola biella a \"Y\" o con una biella munita di bielletta come nel caso della Iso Isetta.\nQuesta disposizione permette una sfasatura fra i pistoni, consentendo un'apertura anticipata della luce di scarico rispetto alla luce del/i travaso/i e una chiusura posticipata di questi rispetto alla luce di scarico, senza il problema della sfasatura dei due alberi motore, che porta a una perdita di rendimento termico, dato che il tutto viene gestito da un solo albero motore.\nEsiste una variante del sistema che prevede i due cilindri disposti lungo l'asse di rotazione dell'albero motore, il che porta ad avere i due pistoni alle altezze desiderate durante la rotazione e senza il problema del corsoio su uno dei due pistoni o di una biella madre e di una bielletta.\nIl \"motore a 2 tempi a cilindri paralleli con pistone di lavaggio\" o \"Ladepumpe\" \u00e8 stato ideato da DKW: \u00e8 un motore che permette una lubrificazione indipendente dalla miscela fresca e un motore a cilindri paralleli costruito in modo semplice rispetto a quanto verr\u00e0 fatto in seguito dalla Garelli-Marcellino-Isomoto.\nUn'altra struttura di questo ciclo \u00e8 il \"motore a due tempi a cilindri convergenti\", ideato da DKW, contenente due cilindri convergenti in un unico punto, in modo da ridurre il volume della camera di combustione, una testa, formata anch'essa da un solo pezzo, che mette in comunicazione i due cilindri, di cui uno ha la luce di scarico e l'altro permette l'ingresso di carica fresca al carter-pompa ed \u00e8 munito di almeno un travaso, inoltre i pistoni sono vincolati ognuno a un proprio albero motore, ognuno vincolato all'altro tramite un sistema a ingranaggi creato direttamente sullo spallamento dell'albero motore e che vincola a far ruotare i due alberi in direzioni opposte, inoltre con questo motore si utilizza una pompa di lavaggio diversa dal carter pompa, esattamente come nel motore a cilindri paralleli.\nA scalinata o con pistoni a doppio diametro.\nIl \"motore a scalinata\" (\"Stepped Piston Engine\" in inglese), utilizza una tecnica particolare per l'aspirazione e distribuzione della carica fresca nel cilindro del motore, che consiste in un cilindro complementare e relativo pistone che aspira e distribuisce la carica dentro ad altri due cilindri, dove avviene la combustione, per poter alimentare due cilindri, questo pistone (che ruota allo stesso regime degli altri due) ha due camere, di cui una \u00e8 formata dalla testata, cilindro e pistone, mentre la seconda \u00e8 formata dal cilindro, pistone e carter.\nPer regolare il flusso della carica fresca nel cilindro complementare si pu\u00f2 utilizzare la semplice tecnica del piston port: una luce centrale al cilindro viene aperta solo quando il pistone \u00e8 alle estremit\u00e0, alimentando la camera opposta a quella momentaneamente utilizzata, mentre per il flusso diretto a uno dei due cilindri dove avviene la combustione il flusso \u00e8 governato dal semplice movimento del pistone che apre o chiude le luci dei travasi.\nIl vantaggio di questo sistema \u00e8 che il pistone \u00e8 pi\u00f9 facilmente lubrificabile e si possono impiegare cuscinetti come su un motore a quattro tempi. I brevetti su questo disegno sono detenuti da Bernard Hooper Engineering Ltd (BHE).\nL'evoluzione di questo sistema \u00e8 l'utilizzo di pistoni a \"doppio diametro\", dove si pu\u00f2 avere anche un solo cilindro che \u00e8 a diametro differenziato, ovvero con una zona superiore normale ed una zona a diametro maggiorato pi\u00f9 in basso (vicino all'albero motore) e anche il pistone \u00e8 forgiato nello stesso modo, in questo modo la funzione di pompa di lavaggio viene svolta dall'insieme cilindro-pistone maggiorato a fianco, mentre la parte superiore a diametro ridotto funziona come un normale 2 tempi. \u00c8 evidente che i due pistoni devono avere gli angoli di manovella sfasati di 180 gradi.\nAccorgimenti.\nNei motori a due tempi si adottano degli accorgimenti per migliorare la funzionalit\u00e0 delle varie fasi e il rendimento globale del motore 2T a carter pompa, infatti il 2T unidirezionale \u00e8 pi\u00f9 vicino al motore a quattro tempi:\nConfronto con il motore 4T.\nDalle origini agli anni novanta.\nMentre in un motore a quattro tempi le fasi sono ben definite, nel due tempi si arriva ad un vero e proprio accavallamento: il travaso avviene in contemporanea allo scarico, cos\u00ec come la compressione corrisponde nel ciclo all'aspirazione.\nNei motori ad accensione comandata con ciclo loop, flussi incrociati o a scalinata, l'incontro della miscela fresca e di quella combusta in fase di travaso/scarico, fa s\u00ec che una parte della prima miscela combustibile possa uscire dal condotto di scarico, oppure che una parte dei gas di scarico resti nella camera di combustione, intaccando in questo modo la potenza specifica del motore, che nel ciclo teorico sarebbe doppia rispetto ad un propulsore 4T, in quanto il 2T possiede un fase utile per ogni giro di rotazione dell'albero motore, mentre il quattro tempi ne ha una ogni due.\nInizialmente il limite del 2T era proprio il fornire un rendimento globale (volumetrico, termico e meccanico), a parit\u00e0 di cilindrata, pi\u00f9 basso rispetto a quello di un quattro tempi, a causa sia delle perdite inevitabili nella fase di lavaggio, sia anche se in piccola parte, della ridotta pressione media effettiva (conseguenza della minore cilindrata utile, sia in fase di espansione che in quella di aspirazione della carica). Con l'ausilio di accorgimenti specifici come lo scarico risonante (espansione), anche per tale motore \u00e8 di molto migliorato il rendimento volumetrico (che comunque rimane inferiore al 4T), mentre il rendimento termico e meccanico \u00e8 sempre stato superiore rispetto al 4T, arrivando ad avere un rendimento globale agli stessi livelli o superiore al motore 4T (sempre alimentato a carburatore), ma con una perdita di carica fresca superiore a quest'ultimo, per via del ciclo di funzionamento.\nQuesti limiti sono molto ridotti nei motori ad accensione spontanea (diesel 2t), inizialmente a ciclo loop, il cui limite era una perdita di comburente (aria) dallo scarico, che richiedeva l'iniezione di minor combustibile; nei pi\u00f9 recenti motori ad accensione spontanea, che utilizza lo schema a ciclo unidirezionale (applicabile anche nei sistemi ad accensione comandata), si utilizza un compressore centrifugo o turbocompressore per poter pulire e riempire meglio il cilindro. Con questa soluzione il 2T ha un rendimento superiore a qualsiasi tipo di 4T, con una perdita di carica fresca del tutto paragonabile ad esso, senza perdere le sue caratteristiche principali (minor costo, minor manutenzione e maggiore leggerezza).\nUn'altra soluzione che ha portato ad una riduzione degli inconvenienti di questo motore \u00e8 l'iniezione diretta meccanica, adottata dalla Borgward nei primi anni '50 con alcuni modelli della Gutbrod, alcuni modelli della Goliath e la Goliath GP 700 sport, in tutti i casi si ha un motore bicilindrico.\nL'iniezione elettronica vide il suo debutto come studio prototipale grazie a Dell'Orto nei motori stradali ad alta prestazione nel 1989 sul motore della Gilera SP01, che non ha visto uno sviluppo stradale per via dei costi\nDifferenze attuali.\nAttualmente il maggiore limite dei motori ad accensione comandata due tempi a ciclo loop rispetto alle motorizzazioni 4T \u00e8 l'accoppiamento con un'iniezione diretta (anche se utilizzata dal 2000 circa per i motori fuoribordo per piccole imbarcazioni, come i gommoni). Tale sodalizio risulta estremamente difficile per i motori motociclistici che hanno regimi di funzionamento molto pi\u00f9 elevati, dove l'unico modello prodotto con tale sistema d'alimentazione \u00e8 stato il Vdue della Bimota, il quale per\u00f2 \u00e8 dovuto ritornare all'alimentazione a carburatore.\nQuesto primo insuccesso dell'iniezione diretta \u00e8 dovuto al riempimento disomogeneo del cilindro e alla disuniformit\u00e0 della carica, creando molti problemi; attualmente aziende motociclistiche come l'Aprilia, stanno tentando di riproporre l'iniezione diretta con buoni risultati, anche se tale sistema rimane confinato agli scooter, classificati come ciclomotori a iniezione elettronica.\nUn altro sistema per aumentare le prestazioni delle motorizzazioni ad accensione comandata a due tempi \u00e8 l'utilizzo della cosiddetta iniezione indiretta, come nella OSSA TR, la quale permette un condotto d'aspirazione di maggiore diametro e di lunghezza ridotta rispetto al carburatore, e di conseguenza un migliore riempimento del carter pompa. La stessa OSSA produce motociclette specialistiche per enduro, equipaggiate con motori a due tempi caratterizzati da un'iniezione elettronica, in parte iniezione indiretta sfociante nel carter ed in parte iniezione diretta sfociante direttamente nel cilindro. Queste accuratezze dovrebbero garantire doti di potenza e coppia uniche nel loro genere, in totale rispetto dell'ambiente. Una strada analoga \u00e8 stata intrapresa da Athena Racing, produttrice di vari tipi di gruppi termici. In questo caso il sistema di iniezione indiretta/iniezione diretta \u00e8 accoppiato ad un motore di 50cc.\nNell'ambito dei motori fuoribordo l'Evinrude Outboard Motors gi\u00e0 da tempo ha lanciato una serie di propulsori a due tempi, alimentati da una sofisticata iniezione elettronica e sistema lubrificante all'avanguardia, il che permette di contenere di pi\u00f9 le emissioni rispetto a qualsiasi altro motore, ma contemporaneamente migliorando le prestazioni.\nHonda nel 1995 ide\u00f2 un sistema molto semplice, caratterizzato da una valvola di contropressione ARC (Activated Radical Combustion), che permise di ridurre le emissioni dei motori a due tempi a ciclo loop allineandole a quelle del motore a quattro tempi, la moto in questione \u00e8 la Honda EXP-2, successivamente venne utilizzata per il CRM 250 AR del 1996 (solo mercato giapponese) e l'Honda Pantheon.\nLa Malaguti con la sua MR250 del 2008, moto per il solo mercato giapponese, utilizza un sistema di scarico con un'espansione stravolta nella forma, permettendo di generare una potenza di 50\u00a0CV, rispettando l'omologazione Euro 3.\nNel 2017 la KTM ufficializza la produzione di motoveicoli da competizione a due tempi da 250 e 300 cc ad iniezione elettronica nel cilindro (a luci di scarico aperte), denominato TPI (Transfer Port Injection), composto da due iniettori posti nei travasi laterali (conosciuti anche come 2\u00b0 luce), tale sistema pur essendo ad iniezione diretta nel cilindro non inietta direttamente nella camera di combustione, in quanto l'iniezione avviene quando le luci di scarico sono ancora aperte.\nCon i motori a due tempi a ciclo unidirezionale con immissione controllata da una o pi\u00f9 valvole a fungo o sistema piston port (al cilindro), si ha un'inversione dei ruoli, con minor consumo specifico ed emissioni minori rispetto alla concorrente a quattro tempi, anche se perde parte dei suoi vantaggi, come la reversibilit\u00e0 e l'inclinabilit\u00e0 del motore dato che utilizza un sistema di lubrificazione pari al motore a quattro tempi, inoltre necessita di un dispositivo per il lavaggio/immissione della miscela combustibile. Questi motori vengono usati nella configurazione diesel come motorizzazione sulle navi.\nRecentemente tali motori navali sono stati sviluppati anche per poter essere alimentati a LNG (Gas naturale liquefatto)\nStudi e prototipi.\nDurante la met\u00e0 degli anni '90 alcune case automobilistiche produssero prototipi di motori a due tempi, tra cui FIAT con un prototipo che utilizzava tecnologia Orbital e Ferrari con il motore F134.\nGli ultimi studi su questo tipo di motore, per via della sua versatilit\u00e0, hanno portato alla luce progetti che potrebbero essere vincenti per il futuro, come ad esempio il motore omnivore della Lotus, alcuni dei quali riprendono soluzioni gi\u00e0 usate in passato e hanno avuto sostegni economici da imprenditori non specializzati nel settore, come nel caso del motore della Ecomotors, sostenuto da Bill Gates e che secondo il costruttore potrebbe essere adoperato sulle autovetture. Il 20 aprile 2011 ha annunciato il contratto per la commercializzazione con la Zhongding Holding (Group) Company o pi\u00f9 semplicemente Zhongding, sia per i generatori che per autotrazione.\nPregi e difetti.\nIl motore a due tempi tra i suoi pro o i suoi contro a seconda dell'utilizzo, ha poco freno motore a causa del diverso ciclo di funzionamento rispetto ad un motore a quattro tempi. Nelle applicazioni urbane questa caratteristica \u00e8 pi\u00f9 un punto a sfavore, dato che avendo meno freno motore i freni meccanici devono essere sollecitati maggiormente portando naturalmente ad una loro pi\u00f9 rapida usura.\nNote ed applicazioni.\nQuesto tipo di motorizzazione, in passato, oltre ad avere una vasta applicazione motociclistica, ha visto applicazione anche su mezzi pesanti e autoveicoli.\nEssa \u00e8 attualmente impiegata su motocicli di media-piccola cilindrata, generalmente pari o inferiore a 300\u00a0cm\u00b3 (250, 125 e 50), preferendola al 4T. Sussistono comunque eccezioni come L'ATK Intimidator con motore da 620 e 700\u00a0cm\u00b3 .\nUna valida evoluzione del 2T (gi\u00e0 usata per i mezzi marini e nelle motoslitte) \u00e8 stata recentemente proposta da due case motociclistiche che hanno adottato al posto del tradizionale carburatore, un sistema di iniezione diretta della benzina nel cilindro (Iniezione nei ciclomotori), mentre la pioniera in questo campo fu Bimota, nota casa riminese con un motociclo da strada di carattere sportivo di 500\u00a0cm\u00b3 bicilindrico.\nIl vantaggio di questo sistema \u00e8 un totale abbattimento dei consumi poich\u00e9 essendoci un ciclo controllato da una centralina elettronica, la benzina viene iniettata direttamente nel cilindro in quantit\u00e0 calibrata e dosata, evitando cos\u00ec di passare per i travasi e per il carter dell'albero, dove comunque si perde una minima quantit\u00e0 di carburante, che i deposita sulle pareti. \nQuest'alimentazione inoltre permette di ridurre in maniera drastica gli inquinanti emessi dal motore 2T, in cui la combustione non \u00e8 mai perfetta per via dell'olio e con il lavaggio una parte del carburante immesso va persa, mentre con l'iniezione diretta gran parte del carburante partecipa alla combustione.\nQuesto sistema permette quindi d'avere una potenza specifica leggermente superiore (dato che il lavaggio avviene con sola aria e olio, consentendo un maggior riempimento di comburente nel cilindro), ma si ha soprattutto un aumento del rendimento energetico (consumo specifico minor.e)\nIl bicilindrico 500\u00a0cm\u00b3, modello piuttosto raro ad oggi, aveva un motore\u00a0 a V di 90\u00b0 da 110 CV ad iniezione elettronica diretta con 2 iniettori per cilindro.\nNonostante la bont\u00e0 del progetto che prevedeva un pesante aiuto dell'elettronica, per semplicit\u00e0 la casa ha poi preferito ripiegare sui carburatori, dati i problemi iniziali legati a questo sistema, molto complicato ma poco studiato e sviluppato, che portava in alcuni casi a far spaccare i pistoni.\nAttualmente il motore a due tempi trova valida applicazione nel campo navale su motori di enorme cilindrata dove la fase passiva del lavaggio viene rimossa in quanto ne sopperisce il funzionamento un sistema di turbocompressione dove i gas di scarico alimentano una turbina che fa girare un compressore che comprime l'aria fresca e l'invia tramite appositi condotti ai cilindri.\nQuesta sua caratteristica vale anche per i motori dei fuoribordo, grazie alla loro migliore funzionalit\u00e0, anche se dal 2005 sempre pi\u00f9 costruttori producono motori a quattro tempi per fuoribordo.\nNumero di cilindri.\nNel corso degli anni la motorizzazione a due tempi \u00e8 stata proposta in vari frazionamenti:\nMonocilindrico.\nUtilizzato sulla maggior parte delle moto 2T e sulla totalit\u00e0 di quelle prodotte ai giorni d'oggi, dove le cilindrate prodotte vanno dai piccoli 50\u00a0cm\u00b3 per ogni categoria di moto al 700 prodotto dalla tedesca Zabel utilizzato per il sidecarcross.\nBicilindrico.\nUtilizzato con cilindrate tra i 250 e i 500\u00a0cm\u00b3 solo sulle moto stradali come l'Aprilia RS 250, la Bimota VDue 500 e la Yamaha RD 350, bicilindrica frontemarcia dalle prestazioni notevoli, costi tutto sommato contenuti e nota per il suo motore potente e robusto, richiedeva per\u00f2 un'accurata messa a punto della ciclistica. Notevoli erano pure i bicilindrici 125 di Benelli e Malanca commercializzate a cavallo tra gli anni '70 e i primi '80.\nTricilindrico.\nUtilizzato soprattutto negli anni sessanta-settanta su motociclette stradali di cilindrata medio-alta, come la Kawasaki 500 H1, la Suzuki GT 750 o la Motob\u00e9cane 350 L3.\nNegli anni ottanta ricordiamo la Honda NS, da 500\u00a0cm\u00b3 nella versione da Gran Premio e 400\u00a0cm\u00b3 in quella stradale, entrambe mosse da tricilindrici a V di 90\u00b0. Lo schema era gi\u00e0 utilizzato dalla DKW per le sue moto da GP degli anni cinquanta.\nNel 1967 venne prodotta la Saab Sonett, con motore tricilindrico a due tempi\nQuadricilindrico.\nUtilizzato sulle vecchie moto della classe 500, come la Suzuki RG 500, l'Honda NSR 500, la Yamaha YZR 500 e la Cagiva C594, mentre nella classe 125 si ha la Yamaha RA31 del '67, con i cilindri a V.\nSu moto stradali \u00e8 comparso solo in sporadici ma significativi casi, come sulla Suzuki RG-\u0393 500, in pratica una replica stradale delle motociclette di Hamamatsu utilizzate nella classe maggiore, dove lo schema del motore era denominato \"in quadrato\", il motore, cio\u00e8, si componeva idealmente di due bicilindrici frontemarcia uno dietro l'altro. Degna di nota anche la coeva Yamaha RD 500, con disposizione dei cilindri a V.\nEsacilindrico.\nUtilizzato nella versione con alimentazione diesel come propulsore per il carro armato Chieftain.\nOctocilindrico.\nL'unica realizzazione di questi tipo, tra i motori a due tempi, \u00e8 la Galbusera 500 V8, presentata alla XIX Esposizione del ciclo e motociclo di Milano e progettata da Adolfo Marama Toyo, che disponeva di un propulsore 8 cilindri a V trasversale accoppiati."}
{"id": "366216", "revid": "484362", "url": "https://it.wikipedia.org/wiki?curid=366216", "title": "Regno di Piemonte", "text": ""}
{"id": "366217", "revid": "4711", "url": "https://it.wikipedia.org/wiki?curid=366217", "title": "Anwar al Sadat", "text": ""}
{"id": "366219", "revid": "104458", "url": "https://it.wikipedia.org/wiki?curid=366219", "title": "Ping pong", "text": ""}
{"id": "366221", "revid": "628767", "url": "https://it.wikipedia.org/wiki?curid=366221", "title": "Distretto di Al\u016bksne", "text": "Il distretto di Al\u016bksne (in lettone \"Al\u016bksnes Rajons\") \u00e8 stato uno dei 26 distretti della Lettonia situato nella parte nord-orientale del paese.\nIn base alla nuova suddivisione amministrativa \u00e8 stato abolito a partire dal 1\u00ba luglio 2009.\nIl 57,1% del territorio del distretto soppresso \u00e8 coperto da foreste, del rimanente il 30% circa \u00e8 terreno agricolo, il 3,8 % sono aree umide o paludi, il 2,9 % acque interne. Il lago principale \u00e8 il lago di Al\u016bksne con una superficie di 1540 ha.\nLa popolazione era costituita per l'82,1 % da lettoni, per il 13,7 % da russi, per l'1,2 % da estoni pi\u00f9 un rimanente 3% di varie etnie.\nIl tasso di disoccupazione della regione \u00e8 pari al 7,32%.\nComuni.\nAppartenevano al distretto due citt\u00e0 (dati del 2005):\ne i seguenti comuni:"}
{"id": "366222", "revid": "339392", "url": "https://it.wikipedia.org/wiki?curid=366222", "title": "Ben Gurion", "text": ""}
{"id": "366225", "revid": "125355814", "url": "https://it.wikipedia.org/wiki?curid=366225", "title": "Sistema proporzionale", "text": "Per sistema proporzionale o rappresentazione proporzionale si intende genericamente qualsiasi sistema elettorale che miri a riprodurre in un organo di rappresentanza le proporzioni delle diverse parti dell'elettorato - generalmente in un'assemblea elettiva, per cui tali sistemi furono escogitati. La finalit\u00e0 \u00e8 risolvere le disuguaglianze di rappresentazione dei partiti che sorgono nei sistemi elettorali maggioritari, soprattutto quando vi sono pi\u00f9 di due forze fondamentali o quando le circoscrizioni hanno dimensioni diverse. La proporzionalit\u00e0 pu\u00f2 essere alterata in vari modi: riducendola si combatte la frammentazione, tendenza ben nota nei sistemi proporzionali; ci\u00f2 pu\u00f2 avvenire variando il metodo di assegnazione dei seggi, introducendo una soglia, o limitando il numero di seggi in palio in ciascuna circoscrizione. Esistono vari sistemi di tipo proporzionale, descritti di seguito.\nConfronto con i sistemi maggioritari.\nGli obiettivi della rappresentanza proporzionale sono spesso contrastati con i collegi uninominali a sistema maggioritario.\nNei paesi che usano sistemi maggioritari (fra cui Regno Unito, Stati Uniti, Canada e India) molti sistemi alternativi vengono descritti come forme di rappresentanza proporzionale, a volte in modo inesatto e generando equivoci tra il pubblico e gli esperti che si fanno promotori di tali sistemi. In particolare, alcuni referendum promossi a favore del proporzionale (2007 nell'Ontario e 2009 nella Columbia Britannica) fallirono anche perch\u00e9 la campagna del 'No' sfrutt\u00f2 l'attenzione per i sistemi a lista elettorale, enfatizzando il possibile trasferimento di potere dal pubblico ai partiti. Nell'Ontario ci\u00f2 fu particolarmente efficace in quanto non era stato escluso il sistema delle liste bloccate.\nSistemi elettorali e rappresentanza proporzionale dei partiti.\nQuasi sempre i sistemi proporzionali usano i partiti politici come misura della rappresentanza. Ad esempio, un partito che riceve il 15% dei voti in un tale sistema vedr\u00e0 il 15% dei seggi assegnati ai propri candidati.\nLa maggioranza del dibattito dei sistemi elettorali \u00e8 sulla proporzionalit\u00e0. I partiti pi\u00f9 radicati, negli Stati Uniti e nel Regno Unito (con sistema maggioritario) possono conquistare il controllo formale del parlamento con il sostegno di appena il 20-25% degli aventi diritto al voto, a spese dei partiti minori. In Canada la situazione potrebbe essere considerata peggiore: regolarmente partiti sostenuti da meno del 40% degli elettori formano maggioranze di governo che restano al potere per legislature complete di quattro anni. Se si considera che la partecipazione al voto \u00e8 minore del 60%, un partito pu\u00f2 ottenere un governo di maggioranza convincendo appena un quarto dell'elettorato. In aggiunta, i contrappesi del sistema giudiziario sono minori rispetto agli Stati Uniti, e quelli del sistema legislativo inferiori rispetto al Regno Unito.\nMetodi diversi di rappresentanza proporzionale possono portare a maggiore proporzionalit\u00e0 oppure ad un risultato pi\u00f9 determinato.\nIl sistema proporzionale a liste di partito \u00e8 un approccio, in cui ogni partito politico presenta una lista di candidati: gli elettori scelgono una lista. La forma a \"liste aperte\" permette all'elettore di influenzare l'elezione dei candidati individuali all'interno della lista. L'approccio a \"liste bloccate\" no: \u00e8 il partito a scegliere l'ordine, e i candidati pi\u00f9 in cima alla lista avranno maggiori probabilit\u00e0 di essere eletti.\nUn'altra possibilit\u00e0 \u00e8 il voto singolo trasferibile (STV), che non dipende dai partiti o dalle liste. Gli elettori numerano i candidati in ordine di preferenza: se il loro candidato preferito riceve un numero insufficiente di voti, il voto si trasferisce alla seconda scelta e cos\u00ec via. Le elezioni al Senato australiano usano il cosiddetto \"voto sopra la linea\" dove i candidati di ogni partito sono raggruppati sulla scheda, permettendo all'elettore di votare il gruppo o il candidato. Nelle elezioni al D\u00e1il \u00c9ireann irlandese, i candidati sono elencati in ordine alfabetico, senza distinzioni di partito.\nAltre variazioni comprendono il voto singolo non trasferibile (SNTV), il voto cumulativo e il voto limitato; questi sistemi possono essere definiti \"semi-proporzionali\".\nL'enfasi sui partiti politici potrebbe ridurre l'efficacia della rappresentanza proporzionale. L'influenza dei partiti \u00e8 in declino in Paesi come gli Stati Uniti, in cui nel 2004 il 24% degli elettori si dichiarava indipendente. Un'alternativa come la delega del perdente pu\u00f2 raggiungere la completa rappresentanza con modalit\u00e0 diverse.\nSistema a lista di partito in una circoscrizione plurinominale.\nQuesto sistema prevede che ogni partito elenchi i propri candidati sotto forma di lista: il numero di eletti della lista dipender\u00e0 dal numero di voti da essa ricevuti. Nei sistemi a liste bloccate gli elettori esprimono solo la preferenza per una lista: in tali sistemi, nell'ambito di ciascuna lista sono eletti i candidati che occupano i primi posti, cosicch\u00e9 di fatto i partiti stabiliscono le priorit\u00e0 di elezione per i propri candidati. Nei sistemi a liste aperte, nell'ambito di ciascuna lista sono eletti i candidati che abbiano ottenuto maggior consenso da parte degli elettori: a seconda dei casi, costoro possono esprimere una o pi\u00f9 preferenze per i singoli candidati oppure possono indicare l'ordine di preferenza.\nIl sistema a lista di partito \u00e8 usato in molti Paesi: la variante a liste aperte \u00e8 impiegata, ad esempio in Finlandia, Lettonia, Svezia, Brasile, Paesi Bassi, Repubblica Democratica del Congo. La variante a liste bloccate si impiega in Israele (con un'unica circoscrizione per l'intero Paese), Russia (liste bloccate) e Sudafrica (liste bloccate). Per le elezioni al Parlamento europeo, la maggior parte degli stati usa liste aperte; la maggior parte del Regno Unito usa liste bloccate, ma l'Irlanda del Nord usa il voto singolo trasferibile, cos\u00ec come l'Irlanda.\nSistemi misti.\nI sistemi elettorali misti combinano un sistema proporzionale nazionale o regionale con collegi uninominali eletti da un sistema maggioritario, nel tentativo di combinare l'espressione delle appartenenze partitiche minoritarie, garantita dal proporzionale, e quella di tutte le aree di cui si compone lo stato, garantita dal maggioritario. Sono metodi che generalmente costituiscono nel distribuire alcuni seggi secondo un sistema maggioritario e altri secondo un sistema proporzionale. Sono spesso adoperati nei paesi federali, poich\u00e9 riequilibrano le necessit\u00e0 nazionali e locali. Sono anche usati nei paesi con diversit\u00e0 geografiche, sociali, culturali ed economiche. Per ovviare al medesimo problema \u00e8 stata anche sviluppata l'attribuzione biproporzionale, in uso in alcuni cantoni svizzeri, che \u00e8 invece una forma di rappresentazione pienamente proporzionale che assicura la rappresentanza equa di tutte le regioni.\nI sistemi misti, o varianti di essi, vengono usati nella Scozia e nel Galles, in Germania, in Giappone, nel Lesotho, in Messico, in Bolivia, in Nuova Zelanda ed anche in Italia.\nVoto singolo trasferibile in una circoscrizione plurinominale.\nQuesto sistema usa il voto preferenziale.\nOgni circoscrizione elegge due o pi\u00f9 rappresentanti per l'elettorato. Di conseguenza la circoscrizione equivale per dimensione alla somma dei collegi uninominali che darebbero lo stesso numero di rappresentanti. I partiti tendono ad offrire pi\u00f9 o meno candidati a seconda della dimensione, e a quanti ottimisticamente potrebbero vincere. Gli elettori ordinano una parte o tutti i candidati secondo la loro preferenza. Un candidato vincitore deve raggiungere una quota, \"calcolata dividendo il numero totale di voti validi per uno pi\u00f9 il numero di seggi da riempire, ignorando il resto della divisione e aggiungendo un voto.\" Solo in pochi casi ci\u00f2 si ottiene alla prima conta. Alla seconda conta, se un candidato vince il suo voto in sovrappi\u00f9 (in eccesso della quota) si trasferisce alle seconde scelte degli elettori; altrimenti si elimina il candidato meno popolare e tali voti sono ridistribuiti rispetto alla seconda preferenza mostrata su di essi. Se pi\u00f9 di un candidato non riceve voti sufficienti dopo il trasferimento di voti dal pi\u00f9 impopolare, anche quel candidato viene eliminato (in quanto sarebbe comunque eliminato al giro successivo.)\nIl processo si ripete fino a riempire tutti i seggi, vuoi perch\u00e9 il numero richiesto ha raggiunto la quota. o perch\u00e9 il numero di candidati sopravvissuti all'eliminazione corrisponde al numero di seggi rimanenti. Anche se la procedura di conta \u00e8 alquanto complessa, il voto \u00e8 semplice e la maggior parte degli elettori vede eletta almeno una delle proprie preferenze.\nTutti gli eletti rispondono direttamente ai propri elettori locali. Secondo alcuni politologi sarebbe pi\u00f9 corretto definire \"semi-proporzionale\" il voto singolo trasferibile, poich\u00e9 non \u00e8 garantita la effettiva proporzionalit\u00e0. In effetti, secondo molti sostenitori, il voto singolo trasferibile eviterebbe l'eccessiva frammentazione tipica dei sistemi proporzionali puri.\nDelega del perdente in un sistema uninominale.\nIl voto con \"delega del perdente\" pu\u00f2 produrre rappresentanza ancora maggiore nelle legislature. Tale sistema consente ai candidati perdenti di delegare i voti ricevuti al candidato vincente nel proprio distretto o in un altro, senza distinzione di partito. I voti \"delegati\" si ripercuotono in realt\u00e0 sui successivi voti parlamentari. I voti di ogni parlamentare sono pesati secondo la somma dei voti ricevuti tra diretti e delegati. Il sistema si pu\u00f2 combinare con il maggioritario semplice, il voto singolo trasferibile o altre regole di conta che determinino il candidato vincitore.\nAd esempio, si consideri un distretto in cui Tizio riceve il 45% dei voti, Caio il 40%, e Sempronio il rimanente 15%. Con il maggioritario tradizionale, Tizio vince e il 55% dei voti sono senza rappresentanza. Nel voto singolo trasferibile, se l'80% degli elettori di Sempronio hanno scelto Caio come seconda scelta, egli vincer\u00e0 la seconda conta con il 52% contro il 48% di Tizio. In questo caso il 12% degli elettori sono rappresentati per seconda scelta, mentre gli elettori di Tizio non hanno voce.\nCon la delega del perdente nel caso voto singolo trasferibile, Caio entra in parlamento, mentre Tizio assegner\u00e0 i propri voti a Mevio, che ha sconfitto Filano in un collegio vicino. Ora, grazie a Mevio, gli elettori di Tizio hanno una forza paragonabile a quelli di Caio. Il voto di Caio ha un peso di 52, quello di Mevio varr\u00e0 56 + 48 = 104, e quello di Calpurnio, che ha vinto in un terzo collegio, 58. Naturalmente, i perdenti nei collegi di Mevio e Calpurnio delegheranno a loro volta i propri voti, quindi Caio potrebbe arrivare a un peso di 52 + 44 + 42 = 138.\nTuttavia, una scelta migliore pu\u00f2 essere la combinazione con il maggioritario semplice. Ora Sempronio pu\u00f2 dare i suoi voti a Calpurnio anzich\u00e9 vederli trasferiti a Caio nel \"ballottaggio virtuale\" tipico del voto singolo trasferibile. Ora Tizio vota 45 per il suo distretto, Caio delega i suoi 40 a Filano che ha vinto con 44, Mevio resta a 56 e Calpurnio totalizza 58 + 15 = 73.\nProporzionalit\u00e0 parziale.\nAlcuni paesi con elezioni proporzionali, come Israele e Paesi Bassi, hanno un'unica circoscrizione elettorale: l'intero paese \u00e8 \"suddiviso\" secondo il risultato nel suo complesso. La maggior parte dei paesi usa sistemi con circoscrizioni che eleggono pi\u00f9 di una persona per circoscrizione. L'elettorato o grandezza delle circoscrizioni di un sistema si misura quindi dal numero di seggi per circoscrizione. Pi\u00f9 grande \u00e8 il numero di seggi nella circoscrizione, pi\u00f9 proporzionale sar\u00e0 il risultato. Il sistema proporzionale applicato ad un collegio uninominale, \u00e8 per forza di cose maggioritario.\nSe il collegio \u00e8 in una giurisdizione che usa il proporzionale di lista nelle sue circoscrizioni plurinominali, il candidato vincente ha semplicemente bisogno della maggioranza relativa dei voti, cos\u00ec che l'elezione nel collegio riproduce il sistema maggioritario. Se la giurisdizione usa invece il proporzionale con voto singolo trasferibile, l'elezione nel collegio uninominale avverr\u00e0 con il sistema detto \"instant-runoff\". Con quattro rappresentanti per circoscrizione, la soglia per vincere un seggio \u00e8 del 20% (1/(N+1)). Per\u00f2 i confini delle circoscrizioni possono essere alterati per ridurre la proporzionalit\u00e0, creando elettorati di \"minoranza-maggioranza\" che pur essendo in minoranza a livello superiore sono in maggioranza nella circoscrizione. Ci\u00f2 \u00e8 ovviamente impossibile quando la circoscrizione \u00e8 unica per l'intera nazione.\nLe circoscrizioni plurinominali non necessariamente assicurano la proporzionalit\u00e0. Ad esempio, il cosiddetto \"maggioritario plurinominale\" o \"plurality-at-large\" (in cui ogni elettore pu\u00f2 selezionare \"n\" candidati pari al numero di seggi disponibili, e i seggi sono assegnati per maggioranza relativa) tende a dare risultati \"super-maggioritari\". Inoltre, un partito potrebbe presentare un numero di candidati insufficiente ad occupare tutti i seggi spettanti al partito, e perdere la possibilit\u00e0 di occupare alcuni seggi.\nAlcune nazioni, con sistemi esclusivamente proporzionali o misti (\u00e8 il caso della Germania) richiedono il superamento di una soglia minima di voti per ricevere seggi; tipicamente il limite va dal 2% al 5% del numero di voti. I partiti che non raggiungono la soglia non sono rappresentati, cosa che facilita il raggiungimento di una maggioranza di governo. Le soglie scoraggiano l'eccessiva frammentazione e l'estremismo, e favoriscono l'equilibrio dei poteri, ma al tempo stesso danno un numero sproporzionato di seggi ai partiti che superano lo sbarramento.\nFrammentazione politica.\nIsraele \u00e8 un tipico esempio di parlamento eletto su base proporzionale nazionale che soffre di eccessiva frammentazione, con ben 18 partiti. L'equilibrio dei poteri \u00e8 detenuto da leader di partito sulla base di preferenze personali o minoritarie, e tanto la \"sinistra\" quanto la \"destra\" sono frammentate in partiti minuscoli che non fanno campagne elettorali comuni e hanno difficolt\u00e0 a mantenere in vita una coalizione di governo.\nIn risposta a tale problema, Israele ha tentato pi\u00f9 strategie:\nStoria.\nIl britannico Thomas Wright Hill \u00e8 considerato l'inventore del voto singolo trasferibile, da lui descritto nel 1821 per le elezioni alla scuola dove insegnava. Nel 1840 il figlio Rowland Hill introdusse il metodo per le elezioni al consiglio comunale di Adelaide.\nIl voto singolo trasferibile fu usato a livello nazionale in Danimarca nel 1857, cosa che ne fa il primo sistema proporzionale in ordine di tempo, ma il suo uso non si diffuse. Fu poi reinventato nel Regno Unito, ma il Parlamento rifiut\u00f2 l'idea.\nUn sistema proporzionale di lista fu descritto per la prima volta nel 1878 dal belga Victor D'Hondt. La procedura, detta metodo D'Hondt, \u00e8 ampiamente usata. Victor Considerant, un utopista con tendenze socialiste, descrisse un sistema simile nel 1892. Alcuni cantoni svizzeri adottarono il sistema, a partire dal Ticino nel 1890, precedendo il Belgio che per primo adott\u00f2 il proporzionale di lista per il parlamento nazionale, nel 1900. Simili sistemi si diffusero a molti paesi europei dopo la II Guerra Mondiale.\nIl voto singolo trasferibile fu usato in Tasmania nel 1907. Nelle ultime elezioni irlandesi al parlamento britannico (1919), il voto singolo trasferibile fu usato nella circoscrizione dell'Universit\u00e0 di Dublino, eleggendo due unionisti indipendenti. Il voto singolo trasferibile \u00e8 in uso in Irlanda fin dall'indipendenza, dando vita a governi di coalizione; dal 1989 l'Irlanda non ha avuto governi monopartitici.\nI sistemi proporzionali sono usati in pi\u00f9 paesi rispetto al maggioritario, e dominano l'Europa, compresa la Germania, l'Europa del Nord e dell'Est e le elezioni al Parlamento Europeo. La Francia adott\u00f2 un sistema proporzionale dopo la II Guerra Mondiale, abbandonandolo nel 1958. Nel 1986 fu usato per le elezioni parlamentari. In Italia il sistema proporzionale fu in vigore per tutto il dopoguerra, fino al 1993.\nIl maggioritario \u00e8 pi\u00f9 comune nei paesi basati sul sistema britannico, e nello stesso Regno Unito per il Parlamento di Westminster. Tuttavia, per i parlamenti di Scozia e Galles \u00e8 in uso un sistema misto, gi\u00e0 adottato dalla Nuova Zelanda nel 1993. Cinque province canadesi (Columbia Britannica, Ontario, Qu\u00e9bec, Isola del Principe Edoardo e Nuovo Brunswick) discutono dell'abolizione del maggioritario.\nI sistemi proporzionali furono usati temporaneamente in molte citt\u00e0 degli Stati Uniti (compresa New York) per rompere il persistente monopolio del Partito Democratico in tali citt\u00e0. Cincinnati (Ohio), adott\u00f2 il proporzionale nel 1925 per sbarazzarsi di un monopolio del Partito Repubblicano, ma i repubblicani ripristinarono il maggioritario nel 1957. Dal 1870 al 1980, l'Illinois us\u00f2 un sistema semi-proporzionale di voto cumulativo per eleggere la Camera dei Rappresentanti statale. Cambridge (Massachusetts) e Peoria (Illinois) continuano a usare il proporzionale.\nNel saggio, \"Overcoming Practical Difficulties in Creating a World Parliamentary Assembly\", Joseph E. Schwartzberg propone l'uso del proporzionale nell'Assemblea Parlamentare delle Nazioni Unite, per evitare che ad esempio siano esclusi gli Indiani di caste inferiori."}
{"id": "366228", "revid": "585241", "url": "https://it.wikipedia.org/wiki?curid=366228", "title": "Sistema elettorale proporzionale", "text": ""}
{"id": "366229", "revid": "585241", "url": "https://it.wikipedia.org/wiki?curid=366229", "title": "Voto proporzionale", "text": ""}
{"id": "366231", "revid": "30300", "url": "https://it.wikipedia.org/wiki?curid=366231", "title": "Lesbiche", "text": ""}
{"id": "366232", "revid": "4711", "url": "https://it.wikipedia.org/wiki?curid=366232", "title": "Fiorenzuola", "text": ""}
{"id": "366233", "revid": "767487", "url": "https://it.wikipedia.org/wiki?curid=366233", "title": "Nel 2000 non sorge il sole", "text": "Nel 2000 non sorge il sole (\"1984\") \u00e8 un film del 1956 diretto da Michael Anderson, ispirato al romanzo di fantascienza distopica \"1984\" di George Orwell.\nSi tratta della prima versione cinematografica del capolavoro di Orwell, posteriore alla versione televisiva per l'emittente britannica BBC che riscosse del successo e numerose polemiche. Il film ha avuto un remake nell'anno di ambientazione, con il titolo \"Orwell 1984\".\nTrama.\nNel 1984 il mondo \u00e8 diviso in tre grandi blocchi: Oceania, Eurasia ed Estasia, perennemente in guerra tra loro.\nLondra \u00e8 la capitale di Oceania e il potere \u00e8 detenuto dal regime dittatoriale del Grande Fratello, leader del partito unico. La vita di tutti i cittadini \u00e8 controllata per mezzo di teleschermi che recano delle telecamere.\nWinston Smith e Julia, nonostante siano integrati nel sistema, nutrono qualche dubbio rispetto al mondo in cui vivono e si trovano coinvolti in una relazione d'amore, sentimento proibito dal regime.\nTraditi da O'Connor, loro superiore, i due vengono sottoposti al lavaggio del cervello mediante tortura, in modo che si liberino da qualsiasi idea personale e giurino cieca fedelt\u00e0 al Partito.\nFinali alternativi.\nNella versione per il mercato americano Smith e Julia vengono convertiti, come nel romanzo originale. In quella per il mercato europeo, il protagonista grida in strada la propria avversione per il Grande Fratello e viene immediatamente ucciso dalla psicopolizia, seguito da Julia.\nRiferimenti culturali.\nL'uniforme di O'Connor ricorda quella degli ufficiali nazisti. L'uniforme e il fez neri degli agenti della \"Psicopolizia\" sono memoria delle camicie nere fasciste.\nNel film gli appartenenti al Partito sono chiamati \"camerati\", dall'Inglese \"comrade\" che sta anche per \"compagno\", militante di partiti comunisti o socialisti.\n il termine viene tradotto quale \"compagno\"."}
{"id": "366234", "revid": "1833487", "url": "https://it.wikipedia.org/wiki?curid=366234", "title": "Yes I Know My Way", "text": "Yes I Know My Way \u00e8 una raccolta discografica di Pino Daniele, uscita nel 1998 contenente i successi dei suoi primi 20 anni di carriera riarrangiati e tre inediti: \"Amore senza fine\", \"Senza peccato\" (rifacimento di \"Yes I Know My Way\") e \"Per te\". Prende il nome dall'omonima canzone del 1981, incisa nell'album \"Vai mo\"'. La canzone \u00e8 stata eseguita insieme a Jim Kerr dei Simple Minds in occasione del concerto per Viareggio con l'accompagnamento del flautista Andrea Griminelli."}
{"id": "366235", "revid": "4711", "url": "https://it.wikipedia.org/wiki?curid=366235", "title": "Ranieri III", "text": ""}
{"id": "366236", "revid": "809148", "url": "https://it.wikipedia.org/wiki?curid=366236", "title": "Diagramma di Feynman", "text": "Nella teoria quantistica dei campi il diagramma di Feynman, inventato da Richard Feynman negli anni quaranta, \u00e8 un grafo arricchito che visualizza un termine della serie perturbativa dell'ampiezza di scattering per un processo definito dagli stati iniziali e finali.\nIn alcune di queste teorie, come l'elettrodinamica quantistica, si possono ottenere eccellenti approssimazioni da pochi termini della serie perturbativa, corrispondenti a pochi semplici diagrammi di Feynman con le stesse linee entranti ed uscenti connesse da differenti vertici e linee interne. In altri casi questa forma di rappresentazione \u00e8 pi\u00f9 complessa e meno utile.\nLe particelle sono rappresentate con delle linee, che possono essere di vario genere in funzione del tipo di particella a cui sono associate. Un punto dove le linee si intersecano \u00e8 chiamato vertice di interazione, o semplicemente vertice. Le linee si dividono in tre categorie: linee interne (che connettono due vertici), linee entranti (che arrivano \"dal passato\" ed entrano in un vertice e rappresentano gli stati inizialmente non interagenti) e le linee uscenti (che partono da un vertice e si estendono \"al futuro\" e rappresentano gli stati finali non interagenti). A volte i diagrammi sono girati e il passato \u00e8 in basso, e il futuro in alto.\nI diagrammi di Feynman sono frequentemente confusi con diagrammi spazio-temporali o con immagini delle camere a bolle per la loro similitudine visuale, ma sono cose profondamente diverse. I diagrammi di Feynman non contengono il concetto di posizione n\u00e9 nello spazio n\u00e9 nel tempo. Inoltre le particelle non scelgono solo un particolare diagramma ogni volta che interagiscono, ma tutti i possibili secondo la teoria delle storie consistenti.\nTracciamento.\nL'idea di fondo del diagramma \u00e8 di tradurre un'interazione in un semplice schema, per permettere una facile comprensione del fenomeno descritto.\nQuesti diagrammi sono composti da segni convenzionali, quali ad esempio linee rette e ondulate, disposte secondo uno schema preciso e con un preciso significato.\nPer prima cosa dobbiamo fissare un sistema di riferimento, per poter interpretare correttamente lo schema: abbiamo bisogno, quindi, di un asse temporale e di un asse spaziale; i due assi devono essere orientati, in modo che si sappia quale \u00e8 il verso crescente del tempo e della posizione.\nOvviamente il processo sar\u00e0 tridimensionale (serviranno, quindi tre coordinate spaziali per trovare la posizione della particella), ma per fissare le idee si considera che il processo sia unidimensionale e che una sola coordinata basti per trovare la posizione della particella.\nUno dei due assi sar\u00e0 orizzontale e orientato verso destra, mentre l'altro sar\u00e0 verticale ed orientato verso l'alto: non c'\u00e8 una precisa convenzione su quale asse sia quello verticale.\nA volte la posizione \u00e8 verticale, ma a volte \u00e8 il tempo ad essere verticale, solo l'uso e l'esperienza permettono di distinguere i due casi.\nIl nostro foglio si trasforma allora nello \"spazio - tempo\" e le linee che descrivono le particelle si interpretano, allora, come le \"traiettorie\" delle particelle.\nLa linea della traiettoria deve essere orientata temporalmente (e questo lo si fa inserendo una freccia sulla linea descrittiva), in modo che si sappia dove la particella parte e dove arriva.\nOgni particella \u00e8 descritta da una linea differente e diverse particelle sono descritte da diversi tipi di linee:\nDato che alcuni tipi di linee servono ad indicare diverse particelle, si usa scrivere il nome della particella vicino alla linea che la rappresenta, inoltre per i gluoni si usa scrivere il colore della particella, come per i quark, inoltre si usa mettere anche un formula_1 vicino ad una linea ondulata, anche se essa rappresenta solo il fotone.\n\u00c8 molto importante anche l'orientazione temporale della linea, in quanto una linea orientata nel senso crescente dell'asse temporale rappresenta una particella, una linea orientata nel senso contrario di quello dell'asse temporale rappresenta un'antiparticella.\nCome interpretare un diagramma.\nCome detto il diagramma rappresenta l'evoluzione temporale e spaziale dell'interazione: ecco un semplice schema per comprendere meglio quello che succede durante un'interazione e per capire meglio come interpretare i diagrammi.\nIn questo caso l'interazione rappresentata \u00e8:\nformula_2\ne uno dei possibili diagrammi corrispondenti \u00e8:\nI due elettroni si avvicinano l'uno all'altro e ad un certo istante formula_3 uno dei due elettroni emette un fotone, che viene assorbito, dopo un tempo formula_4 dal secondo elettrone.\nIn realt\u00e0 va specificato che questa \u00e8 una descrizione molto semplificata.\nBisogna ricordare che i diagrammi di Feynman sono una descrizione matematica e non fisica dell'interazione. Le linee che rappresentano gli elettroni ed il fotone non vanno scambiate con traiettorie vere, che in meccanica quantistica perdono di significato, e che lo stesso fotone scambiato non \u00e8 un fotone reale, ma un fotone virtuale.\nQuesto \u00e8 uno degli esempi pi\u00f9 semplici, e rappresenta un'interazione elettromagnetica, ma ogni tipo di interazione pu\u00f2 essere rappresentata (debole, forte...): in generale il tipo di interazione si capisce dal tipo di particelle mediatrici.\nSe ci sono solo fotoni allora il processo \u00e8 elettromagnetico, se ci sono dei gluoni il processo \u00e8 un'interazione forte, se ci sono i bosoni formula_5, formula_6 o formula_7 allora l'interazione \u00e8 debole.\nSi possono ottenere informazioni sul processo anche dalle particelle in gioco, in particolare i leptoni interagiscono tramite interazioni di tipo elettromagnetico o debole, i neutrini interagiscono solo tramite interazione debole, le altre particelle possono interagire con una qualsiasi interazione possibile, ad esempio il processo:\nformula_8\n\u00e8 un'interazione debole, anche se coinvolge degli adroni.\nProbabilit\u00e0 dell'interazione.\nDa un diagramma si pu\u00f2 avere un'informazione sulla probabilit\u00e0 di avere una certa interazione, ecco come si pu\u00f2 ottenere il risultato.\nConsideriamo ancora il processo:\nIl cui diagramma \u00e8 (canale -t):\nIl processo \u00e8 di tipo elettromagnetico, in quanto appaiono solo fotoni come particelle mediatrici.\nLa probabilit\u00e0 che avvenga questo tipo di interazione \u00e8:\nLe regole per calcolare la probabilit\u00e0 di una certa interazione sono le seguenti:\ndove \"q\" \u00e8 il quadrimpulso della particella ed \"m\" \u00e8 la massa del mediatore.\nA questo punto si deve precisare che la probabilit\u00e0 ottenuta non \u00e8 \"esattamente\" la probabilit\u00e0 che avvenga un processo del tipo:\nformula_2\nma \"solo\" che esso avvenga \"con il diagramma specificato\".\nPer avere la probabilit\u00e0 \"complessiva\" si devono considerare tutti i possibili ed immaginabili diagrammi di Feynman che descrivano lo stesso processo. In questo particolare processo, al primo ordine \u00e8 presente anche il canale -u:\nmentre il canale -s \u00e8 vietato perch\u00e9 violerebbe la conservazione della carica. \n\u00c8 chiaro che la probabilit\u00e0 complessiva \u00e8 data da una somma infinita di termini, ma, almeno per le interazioni elettromagnetiche ed ancor pi\u00f9 per le interazioni deboli, la probabilit\u00e0 totale si pu\u00f2 approssimare con la probabilit\u00e0 dell'interazione del prim'ordine."}
{"id": "366237", "revid": "404338", "url": "https://it.wikipedia.org/wiki?curid=366237", "title": "North Atlantic Treaty Organization", "text": ""}
{"id": "366239", "revid": "4711", "url": "https://it.wikipedia.org/wiki?curid=366239", "title": "Wermacht", "text": ""}
{"id": "366243", "revid": "767487", "url": "https://it.wikipedia.org/wiki?curid=366243", "title": "Mario Cavallaro (1951)", "text": "Senatore della Repubblica nella XIV Legislatura e Deputato nella XVI Legislatura.\nBiografia.\nNato in Sicilia, vive nelle Marche. \nCresciuto a Camerino, si \u00e8 formato nelle scuole locali, nell'Azione Cattolica e nel movimento giovanile della Democrazia Cristiana. Laureato in legge con 110 e lode, si \u00e8 specializzato in Diritto romano nelle Universit\u00e0 di Camerino, di Salisburgo e di Linz. \nHa fondato, e poi presieduto, la Camera Penale di Camerino..\nHa ricoperto il ruolo di presidente dell'ERSU di Camerino e presidente dell'Associazione Italiana degli Enti per il Diritto allo Studio; \u00e8 stato Sindaco di Gagliole e di Castelraimondo; consigliere della Provincia di Macerata e della Comunit\u00e0 montana; amministratore della USL di San Severino Marche e del Teatro Sferisterio di Macerata.\nAlle elezioni politiche del 2001 viene eletto al Senato della Repubblica per La Margherita nella Circoscrizione Marche.\nNel 2007 viene eletto coordinatore del Partito Democratico per la provincia di Macerata.\nAlle elezioni politiche del 2008 viene eletto alla Camera dei deputati nella lista del Partito Democratico nella Circoscrizione Marche.\nIl 18 settembre 2013 viene eletto, dal Senato della Repubblica Italiana, membro del Consiglio di presidenza della giustizia tributaria, divenendone presidente nel gennaio 2014."}
{"id": "366245", "revid": "88740", "url": "https://it.wikipedia.org/wiki?curid=366245", "title": "Romanovsky and Phillips", "text": "Romanovsky and Phillips (anche come Romanovsky &amp; Phillips) \u00e8 stato un duo di musica leggera statunitense composto da due cantanti gay militanti, Ron Romanovsky e Paul Phillips, che hanno fatto della tematica omosessuale uno dei temi principali delle loro canzoni, satiriche e umoristiche. "}
{"id": "366246", "revid": "14214", "url": "https://it.wikipedia.org/wiki?curid=366246", "title": "Meccanica analitica", "text": ""}
{"id": "366248", "revid": "23390", "url": "https://it.wikipedia.org/wiki?curid=366248", "title": "Romanovsky &amp; Phillips", "text": ""}
{"id": "366249", "revid": "23390", "url": "https://it.wikipedia.org/wiki?curid=366249", "title": "Romanowsky and Phillips", "text": ""}
{"id": "366250", "revid": "23390", "url": "https://it.wikipedia.org/wiki?curid=366250", "title": "Romanowsky &amp; Phillips", "text": ""}
{"id": "366251", "revid": "23390", "url": "https://it.wikipedia.org/wiki?curid=366251", "title": "Romanovsky and Philips", "text": ""}
{"id": "366252", "revid": "23390", "url": "https://it.wikipedia.org/wiki?curid=366252", "title": "Ron Romanovsky", "text": ""}
{"id": "366253", "revid": "39884", "url": "https://it.wikipedia.org/wiki?curid=366253", "title": "Paul Phillips", "text": ""}
{"id": "366256", "revid": "36426", "url": "https://it.wikipedia.org/wiki?curid=366256", "title": "Angina pectoris", "text": "Langina pectoris \u00e8 un dolore al torace, dietro lo sterno - perci\u00f2 denominato anche \"dolore retrosternale\" - provocato dall'insufficiente ossigenazione del cuore a causa di una transitoria diminuzione del flusso sanguigno attraverso le arterie coronarie.\nFu descritta la prima volta dal medico e patologo inglese William Heberden nel 1768.\nIntroduzione.\nIl dolore anginoso in genere inizia lentamente, per giungere all'apice e quindi sparire nell'arco di 10-15 minuti; il dolore pu\u00f2 propagarsi anche agli organi prossimi al torace e tale situazione viene definita \"irradiazione del dolore\".\nLa prima insorgenza di angina in un individuo \u00e8 sempre, per definizione, instabile (angor instabile primario), anche se in realt\u00e0 il termine \u00e8 scarsamente utilizzato nella pratica clinica.\nClassificazione.\nLa classificazione clinico-prognostica dell'angina \u00e8 principalmente di due tipi:\nLa classificazione fisiopatologica distingue le angine in:\nTre forme particolari di angina vengono di seguito riportate:\nEpidemiologia e storia.\nIn Italia soffre di angina pectoris il 3,3% degli uomini e il 3,9% delle donne tra i 35 e i 74 anni, in casi rari si pu\u00f2 manifestare in periodo di sviluppo dopo la pubert\u00e0 infantile se si ha una grave forma di cardiopatia, in genere congenita . Si presenta generalmente dai 40-50 anni in su; si calcola un nuovo caso all'anno ogni 750 persone.\nL'angina di Prinzmetal rappresenta il 2% dei casi di angina pectoris.\nL'incidenza dell'angina pectoris \u00e8 pi\u00f9 o meno paragonabile anche nel resto dei paesi occidentali, mentre \u00e8 molto meno comune nei paesi del Terzo Mondo dato che i fattori di rischio cardiologico sono strettamente collegati alla societ\u00e0 del benessere.\nEtimologia.\nIl termine \"angina\" dal latino \"angor\", denota in ambito medico un senso di soffocamento o stringimento, ma anche di angoscia, pena, affanno o afflizione. Il nome ricorda quello della dea romana Angerona, che proteggeva gli uomini dalle malattie cardiache.\nEziologia.\nLa causa principale \u00e8 in genere correlata all'ostruzione di un vaso ad opera di una placca aterosclerotica, che riduce il lume arterioso e ostacola il passaggio di sangue, specie durante lo sforzo. Si hanno sintomi solo quando l'ostruzione \u00e8 superiore al 70% del lume.\nRientrano dunque nei fattori di rischio per l'angina gli stessi fattori di rischio dell'aterosclerosi, poich\u00e9 si tratta sempre di arterie:\nL'angina pectoris pu\u00f2 essere presente in casi di insufficienza cardiaca, aritmia con elevata frequenza cardiaca, stenosi aortica, embolia polmonare e altre condizioni che possano provocare un ridotto afflusso di sangue al cuore.\nL'angina di Prinzmetal \u00e8 causata da spasmi nelle arterie coronarie; gli spasmi si presentano spontaneamente nella maggior parte dei casi, anche in assenza dei fattori di rischio classici delle malattie cardiache; la met\u00e0 dei pazienti afflitti da questa rara forma non presenta evidenze aterosclerotiche.\nQuando gli spasmi non si presentano in condizioni di riposo possono essere indotti da:\nPatogenesi.\nIl dolore insorge per via dell'accumulo di metaboliti tossici nel muscolo cardiaco a causa dell'ischemia. \u00c8 caratterizzato da un senso di profonda oppressione o costrizione, normalmente dislocato in zona retrosternale e dura di norma meno di 15 minuti.\nFrequenti sono le irradiazioni del dolore al braccio sinistro, alle scapole, alla mandibola, all'epigastrio (bocca dello stomaco), o verso il collo con senso di chiusura delle vie respiratorie e soffocamento. Esistono dei sintomi aspecifici, come la dispnea, che possono essere comunque di natura anginosa. In tali casi si parla di \"equivalenti anginosi\" (spesso si presentano nei diabetici e nelle persone anziane).\nComplicanze.\nL'angina pectoris stabile pu\u00f2 evolvere in angina pectoris instabile se non si eliminano i fattori di rischio cardiologico. In genere per\u00f2 vi \u00e8 una fase intermedia in cui la malattia peggiora con l'aumento delle crisi anginose e la comparsa del dolore per sforzi sempre meno intensi. Se il paziente viene trattato per tempo non si arriva all'angina instabile.\nL'angina pectoris instabile (o pi\u00f9 raramente anche l'angina pectoris stabile) pu\u00f2 essere il segno di un imminente attacco di cuore e non deve in alcun modo essere sottovalutata. \u00c8 importante individuare quanto prima l'origine del dolore ed identificarlo come angina.\nAnche l'angina di Prinzmetal pu\u00f2 evolvere in infarto, soprattutto se la durata degli spasmi dovesse prolungarsi; questa eventualit\u00e0 per\u00f2 non \u00e8 comune e generalmente non si presenta nei pazienti sotto cura specifica.\nIn rari casi l'angina pectoris prolungata pu\u00f2 evolvere in forme aritmiche, che possono esserne la prima manifestazione.\nClinica.\nEsami di laboratorio e strumentali.\nLa diagnosi si avvale di diversi strumenti a crescente livello di completezza: l'elettrocardiogramma (ECG) non \u00e8 in grado, a meno che non venga praticato durante una crisi, di rilevare da solo l'esistenza di un quadro di angina pectoris. Occorre l'impiego dell'holter (ECG continuo di 24 ore) o meglio ancora l'ECG sotto sforzo; infine la coronarografia (o angiografia coronarica) pu\u00f2 dare un quadro completo, evidenziando le arterie epicardiche.\nDiagnosi differenziale.\nFondamentale, data la localizzazione del dolore in sede toracica, \u00e8 escludere altre cause: un dolore simile a quello anginoso, infatti, pu\u00f2 derivare anche da esofagiti, ulcera peptica e coliche biliari.\nSono da escludere anche pleuriti o dolori di origine reumatica; in rari casi potrebbe trattarsi di una semplice indigestione.\nTrattamento.\nLa scelta del trattamento \u00e8 stabilita in relazione al tipo di angina diagnosticato e dall'eventuale compresenza di altre malattie.\nImportanza primaria, oltre che profilattica, \u00e8 data dall'immediata correzione del rischio cardiovascolare (fumare, nutrirsi smodatamente fino al sovrappeso) oltre che al controllo della pressione sanguigna, del colesterolo e dello stress.\nImportante \u00e8 anche la correzione di situazioni predisponenti quali vizi valvolari, aritmie, diabete e problemi tiroidei.\nLa prima cosa da fare all'insorgenza del dolore \u00e8 mettersi immediatamente a riposo, in modo da abbassare il fabbisogno di ossigeno del muscolo cardiaco.\nUna leggera attivit\u00e0 fisica di tipo aerobico pu\u00f2 per\u00f2 essere indicata per ottenere benefici a lungo termine per l'angina stabile.\nIn presenza di angina instabile (quindi anche alla prima comparsa dei sintomi anginosi) \u00e8 fortemente consigliato il ricovero ospedaliero.\nFarmacologia.\nLa terapia medica dell'angina pectoris si avvale di numerosi farmaci operanti a livello sintomatico ed emodinamico, da assumere in via continuativa o preventiva, oppure al momento della crisi. La nitroglicerina, assunta per via sublinguale, \u00e8 il trattamento generalmente usato per alleviare il dolore; i betabloccanti e i calcioantagonisti sono usati per un trattamento continuativo; le statine correggono il colesterolo.\nI betabloccanti possono avere controindicazioni nei casi di angina di Prinzmetal, in particolare se causata da assunzione di cocaina.\nNei casi di angina stabile l'assunzione di nitroglicerina pu\u00f2 essere indicata prima di sottoporsi a sforzi o altri comportamenti che potrebbero scatenare la crisi anginosa.\nLa Societ\u00e0 Europea di Cardiologia, nelle linee guida sulla angina stabile (2006), afferma che la base di una gestione medica rimane l'approccio farmacologico, tranne in poche situazioni ad alto rischio e prevede in prima linea l'uso di betabloccanti e calcioantagonisti e in seconda linea l'utilizzo di nuovi farmaci come la ranolazina e l'ivabradina , sconsigliando nella terapia cronica l'impiego dei nitrati per la loro azione negativa a lungo termine sull'apparato renale e sul diabete. Anche l'acido acetilsalicilico trova impiego nella terapia di questa patologia, in particolare nell'angina instabile e generalmente nei casi in cui ci sia un maggior rischio d'infarto, perch\u00e9 gli antiaggreganti piastrinici, riducendo la viscosit\u00e0 del sangue, diminuiscono la possibilit\u00e0 di formazione di trombi nelle arterie coronarie.\nRivascolarizzazione.\nLa rivascolarizzazione si rende necessaria quando l'area supplita dalla coronaria stenosante supera il 10% di miocardio, oppure \u00e8 severamente depressa la funzione ventricolare sinistra. \nSi predilige la cardiochirurgia con bypass aorto-coronarico nei casi di sindrome trivasale o stenosi della arteria coronaria discendente anteriore. Negli altri casi si procede invece con un intervento meno invasivo, fatto per via percutanea dal cardiologo interventista con l'angioplastica coronarica mirata all'impianto di stent.\nLe nuove tecnologie offrono la possibilit\u00e0 di impiantare stent automedicati o riassorbibili. Ad ogni modo ci\u00f2 non toglie il fatto che l'intervento di bypass risulta esser pi\u00f9 risolutivo. Inoltre all'impianto di stent va associata una terapia di doppia antiaggregazione onde evitare trombosi o restenosi dello stent.\nIl trattamento chirurgico non \u00e8 utile nell'angina di Prinzmetal, a meno che non si rivelino ostruzioni fisse durante l'angiografia.\nPrognosi.\nL'angina stabile tende a migliorare con i trattamenti se si riducono i fattori di rischio cardiovascolare.\nL'angina di Prinzmetal generalmente risponde al trattamento farmacologico con calcio antagonisti."}
{"id": "366260", "revid": "22989", "url": "https://it.wikipedia.org/wiki?curid=366260", "title": "Regno di Savoia", "text": ""}
{"id": "366262", "revid": "124892205", "url": "https://it.wikipedia.org/wiki?curid=366262", "title": "Guinness (azienda)", "text": "Guinness \u00e8 un marchio della Diageo, produttore britannico di bevande alcoliche.\nIl marchio contraddistingue una birra \"stout\" scura, dal sapore leggermente amaro, in produzione dalla met\u00e0 del XVIII secolo originariamente a opera di Arthur Guinness, industriale irlandese fondatore della Arthur Guinness &amp; Sons, confluita nel 1997 nella citata Diageo.\nBench\u00e9 il marchio sia di propriet\u00e0 britannica, il birrificio che la produce \u00e8 storicamente il St. James's Gate Brewery di Dublino.\nDescrizione.\nLa birra si presenta scura, quasi nera. Nonostante ci\u00f2 la sua colorazione \u00e8 in realt\u00e0 ufficialmente nota come \"Rubino scuro\" ovvero bruno carico. La schiuma \u00e8 bianca, molto compatta e cremosa. Il gusto \u00e8 decisamente amarognolo, poco corposo e facilmente riconoscibile.\nProdotta con acqua, orzo maltato, orzo non maltato torrefatto, luppolo e lievito, prende il colore e il sapore tipico da un particolare procedimento di tostatura dell'orzo. La birra inoltre \u00e8 pastorizzata e filtrata, per un procedimento di produzione e fermentazione che dura circa 10 giorni.\nAltra caratteristica fondamentale \u00e8 che tale birra \u00e8 spillata tramite carbo-azoto anzich\u00e9 in anidride carbonica: l'azoto non si disperde nel liquido, rendendo la Guinness una birra \"ferma\", con meno bollicine e creando la caratteristica schiuma compatta.\n\u00c8 servita nel tipico bicchiere dal \"design\" a campana rovesciata, da una o mezza pinta.\n\u00c8 venduta anche in lattine, acquistabili nei supermercati. Le lattine contengono una piccola sfera di materiale plastico che consente la formazione del cappello di schiuma al momento del riempimento del bicchiere, come avverrebbe se fosse spillata da una spina. Si pu\u00f2 trovare un meccanismo analogo anche nelle bottiglie, dove invece di esserci una sfera, \u00e8 contenuto un piccolo oggetto a forma di \"razzetto\" con delle piccole alette ai lati, in modo tale che, una volta inserito in fase di produzione, non possa uscire accidentalmente. Alette di cui non necessitano le sfere usate nelle lattine, poich\u00e9 inserite a lattina ancora non dotata di coperchio.\nStoria.\nArthur Guinness incominci\u00f2 a produrre birra a Leixlip per poi trasferirsi alla celebre St. James's Gate Brewery, a Dublino nel 1759. Tale sito era abbandonato ed affittato a Arthur Guinness per 45 sterline all'anno per un contratto lungo 9000 anni. Per quanto la Guinness sia la birra nera per eccellenza e quantomeno la pi\u00f9 conosciuta, il particolare procedimento \"stout\" di tostatura non fu inventato da Arthur Guinness, ma \u00e8 risalente ad almeno 50 anni prima della sua nascita.\nIl nome Guinness dei primati deriva dalle \"Birrerie Guinness\", di cui sir Hugh Beaver, inventore del celebre libro, era amministratore delegato; da molti anni il libro e l'industria non sono pi\u00f9 associati, tuttavia i nuovi editori hanno deciso di mantenere il nome per consolidare i legami col passato, mentre le birrerie non hanno protestato perch\u00e9 lo hanno visto come un modo vantaggioso di farsi pubblicit\u00e0 senza essere \"sponsor\" del libro.\nVarianti.\nPer incontrare il gradimento mondiale di tale birra, nel tempo furono create parecchie varianti sia inerenti alla gradazione alcolica sia al tipo di contenitore utilizzato: attualmente la Guinness \u00e8 distribuita in bottiglia, lattina, fusto domestico o da bar e venduta praticamente in tutto il mondo con gradazioni alcoliche differenti e gusti pi\u00f9 o meno amarognoli.\nPubblicit\u00e0.\nLa Guinness deve gran parte della sua fama ad una serie di pubblicit\u00e0 create da John Gilroy tra il 1930 e il 1940: celebri sono le campagne con gli animali (tucano, leone, struzzo) entrate direttamente nell'iconografia e nella storia della pubblicit\u00e0, tuttora riconoscibili e utilizzati da gran parte del merchandising della casa irlandese, diventando paradossalmente pi\u00f9 famosi del logotipo stesso (un'arpa - in questo caso speculare -, simbolo dell'Irlanda e del Trinity College di Dublino).\nI vari motti come ad esempio \"Lovely Day for a Guinness\" o \"Guinness is Good For You\", che accompagnavano queste pubblicit\u00e0, sono anch'essi entrati nella creazione del mito Guinness.\nAttualmente gran parte del \"business\" \u00e8 dovuto al \"licensing\" e alla vendita di vestiti ed accessori raffiguranti il logotipo della Guinness o delle varie campagne pubblicitarie di John Gilroy. Nel XIX secolo inizi\u00f2 la campagna pubblicitaria pi\u00f9 lunga della sua storia. Essa comportava il gettare delle bottiglie sigillate contenenti documenti nell'Oceano Atlantico. Delle bottiglie si ritrovano ancora oggi nel Texas e nei Paesi dell'America Centrale e Meridionale.\n\u00c8 inoltre sponsor ufficiale dei tornei rugbystici Pro14 e Sei Nazioni\nCuriosit\u00e0.\nNei primi anni del Novecento, la Guinness si dot\u00f2 di un team di ricerca per studiare in modo scientifico i parametri che influenzano la qualit\u00e0 della birra, applicando procedimenti che oggi prendono il nome di controllo di qualit\u00e0. Un dipendente della Guinness, William Sealy Gosset, laureato in chimica e matematica, si interess\u00f2 di statistica pubblicando una serie di lavori sotto lo pseudonimo di \"A. Student\". In questi lavori egli svilupp\u00f2 un metodo di confronto fra campioni statistici che viene ampiamente usato ancora oggi in ogni campo, per esempio negli studi clinici di efficacia dei farmaci."}
{"id": "366263", "revid": "4711", "url": "https://it.wikipedia.org/wiki?curid=366263", "title": "Ora estiva", "text": ""}
{"id": "366264", "revid": "599013", "url": "https://it.wikipedia.org/wiki?curid=366264", "title": "Dst", "text": ""}
{"id": "366266", "revid": "329581", "url": "https://it.wikipedia.org/wiki?curid=366266", "title": "Gneo Pompeo il Giovane", "text": "Biografia.\nGneo Pompeo era il figlio maggiore di Pompeo Magno e della sua terza moglie Mucia Terzia. Sia lui che il fratello minore Sesto crebbero all'ombra del padre; questi era uno dei migliori comandanti di Roma e, quando il padre fu impegnato nella spedizione contro i pirati del 67 a.C., il giovane lo accompagn\u00f2, anche se allora doveva essere troppo giovane per aver preso parte alla guerra. Quando Cesare pass\u00f2 il Rubicone nel 49 a.C., dando cos\u00ec inizio alla guerra civile, Gneo segu\u00ec il padre nella loro fuga verso oriente, come fece la maggior parte degli Ottimati. Fu inviato ad Alessandria con l'incarico di ottenere navi e truppe per il padre; dopo aver procurato una flotta egiziana di cinquanta navi, nel 48 a.C. si un\u00ec allo squadra navale che stava navigando nel mare Adriatico. Qui riusc\u00ec a catturare diverse navi di Cesare al largo di Orico, l'odierna Paleocastro in Albania, presso la baia di Valona. In seguito attacc\u00f2 senza successo la citt\u00e0 di \"Lisso\", l'attuale Alessio in Albania.\nDopo la sconfitta del padre nella battaglia di Farsalo del 9 agosto del 48 a.C., la fuga in Egitto e l'assassinio il 29 settembre dello stesso anno, il giovane Gneo fu abbandonato dalla flotta egiziana da lui comandata e dovette cercare rifugio nell'isola di Corcira, dove si erano rifugiati molti dei nobili romani sopravvissuti alla battaglia. Qui sostenne che, dato che detenevano il controllo del mare, non dovessero disperare del successo finale; ma la sua opinione non ottenne il successo sperato, anzi lo stesso Cicerone raccomand\u00f2 la resa al vincitore e per questa proposta Gneo lo aggred\u00ec e quasi stava per ucciderlo. \nSulla via per la provincia d'Africa, dove gli Ottimati avevano radunato un grande esercito sotto la guida di Catone e di Quinto Cecilio Metello Pio Scipione Nasica, apprese dal fratello Sesto della morte del padre. Tuttavia non rimase a lungo in Africa, ma nel corso dello stesso 47 a.C. salp\u00f2 per la Spagna, cos\u00ec da assicurare quelle province al suo partito, e per mezzo degli amici e dei clienti di suo padre, e anche per radunare truppe che potessero aiutare gli Ottimati in Africa. \nMa Gneo impieg\u00f2 parecchio tempo prima di giungere in Spagna: prima assedi\u00f2 senza successo la citt\u00e0 di Ascurum in Mauritania, poi si impossess\u00f2 di alcune isole al largo della costa spagnola. In questo modo sbarc\u00f2 sulla terraferma spagnola solo nel 46 a.C. e poco dopo fu raggiunto dal fratello Sesto e da altri pompeiani, fuggiti dall'Africa dopo la loro sconfitta a Tapso. In breve tempo ebbe il comando di tredici legioni. Cesare invi\u00f2 contro di lui il suo legato Gaio Didio, e verso la fine dell'anno lo segu\u00ec. La guerra si concluse con la battaglia di Munda, combattuta il 17 marzo 45 a.C., in cui Cesare sconfisse completamente i pompeiani. Fu per\u00f2 la battaglia pi\u00f9 cruenta di tutta la guerra civile: in principio fu uno scontro equilibrato, ma alla fine una carica della cavalleria di Cesare cambi\u00f2 la situazione a suo favore. Nel corso della battaglia e nella fuga che ne segu\u00ec morirono Tito Labieno insieme a circa pompeiani.\nGneo stesso riusc\u00ec a fuggire con una grave ferita verso la citt\u00e0 di Carteia, locata sulla costa fra Gibilterra e Algeciras. Qui si imbarc\u00f2 e salp\u00f2 con uno squadra di venti navi, ma essendo stato costretto a tornare e sbarcare per aver trascurato di rifornirsi di acqua, fu sorpreso da Didio, che era salpato da Gades con una flotta. Le navi di Gneo furono distrutte e lui stesso fu obbligato a trovare rifugio nell'interno del paese. Ma non riusc\u00ec a restare nascosto a lungo: le truppe inviate all'inseguimento lo raggiunsero vicino a Lauron e lo misero a morte. La sua testa fu mozzata e portata a Cesare, che la fece esporre al pubblico nella citt\u00e0 di \"Hispalis\", l'odierna Siviglia, affinch\u00e9 non ci fossero dubbi sulla sua morte. Suo fratello Sesto Pompeo riusc\u00ec invece a sfuggire ai suoi nemici e sopravvisse al fratello maggiore per alcuni anni.\nPompeo era sposato a Claudia Pulchra, sorella della prima moglie di Marco Giunio Bruto, e non ebbe figli."}
{"id": "366267", "revid": "4711", "url": "https://it.wikipedia.org/wiki?curid=366267", "title": "Guerra del golfo", "text": ""}
