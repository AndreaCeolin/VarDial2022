{"id": "294824", "revid": "124666443", "url": "https://it.wikipedia.org/wiki?curid=294824", "title": "Victor Obinna", "text": "Caratteristiche tecniche.\n\u00c8 un attaccante dalla spiccata velocit\u00e0, in grado di agire sia come punta centrale che esterno offensivo. La sua esultanza tipica ai gol consiste in una serie di capriole, gesto reso celebre in precedenza dal connazionale Obafemi Martins.\nCarriera.\nClub.\nDagli esordi all'approdo in Italia.\nCresce nelle giovanili dell'Enyimba, arrivandone a vestire la maglia della prima squadra ancora minorenne. Nel 2005, compiuta la maggiore et\u00e0, si trasferisce in Italia venendo acquistato dal Chievo. Esordisce in Serie A l'11 settembre nella vittoria con il Parma, realizzando la prima rete due settimane pi\u00f9 tardi in casa della Sampdoria. Nell'agosto 2006 subisce una squalifica di quattro mesi, successivamente ridotta in appello, per un doppio accordo contrattuale assunto l'anno precedente in cui \u2014 oltre alla societ\u00e0 veneta \u2014 firm\u00f2 anche per i brasiliani dell'Internacional; tornato a giocare gi\u00e0 in autunno \u00e8 decisivo per le prime affermazioni clivensi, dopo un inizio di stagione sofferto. Malgrado l'apporto del nigeriano, a segno anche nella trasferta di Palermo, gli scaligeri retrocedono in Serie B all'ultima giornata di campionato.\nRimasto in gialloblu anche nel 2007-08 dopo alcuni fatti controversi \u2014 come la polemica con la dirigenza per la mancata cessione e il coinvolgimento in un sinistro stradale \u2014 contribuisce alla risalita della formazione con 8 gol.\nCeduto all'Inter nell'estate 2008, non trova molto spazio in nerazzurro. L'attaccante raccoglie comunque 9 presenze e una rete in campionato nello scontro diretto nella gara di andata contro la Roma all'Olimpico, facendo parte della rosa che si aggiudica lo Scudetto.\nM\u00e1laga e West Ham.\nIl 27 agosto 2009 viene ceduto in prestito al M\u00e1laga. Finito il prestito ritorna all'Inter ma esattamente un anno dopo (27 agosto 2010) passa in prestito al West Ham. Il 30 gennaio 2011 segna una tripletta contro il Nottingham nei sedicesimi di finale in Fa Cup che fa passare al turno successivo gli Hammers (3-2). Termina la stagione con 25 presenze e 3 gol in campionato con l'amara retrocessione del club londinese.\nLokomotiv Mosca e il ritorno al ChievoVerona.\nObinna, scaduto il contratto con l'Inter, rimane svincolato e il 20 giugno 2011 viene ingaggiato dal Lokomotiv Mosca. Debutta in campionato il 7 agosto contro il Sovetov Samara (0-0) subentrando al minuto 60 al compagno Dmitrij Los'kov. Gioca la sua prima partita da titolare il 21 agosto contro il Krasnodar (1-0) rimediando anche un'ammonizione. Segna il suo primo gol in campionato il 7 settembre contro lo al primo minuto della ripresa (4-2). Fa il suo esordio assoluto nelle coppe europee il 18 agosto in Europa League in Lokomotiv Mosca-Spartak Trnava 2-0, subentrando nella ripresa a Vladislav Ignat'ev e segna il suo primo gol nella gara di ritorno al minuto 81 su rigore.\nSi ripete nella vittoria esterna contro lo (1-2). Viene espulso per la prima volta in campionato il 29 ottobre in - 3-0 al minuto 82 per doppia ammonizione. In tutto con la squadra di Mosca ha all'attivo 58 presenze e 5 gol. Il 31 gennaio 2014 viene ceduto in prestito secco al ChievoVerona, facendo cos\u00ec ritorno alla squadra di Verona. Riesordisce con la casacca clivense nella partita Udinese-Chievo Verona (3-0), subentrando al 62' al posto di Bentivoglio. Ritorna a fare la sua prima partita da titolare contro il Bologna, partita terminata 3-0 per i gialloblu. Segna i suoi unici due gol stagionali il 18 maggio 2014, subentrando nel secondo tempo nella partita conclusiva del campionato contro la sua ex squadra: l' (2-1 il finale per i veneti).\nTerminato il prestito, torna al Lokomotiv Mosca. Rimane con il club russo fino alla fine del contratto.\nNella stagione 2015-2016 passa nel Duisburg, nella seconda serie tedesca.\nNella stagione 2016-2017 viene ingaggiato dal Darmstadt nella Bundesliga ma il 31 gennaio 2017 rescinde il contratto.\nCape Town e sviluppi successivi.\nIl 13 settembre 2017 viene annunciato l'ingaggio dell'attaccante nigeriano da parte del Cape Town City, societ\u00e0 sudafricana militante in Premier Division.\nNell'aprile 2018 circola la notizia che il calciatore si sta allenando con il Vedeggio, societ\u00e0 della Seconda Lega ticinese. Nel febbraio 2019 si allena con il Potenza ma deve lasciare la squadra per motivi personali.\nAl 2020, dopo essersi ritirato, lavora come scout in Africa.\nNazionale.\nDebutta in Nazionale il 23 gennaio 2006 contro il , all'et\u00e0 di 18 anni e 9 mesi, in una partita valida per la Coppa d'Africa: nei quarti di finale segna una rete contro la e in seguito conquista il terzo posto. Nel 2008 viene convocato di nuovo per il torneo continentale, mentre in estate partecipa ai Giochi Olimpici di Pechino segnando 3 gol e aggiudicandosi la medaglia d'argento dopo la sconfitta contro l'. Il 7 giugno 2009 mette a segno la sua prima doppietta, contro il . Il 30 gennaio 2010 segna un gol all' regalando alla sua Nazionale il terzo posto in Coppa d'Africa."}
{"id": "294836", "revid": "2225", "url": "https://it.wikipedia.org/wiki?curid=294836", "title": "Commissario Winchester", "text": ""}
{"id": "294838", "revid": "2225", "url": "https://it.wikipedia.org/wiki?curid=294838", "title": "Reverendo Lovejoy", "text": ""}
{"id": "294846", "revid": "2225", "url": "https://it.wikipedia.org/wiki?curid=294846", "title": "L'uomo dei fumetti", "text": ""}
{"id": "294847", "revid": "2225", "url": "https://it.wikipedia.org/wiki?curid=294847", "title": "Jeff Albertson", "text": ""}
{"id": "294851", "revid": "1566286", "url": "https://it.wikipedia.org/wiki?curid=294851", "title": "Lori Petty", "text": "Biografia.\nIl ruolo che l'ha resa famosa fu quello della fidanzata surfista di Keanu Reeves nel film del 1991 \"Point Break - Punto di rottura\". In precedenza aveva partecipato al telefilm \"Booker\" della Fox, con Richard Grieco. Nel 1992 \u00e8 Kit nel film \"Ragazze vincenti\", con protagonisti Tom Hanks, Madonna e Geena Davis, mentre nel 1995 ebbe un ruolo di protagonista in \"Tank Girl\" che la fece diventare un'icona. Ha inoltre recitato in \"Free Willy - Un amico da salvare\", in \"Operazione Desert Storm\" ed \u00e8 stata co-protagonista nella serie televisiva \"Lush Life\", insieme a Karyn Parsons. Proprietaria della linea di abbigliamento \"Lawd Knows\", dal 2015 interpreta il ruolo di Lolly nella serie \"Orange Is the New Black\".\nDoppiatrici italiane.\nDa doppiatrice \u00e8 sostituita da:"}
{"id": "294853", "revid": "17351", "url": "https://it.wikipedia.org/wiki?curid=294853", "title": "Fiat CR.32", "text": ""}
{"id": "294856", "revid": "17351", "url": "https://it.wikipedia.org/wiki?curid=294856", "title": "C.R.32", "text": ""}
{"id": "294857", "revid": "287204", "url": "https://it.wikipedia.org/wiki?curid=294857", "title": "Sebastien Frey", "text": ""}
{"id": "294872", "revid": "31886", "url": "https://it.wikipedia.org/wiki?curid=294872", "title": "Teleelaborazione", "text": "Per teleelaborazione si intende un sistema di elaborazione dati al quale sono collegate unit\u00e0 di ingresso e uscita dislocate a distanza (\"tele\"), mediante un collegamento attraverso una rete per la trasmissione dei dati. Gli impianti in teleelaborazione costituiscono il primo passo verso le reti di calcolatori.\nFunzionamento.\nIl collegamento avviene attraverso la rete telefonica (ma non necessariamente); essendo questa analogica, \u00e8 necessaria un'apposita apparecchiatura che effettui la trasformazione del segnale numerico in analogico e viceversa; le linee telefoniche sono collegate al front end processor (FEP) da un lato ed al terminale dall'altro attraverso modem che effettuano la modulazione e demodulazione del segnale.\nIl collegamento pu\u00f2 essere permanente oppure in linea commutata, a seconda delle convenienze economiche. Il collegamento permanente si ottiene affittando dal fornitore del servizio una linea punto-punto che collega il terminale con il sistema centrale.\nIl collegamento in linea commutata si ottiene con la classica tecnica telefonica: il terminale compone il numero telefonico corrispondente al sistema centrale, il modem di questo risponde e si stabilisce il collegamento attraverso i circuiti della centrale telefonica; al termine della sessione di lavoro il collegamento viene chiuso! Questa tecnica di collegamento \u00e8 detta a commutazione di circuito in quanto il collegamento si stabilisce realizzando di volta in volta un circuito fisico fra trasmittente e ricevente.\nAnaloga \u00e8 la tecnica per reti specializzate nella trasmissione dati, salvo che il numero di telefono \u00e8 sostituito da un indirizzo e le tecniche di collegamento sono diverse sia dal punto di vista fisico che logico.\nLa velocit\u00e0 di trasmissione dei dati viene misurata in bps (bit per secondo) ed assume valori che vanno da 14 kbit/s delle reti commutate su reti telefoniche, alle centinaia di Mbps e ai Gbps delle reti specializzate numeriche.\nIn molte applicazioni, la trasmissione dei dati fra due calcolatori o fra un terminale ed una CPU remota, avviene raggruppando i dati in unit\u00e0 logiche di trasmissione dette messaggi, ciascuno dei quali \u00e8 costituito da una sequenza di dati di lunghezza arbitraria. Il messaggio \u00e8 poi suddiviso in pacchetti, che sono variamente strutturati nelle diverse applicazioni, ad esempio sono sequenze di bit di lunghezza definita contenenti una parte dei dati del messaggio e l'indirizzo del destinatario. Invece che a commutazione di circuito, una rete telematica pu\u00f2 funzionare a commutazione di pacchetto, nel senso che ogni pacchetto raggiunge la sua destinazione indipendentemente dagli altri del medesimo messaggio."}
{"id": "294873", "revid": "118309676", "url": "https://it.wikipedia.org/wiki?curid=294873", "title": "Josiah Wedgwood", "text": "Adott\u00f2 infatti nella sua industria una moderna divisione del lavoro, distinguendo nettamente un reparto di progettazione da quello di produzione. Le sue ceramiche e porcellane fini, ispirate, nelle forme e nelle decorazioni, all'antichit\u00e0 classica, gli fecero acquisire una fama mondiale. La Waterford Wedgwood \u00e8 tutt'oggi una delle industrie di porcellana pi\u00f9 famose e pi\u00f9 quotate del mondo.\nBiografia.\nTredicesimo e ultimo figlio di Thomas Wedgwood (1687\u00a0\u2013 1739) e di sua moglie, Mary, nata Stringer (deceduta nel 1766), figlia del ministro unitariano di Newcastle-under-Lyme, la famiglia di origine era dedita alla realizzazione di ceramiche sin dal XVII secolo ed il giovane Josiah inizi\u00f2 a lavorare nell'industria di famiglia all'et\u00e0 di nove anni, dopo la morte del padre.\nSi hanno poche notizie dell'infanzia di Josiah, crebbe a Churchyard House, la casa che il padre Thomas aveva ereditato da suo padre, dall'et\u00e0 di sette anni frequent\u00f2 la scuola a Newcastle-under-Lyme. Alla morte del padre la conduzione degli affari pass\u00f2 al fratello maggiore Thomas, e dall'11 novembre 1744 Josiah divenne apprendista presso l'azienda famigliare. Intorno al 1745 o 1746 soffr\u00ec di un violento attacco di vaiolo che gli lasci\u00f2 dei danni permanenti ad un ginocchio impedendogli di lavorare al tornio senza assistenza, nonostante ci\u00f2 prosegu\u00ec il suo apprendistato contraddistinguendosi per la sua notevole abilit\u00e0 al tornio.\nLavor\u00f2 con il fratello fino al 1752, dopo una prima breve partnership con John Harrison e Thomas Alders di Stoke-on-Trent, Staffordshire, nel 1759 form\u00f2 una societ\u00e0 con Thomas Whieldon di Fenton Low. Whieldon era un ceramista molto famoso e di grande successo, in questo periodo Wedgwood apprese le tecniche pi\u00f9 moderne su forme e colori. Fu presso di lui che miglior\u00f2 la \"green glaze\", una particolare tecnica di verniciatura in verde che \u00e8 ancora in uso oggi e che rese famosi i suoi servizi a forma di cavolo, decorati con decalcomanie.\nNel 1759 cess\u00f2 la collaborazione con Whieldon e si mise in proprio prendendo in affitto la Ivy House factory di Burslem ed assumendo alle proprie dipendenze il cugino, Thomas Wedgwood che nel 1765 divenne suo socio, il sodalizio dur\u00f2 fino al 1788. Nel 1765 Wedgwood ha in produzione un particolare tipo di ceramica molto durevole, dalle forme di facile utilizzo, caratterizzata dal color crema. Questa ceramica, detta \"creamware\", viene particolarmente apprezzata dall'allora regina Charlotte, che la omaggia del suo patronato. La ceramica cambia nome in \"Queen's Ware\". La pubblicit\u00e0 che ne deriva e le sue qualit\u00e0 la rendono la scelta preferita di tutta la ceramica domestica, in Inghilterra e all'estero.\nFurono molte le manifatture che risentirono della concorrenza di Wedgwood, persino delle dimensioni e dell'importanza di quelle di S\u00e8vres e Meissen. Quelle che sopravvissero iniziarono ad imitare la sua ceramica color crema, che sul continente venne detta Faenza Fine o Faenza Inglese.\nNel 1768 a Wedgwood si unisce il mercante Bentley. In questo periodo la produzione si orienta su oggetti decorativi di ceramica dura non smaltata, decorata con i soggetti del mondo classico, tanto cari al Neoclassicismo. I pi\u00f9 importanti furono:\nNel 1771 Wedgwood fonda, nello Staffordshire, la manifattura \"Etruria\", prevalentemente per la produzione di vasi ornamentali. Scelse come suo motto \"Artes Etruriae Renascantur\", \"perch\u00e9 rinascano le arti dell'Etruria\", e vi impost\u00f2 una divisione moderna del lavoro: da un lato il designer, che per lungo tempo fu John Flaxman, delegato alla progettazione delle forme e delle decorazioni dei manufatti. Dall'altro gli artigiani, divisi in formatori, tornitori, plasmatori, decoratori e addetti alla rifinitura.\nNel 1774 la Zarina di Russia Caterina la Grande, nota collezionista di porcellane e ceramiche, commissiona a Wedgwood un servizio da 952 pezzi. In questo stesso anno vede la luce un altro prodotto importante: il Diaspro. \u00c8 una ceramica in vetro, opaca che viene usata per intagli, cammei, medaglioni e tavolette adorni con copie di rilievi e statue antiche. Un esempio \u00e8 la coppa realizzata nel 1775 e conservata al Victoria and Albert Museum di Londra, con decorazioni bianche su fondo nero. Un altro esempio \u00e8 il cosiddetto \"Vaso Portland\", una riproduzione del \"Vaso Barberini\", ora alla Sir John Wedgwood Collection di Lerith Hill Place.\nLe ceramiche prodotte dalla fabbrica, si rifecero alle suppellettili provenienti dai pi\u00f9 recenti scavi archeologici. Ne ripresero gli elementi decorativi, realizzando la decorazione con un delicato rilievo e modificando i rapporti di colore per renderli pi\u00f9 freddi e aggraziati, in linea con la moda del tempo.\nIn linea con lo stile di progettazione di Wedgwood venne posta particolare attenzione alla funzionalit\u00e0 di beccucci, manici e coperchi. Un esempio \u00e8 la \"Zuppiera\" in ceramica bianca, ora al Victoria and Albert Museum di Londra, la cui forma, di bella semplicit\u00e0, gli venne ispirata da un'urna di marmo antica.\nLa fabbricazione prosegu\u00ec, verso la met\u00e0 degli anni settanta, con vasi in stile etrusco in basalto e si arricch\u00ec di piccoli busti con soggetti quali \"Omero\", \"Cicerone\" o la \"Zingara\".\nNegli anni che seguono Wedgwood ide\u00f2 diversi altri impasti che contribuirono alla sua fortuna. Tra essi merita ricordare il \"Rosso Antico\", il \"Cane\", il \"Drab\", il \"Chocolate\" e l\"'Olive\". Nel 1782 Etruria divenne la prima fabbrica dotata di un motore a vapore e sempre in Etruria Wedgwood mor\u00ec, il 3 gennaio 1795. La fabbricazione presso Etruria prosegu\u00ec sino al 1940, quando la fabbrica fu ricollocata a Barlaston, vicino a Stoke-on-Trent, nello Staffordshire. I disegni di Wedwood sono tutt'oggi in produzione presso l'omonima azienda, i suoi pezzi originali sono oggetti di alto antiquariato e le sue porcellane e ceramiche moderne in uso in moltissimi paesi."}
{"id": "294883", "revid": "121541489", "url": "https://it.wikipedia.org/wiki?curid=294883", "title": "Krypton", "text": "Krypton \u00e8 un pianeta immaginario, creato nei fumetti di Superman come pianeta d'origine del supereroe inventato nel 1938 da Jerry Siegel e Joe Shuster. L'identit\u00e0 kryptoniana di Superman \u00e8 Kal-El, figlio di Jor-El e Lara, nonch\u00e9 grande nemico del generale Zod, criminale con cui combatte in pi\u00f9 di un'occasione.\nIl pianeta nei fumetti.\nQuesto pianeta, grande quanto Giove, ed attorno al quale ruotano le lune Koron, Xenon e Wegthorn, fa parte del sistema planetario che ruota attorno a una stella rossa, chiamata Rao, (la religione pi\u00f9 diffusa \u00e8 l'adorazione di tale sole).\nSu Krypton, pianeta dall'ecosistema lussureggiante e armonioso, vive una razza umanoide molto progredita, antica di molti eoni, dall'aspetto praticamente identico quello dell\"'homo sapiens\" sviluppatosi sul pianeta Terra, di cui si presume sia un lontanissimo parente. Il popolo kryptoniano \u00e8 molto sviluppato sia da un punto di vista tecnologico, che da un punto di vista sociale e politico. Esso dispone di una tecnologia astronavale altamente progredita, anche se da millenni non viaggia nello spazio, di cui dispone una conoscenza antichissima e sconfinata che ha attirato l'interesse di molte altre civilt\u00e0 vicine che intendevano aprirsi a un'era di colonizzazione spaziale. Grandissimi astroingegneri, essi hanno anche fatto in modo che le loro navette monoposto potessero raggiungere l'iperspazio, come dimostra il viaggio di Kal-El fino alla lontana Terra.\nIn una storia del 1972, si narra che tale popolo \u00e8, a sua volta, frutto dell'incontro fortuito tra due naufraghi dello spazio: una donna di nome \"KRYP\", ed un uomo di nome \"TON\". Nei mari sub-tropicali di tale pianeta, si trova l'Isola dei Ladri (\"BOKOS\"). Stato indipendente dal resto del pianeta, dove ogni crimine \u00e8 legale, tranne uno: rubare la statua del Padre dell'indipendenza dell'isola.\nPer merito delle geniali ricerche dello scienziato Jor-El, essi hanno scoperto e imparato a sfruttare la zona fantasma, una dimensione parallela in cui vengono mandati in esilio i peggiori criminali, nella quale chiunque venga imprigionato resta in una condizione eterna di morte vivente.\nNei millenni precedenti, era in preparazione un programma di colonizzazione di molti mondi allora spopolati, Terra compresa; esso comprendeva anche una delicata operazione di \"riprogrammazione ecologica\" volta a tramutare i mondi scelti esattamente come Krypton. Come centro di attivit\u00e0 per tale vasta azione era stata progettata la Fortezza della solitudine. Successivamente, il progetto di colonizzazione fu abbandonato per motivi che non sono mai stati svelati.\nI kryptoniani hanno una componente genetica e molecolare unica: se esposti ai raggi di un sole giallo, come quello terrestre, essi acquisiscono straordinarie facolt\u00e0 fisiche (capacit\u00e0 di volare, elevatissima forza, incredibile velocit\u00e0, sensi acutissimi e molte altre ancora).\nThe Man of Steel di John Byrne.\nNei fumetti di John Byrne, \"The Man of Steel\", la civilt\u00e0 kryptoniana era anticamente molto potente, che aveva raggiunto l'immortalit\u00e0 grazie al trasferimento mentale degli individui nei propri rispettivi cloni, finch\u00e9, nella Quarta Era, il gruppo terroristico di Zero Nero scaten\u00f2 una guerra civile in difesa dei diritti dei cloni, usati e considerati come oggetti funzionali. La fine della guerra avvenne con il lancio di una bomba termonucleare su Kandor, con risultato il progressivo squilibrio del nucleo interno del pianeta.\nCentomila anni dopo il lancio della bomba, quando i kryptoniani usavano abiti particolari capaci di prolungare la loro vita, Jor-El investiga circa una malattia scatenata da alcune radiazioni non meglio identificate. Il risultato della sua analisi \u00e8 sconcertante: la bomba termonucleare degli Zero Nero ha dato il via a una reazione che, in pochi giorni, avrebbe portato il mondo ad esplodere a causa dell'instabilit\u00e0 del nucleo, da cui, di recente, si stava diffondendo un minerale verde, la kryptonite, che stava, in breve tempo, decimando il popolo kryptoniano, divenuto ormai una societ\u00e0 fredda e senza sentimenti, n\u00e9 contatti, ormai gestita solamente dai droidi e dai computer. Per riprodursi praticavano da secoli l'inseminazione artificiale.\nInoltre, vengono esplicitamente descritti come una razza di xenofobi e di isolazionisti. La tecnologia kryptoniana \u00e8 singolarmente avanzata. La pi\u00f9 alta realizzazione degli scienziati del pianeta \u00e8 stata l'Eradicatore.\nLa kryptonite.\nQuando il pianeta Krypton esplose, i suoi frammenti, la kryptonite, si diffusero in tutto lo spazio. Molti di essi raggiunsero anche la Terra, con una certa costanza negli anni. Per gli esseri umani, la kryptonite \u00e8 apparentemente innocua, ma per la sua particolare conformazione radiologica, \u00e8 in grado di nuocere a qualunque kryptoniano. Il solo materiale che contiene le sue radiazioni, proteggendo Superman, \u00e8 il piombo.\nQuesto minerale dello spazio ha molti colori, e ciascuna di queste forme ha effetti diversi. Nei fumetti italiani appaiono spesso tre dei vari tipi possibili di kryptonite: \nBrillante scienziato, Lex Luthor ha studiato a fondo le caratteristiche della kryptonite ed \u00e8 riuscito a creare quella sintetica, che riunisce gli effetti di tutte le forme di kryptonite esistenti.\nLa decadenza.\nSia Mario Puzo che John Byrne, il primo autore dei primi due film e il secondo ideatore di note storie a fumetti che hanno ridisegnato il personaggio di Superman, hanno presentato un interessante aspetto del popolo kryptoniano, tipico di tutte le civilt\u00e0: la decadenza.\nLingua kriptoniana.\nLa lingua kryptoniana \u00e8 la lingua parlata dagli abitanti di Krypton ed \u00e8 anche detta kandoriano antico, in quanto il kandoriano era la lingua parlata in origine prima dell'unificazione del governo di Krypton sotto la nuova Federazione Planetaria.\nCompatibilit\u00e0 riproduttiva.\nSoprattutto negli anni ottanta e novanta, molti autori di fumetti e sceneggiatori televisivi si sono posti un quesito, ovvero se un kryptoniano come Kal-El possa concepire un figlio con una terrestre come Lois Lane.\nLe risposte, negli anni, sono state molte, alcune diametralmente opposte fra loro:\nL'origine del nome Krypton.\nIn occasione della pubblicazione di \"L'origine di Superman\" di Mort Weisinger e Wayne Boring, pubblicata nel 1948, in cui per la prima volta venne presentato il popolo kryptoniano, vennero intervistati Jerry Siegel e Joe Shuster, i quali spiegarono di aver dato a \"Krypton\" tale nome poich\u00e9 erano rimasti colpiti dalla pronuncia del nome dato all'elemento Kripton."}
{"id": "294884", "revid": "1543377", "url": "https://it.wikipedia.org/wiki?curid=294884", "title": "Dito", "text": "Le dita sono le estremit\u00e0 articolari delle mani e dei piedi dell'essere umano o degli animali. La presenza delle dita caratterizza la classe dei tetrapodi.\nDita umane.\nIl dito \u00e8 composto da falangi, generalmente tre, salvo il pollice e l'alluce che ne hanno due.\nLe dita terminano con l'unghia dalla parte del dorso, mentre il polpastrello \u00e8 la parte superiore di ogni dito dalla parte del palmo.\nLe dita della mano nell'essere umano sono, nell'ordine:\nDiversamente da quanto avviene per le dita della mano, le dita dei piedi non possiedono una nomenclatura comune documentata. Fa eccezione il solo alluce, omologo del pollice e pi\u00f9 voluminoso tra le dita del piede, per il cui nome esiste un uso diffuso e documentato sia nella letteratura che nella lingua parlata e che trova origine dal latino \"hallux\", \"hallucis\".\nIn ambito scientifico e pi\u00f9 prettamente anatomico, laddove si ha la necessit\u00e0 di una nomenclatura, si \u00e8 soliti invece numerare le dita del piede, assegnandole cos\u00ec un nome legato alla loro posizione. Si ha cos\u00ec che dal dito pi\u00f9 vicino all'asse del corpo (l'alluce) verso quello situato pi\u00f9 lateralmente, le dita del piede sono dette primo dito, secondo dito, terzo dito, quarto dito e quinto dito. In ambito medico \u00e8 inoltre diffusa, sulla scia dell'uso anglosassone, la consuetudine di chiamare il terzo dito \"dito medio\" del piede ed il quinto dito \"mignolo\" del piede.\nBiologia.\nLa formazione delle dita, nello sviluppo del feto, segue l'ordine: anulare, mignolo, medio, indice e, infine, pollice.\nSimbologia.\nLe dita vengono utilizzate per contare: il pollice esteso con la mano a pugno chiuso indica l'uno, il pollice e l'indice estesi indicano il due e cos\u00ec via. In alcune culture l'indice \u00e8 il primo dito usato durante un conteggio.\n\"Incrociare le dita\" (di solito l'indice e il medio: medio sopra, indice sotto) \u00e8 un gesto scaramantico per attirare la fortuna.\nL'anello nuziale viene portato ancora oggi sul quarto dito della mano sinistra, detto per tale motivo anulare, in quanto secondo un'antica credenza esso era collegato direttamente al cuore da una piccola arteria.\nGestualit\u00e0.\nLa gestualit\u00e0 delle dita e delle mani costituisce un vero e proprio linguaggio, che affianca quello verbale e che in alcune culture (ad es. quelle latine) appare molto spiccato. Alcuni gesti si ritrovano universalmente, ma pi\u00f9 spesso il significato ha un'origine culturale specifica.\nUna punizione tradizionale che si ritrova pressoch\u00e9 in tutte le regioni del mondo (Europa, Asia, Africa) consiste nel colpire le dita: il pollice, l'indice e il medio, oppure tutte le dita, devono essere mantenuti estesi e uniti per ricevere i colpi vibrati con una riga, una bacchetta di legno o un bamb\u00f9. Questo tipo di punizione era utilizzata in particolare in Francia dagli istitutori nella prima met\u00e0 del XX secolo."}
{"id": "294890", "revid": "62004", "url": "https://it.wikipedia.org/wiki?curid=294890", "title": "Gran Premio di Svizzera 1998", "text": "Il Gran Premio di Svizzera 1998, ottantacinquesima edizione della corsa e valida come ottava prova della Coppa del mondo di ciclismo su strada, si svolse il 23 agosto 1998 su un percorso di 243 km. Venne vinto dall'italiano Michele Bartoli che termin\u00f2 in 6h09'24\".\nPartenza con 169 ciclisti, dei quali 105 completarono la gara. Fu l'ultimo anno in cui la competizione us\u00f2 il nome di Gran Premio di Svizzera: dalla successiva edizione torn\u00f2 alla denominazione di \"Campionato di Zurigo\"."}
{"id": "294894", "revid": "287204", "url": "https://it.wikipedia.org/wiki?curid=294894", "title": "Kur\u00f3w", "text": "Kur\u00f3w \u00e8 un comune rurale polacco del distretto di Pu\u0142awy, nel voivodato di Lublino.Ricopre una superficie di 101,3 km\u00b2 e nel 2006 contava 7.892 abitanti. Kur\u00f3w \u00e8 situato sul fiume Kur\u00f3wka, a circa 30\u00a0km a sud-ovest di Lublino. \nStoria.\nPer diverso tempo tra il 1431 ed il 1442 la frazione godette delle garanzie date dalla Legge di Magdeburgo. In qualit\u00e0 di cittadina libera era il centro per il commercio del cibo dell'area circostante e vi si trovavano diverse fabbriche di pellicce e di cuoio. Nel XVI secolo, Kur\u00f3w divenne uno degli epicentri del Calvinismo, poich\u00e9 molti appartenenti alla Fratellanza Polacca si insediarono qui. Dal 1660, gran parte della popolazione venne convertita all'Arianismo.\nDal 1660 la cittadina condivide la sua storia con quella del resto della regione. Nel 1795, dopo la terza delle Spartizioni della Polonia, Kur\u00f3w venne annessa all'Austria. Nel 1809, divenne parte del Ducato di Varsavia. Nel 1815, Kur\u00f3w divenne membro del Regno di Polonia. Durante la Rivolta di Novembre, nel febbraio del 1831, ebbe luogo la Battaglia di Kur\u00f3w, dove le forze polacche comandate dal generale J\u00f3zef Dwernicki sconfissero una armata russa. Nel 1870, durante la Rivolta di Gennaio, Kur\u00f3w perse lo status di citt\u00e0 che non recuper\u00f2 mai. Nel 1918 ritorn\u00f2 nella ricostituita repubblica di Polonia.\nIl 9 settembre 1939, durante l'invasione tedesca della Polonia, Kur\u00f3w fu pesantemente bombardata dalla Luftwaffe. Tra i bersagli distrutti vi furono un ospedale civile segnalato con la croce rossa, dove perirono molte persone. I nazisti crearono due campi di lavoro forzato. Nel 1942 fu costituito un piccolo ghetto per gli ebrei. Comunque, molti dei polacchi imprigionati a Kur\u00f3w scapparono e si unirono all'Armia Krajowa che operava nei boschi della zona."}
{"id": "294897", "revid": "1005847", "url": "https://it.wikipedia.org/wiki?curid=294897", "title": "Mark Eyskens", "text": "Membro del Partito Popolare Cristiano, poi divenuto Cristiano-Democratici e Fiamminghi, \u00e8 stato brevemente Primo ministro del Belgio dal 6 aprile 1981 al 17 dicembre 1981.\n\u00c8 stato anche Ministro per la Cooperazione allo Sviluppo dal 3 aprile 1979 al 22 ottobre 1980, Ministro degli affari Economici dal 17 dicembre 1981 al 28 novembre 1985, Ministro delle finanze dal 28 novembre 1985 al 9 maggio 1988 e Ministro degli affari esteri dal 19 giugno 1989 al 7 marzo 1992 nei vari governi presieduti da Wilfried Martens.\nGiovent\u00f9.\nFiglio di Gaston Eyskens e Gilberte Depetter. \u00c8 sposato con Anne Rutsaert (1939), figlia di Joseph Knight Rutsaert, i due hanno cinque figli. Ha un fratello, Erik Eyskens (Lovanio 20 luglio 1935 - Anversa 31 agosto 2008), che fu un chirurgo ad Anversa. Ha avuto un altro fratello e una sorella deceduti in giovane et\u00e0.\nAllo scoppio della seconda guerra mondiale la madre di Eyskens fugg\u00ec con i bambini durante i bombardamenti sulla costa belga. Quando divenne chiaro che l'avanzata tedesca non poteva essere interrotta, come nella prima guerra mondiale, l'intera famiglia fugg\u00ec in Francia.\nStudi.\nEyskens gi\u00e0 eccelso durante il liceo, fin\u00ec la direzione perpetuus cum primus in greco-latino, alla quale si aggiudic\u00f2 una medaglia d'oro.\nNel 1956 si laure\u00f2 con un dottorato in Giurisprudenza presso la Katholieke Universiteit Leuven (KU Leuven). Nel frattempo, nel 1953 - anche con meriti pi\u00f9 alti - con un baccalaurus in Filosofia. Nel 1962 ottenne un PhD in Economia (KU Leuven), nel 1957 acquis\u00ec un Master of Arts in Economia presso la Columbia University di New York.\nCarriera accademica.\nNel 1961 e l'anno successivo Eyskens divenne un professore assistente presso la Facolt\u00e0 di Economia e di Scienze Economiche Applicate della Katholieke Universiteit Leuven. Diede lezioni a includere all'attuale Presidente del Consiglio Europeo Herman Van Rompuy. Nel 1965 divenne professore ordinario, incaricato nello svolgimento di corsi di economia generale, microeconomia e finanza pubblica. Dal 1976 \u00e8 Professore Associato presso la stessa universit\u00e0.\nNel periodo 1971-1976 \u00e8 stato Commissario Generale e Presidente del Consiglio di Amministrazione della struttura unitaria dell'Universit\u00e0 Cattolica di Lovanio (UCL), \u00e8 stato anche responsabile per la divisione dell'universit\u00e0 bilingue in due universit\u00e0 monolingue.\nL'elenco delle posizioni accademiche che detiene o ha detenuto \u00e8 impressionante: \u00e8 un membro del Comitato belga del Club di Roma (1972-1978), membro dell'Accademia reale fiamminga del Belgio per le scienze e le arti dal 1987 e presidente nel corso del 2003-2004, membro dell'Accademia Europea, presidente del Consiglio di Amministrazione della Francquifonds, presidente dell'Accademia Cristiana per il Dialogo Europeo, presidente del Centro per la Cultura Europea, membro del Consiglio degli Amici della Hebrew University di Gerusalemme, vice presidente del Regio Istituto per le Relazioni Internazionali, presidente dell'Istituto per la Politica Europea, presidente del Consiglio Europeo della Ricerca, Presidente della Fondazione Hoover.\nHa inoltre fondato nel 1994 il programma del corso \"\"Lezioni per il XXI secolo\" alla UCL sulla quale siede. Egli \u00e8 anche un membro del Gruppo Consultivo sulla Competitivit\u00e0 (CAG) da parte della Commissione europea dal 1997.\nCarriera politica.\nLa carriera politica inizi\u00f2 quando nel 1962 Eyskens fu consigliere per l'allora ministro delle Finanze, Andr\u00e9 Dequae. Nel 1976 Eyskens fu per conto del CVP ministro nel governo guidato da Leo Tindemans. In totale Eyskens fece parte tra il 1976 e il 1992 di tredici governi consecutivi, che ricopr\u00ec con varie posizioni. Cos\u00ec, fu ministro delle Finanze e Ministro degli Affari Esteri. Nel 1990 lui e altri quattordici membri del governo approvarono una delle pi\u00f9 liberali leggi sull'aborto nel mondo.\nPrimo ministro.\nDal 6 aprile 1981 al 17 dicembre 1981 Eyskens \u00e8 stato primo ministro del Belgio per il CVP in un governo di coalizione CVP/PSC e SP/PS, il governo Eyskens. Il 21 settembre, il governo cadde dopo un conflitto per il finanziamento dell'industria siderurgica vallona. Durante le prime elezioni che seguirono l'8 novembre, una delle misure che si manifest\u00f2 nel Governo Eyskens fu: l'et\u00e0 per esprimere il voto che doveva essere dai 18 ai 21 anni. Il 17 dicembre a Mark Eyskens subentr\u00f2 Wilfried Martens, che fu anche il suo predecessore come primo ministro.\nIl Governo Eyskens non produsse mai una ripresa sulla situazione economica problematica e le finanze dello stato. Cos\u00ec scriveva il giornalista Rik Van Cauwelaert sul quotidiano De Tijd dell'11 ottobre 2013: \"Mark Eyskens avrebbe pi\u00f9 tardi, in uno stato d'animo cinico, descritto il suo governo come una dimostrazione didattica di come non.\" E che non riusc\u00ec a dimostrare le seguenti funzioni. Durante il suo governo, meno di un anno, il numero di disoccupati aument\u00f2 di 100.000, il deficit di bilancio fu di 8,5-12,6% ed ebbe un terrificante 135% del PIL\".\nDopo l'incarico di Primo ministro.\nEyskens fu deputato per il distretto di Lovanio dal 1977 al 1995. Dal 1992 \u00e8 membro del Consiglio d'Europa e dell'Assemblea dell'Unione dell'Europa Occidentale. Inoltre, nel 1992 fu di nuovo professore di economia e rimase tale fino al suo pensionamento nel novembre 1998.\n\u00c8 stato anche membro del Consiglio Provinciale del Brabante Fiammingo.\nEyskens \u00e8 conosciuto come un conversatore multilingue e divertente. Ha pubblicato un gran numero di libri, per lo pi\u00f9 a contenuto saggistico. Egli \u00e8 anche un pittore dilettante, il lavoro si discute con umorismo."}
{"id": "294903", "revid": "324090", "url": "https://it.wikipedia.org/wiki?curid=294903", "title": "Econometrica", "text": "Econometrica \u00e8 una rivista scientifica di economia fondata nel 1933 che tratta di econometria e diverse aree dell'economia. \u00c8 pubblicata dalla \"Econometric Society\" tramite la casa editrice \"Blackwell Publishing\". \nCaratteristiche.\nLa rivista descrive se stessa come segue: \"\"Econometrica pubblica contributi originali in tutte le branche dell'economia - teorica ed empirica, astratta e applicata, dando una copertura ad ampio raggio dell'intera materia. Promuove studi che mirano all'unificazione degli approcci teorico-quantitativo ed empirico-quantitativo ai problemi economici, e che sono caratterizzati da pensiero costruttivo e rigoroso. Ogni anno, esplora una variet\u00e0 di problemi unica - dalla frontiera degli sviluppi teorici in nuove e importanti aree, alla ricerca in ambiti d'importanza corrente e applicata, a studi innovativi dal punto di vista metodologico, teorico ed applicato nell'ambito dell'econometria\".\"\nStoria.\nEconometrica \u00e8 stata pubblicata per la prima volta nel 1933. Allo stato attuale (2005) il suo articolo maggiormente citato \u00e8 il lavoro di Daniel Kahneman e Amos Tversky che introdusse nell'economia la teoria dei prospetti (o, con voce inglese, \"prospect theory\"). Altri storici contributi alla teoria economica comparsi su Econometrica sono il contributo di C. Sims del 1980 che introdusse i modelli autoregressivi vettoriali (VAR) il lavoro di Rob Engle del 1982 sui modelli ARCH; il lavoro di Lars Peter Hansen, sempre del 1982, che introdusse il metodo generalizzato dei momenti; il contributo di Albert Kyle del 1985 che introdusse una classe di modelli nell'ambito dell'economia dell'informazione; il contributo di Hansen e Richards del 1987 che gett\u00f2 le basi per la teoria dell'asset pricing basata sul fattore di sconto stocastico, e molti altri celebri lavori.\nDal 2009 il direttore \u00e8 Stephen Morris."}
{"id": "294905", "revid": "125473324", "url": "https://it.wikipedia.org/wiki?curid=294905", "title": "Universit\u00e0 degli Studi di Bari Aldo Moro", "text": "L'Universit\u00e0 degli Studi di Bari \"Aldo Moro\" \u00e8 una universit\u00e0 statale italiana fondata nel 1925 come \"Universit\u00e0 Adriatica Benito Mussolini\". L'Ateneo ha sede presso il palazzo storico di piazza Umberto I nel cuore del moderno centro cittadino.\nStoria.\nL'istituzione dell'Universit\u00e0 degli Studi di Bari \u00e8 avvenuta con decreto 9 ottobre 1924; le tappe pi\u00f9 importanti della sua storia sono:\nStruttura.\nA seguito dell'entrata in vigore del nuovo Statuto, l'Universit\u00e0 si articola nei seguenti 23 dipartimenti:\nCentro Universitario Sportivo.\nIl Centro Universitario Sportivo di Bari occupa un'area di 9 ettari e dispone d'impianti per la pratica di atletica leggera, pattinaggio, basket, nuoto, canoa, polo, triathlon ed altri.\nTecnopolis.\nTecnopolis \u00e8 un parco scientifico tecnologico italiano situato a Valenzano, a circa 12 km da Bari; \u00e8 una societ\u00e0 controllata dall'Universit\u00e0 degli Studi di Bari.\nTecnopolis ha finalit\u00e0 pubblicistiche, a carattere non commerciale, n\u00e9 industriale e svolge attivit\u00e0 di sostegno specialistico alla cosiddetta Terza Missione delle Universit\u00e0 e in particolare dell'Universit\u00e0 degli Studi di Bari. Svolge attivit\u00e0 di progettazione e realizzazione di progetto e/o programmi di supporto alla creazione d'impresa endogena e di \"spin off\" universitari.\nCollezione d'arte.\nL'Ateneo custodisce fin dagli anni '70 un'ampia collezione di opere di arte contemporanea, donate dagli stessi artisti. Di particolare interesse i disegni e le litografie di Gi\u00f2 Pomodoro, gli Oli di Vito St\u00ecfano, Fara di Cagno, Franco Gentilini, Salvatore Fiume, Guido Gremigni e numerosi altri"}
{"id": "294906", "revid": "436907", "url": "https://it.wikipedia.org/wiki?curid=294906", "title": "Paradisi per illusi", "text": "Paradisi per illusi \u00e8 il secondo album in studio del gruppo musicale italiano Negrita, pubblicato nel maggio 1995 dalla Black Out.\nDescrizione.\nRegistrato nella primavera del 1995 allo Studio IRA e Larione 10 di Firenze da Fabrizio Simoncioni, l'album \u00e8 caratterizzato dalla presenza di sei tracce (pi\u00f9 una traccia fantasma, \"Ambience\"), oltre che da sonorit\u00e0 molto vicine ai The Black Crowes."}
{"id": "294915", "revid": "436907", "url": "https://it.wikipedia.org/wiki?curid=294915", "title": "XXX (album Negrita)", "text": "XXX \u00e8 il terzo album in studio del gruppo musicale italiano Negrita, pubblicato nel febbraio 1997 dalla Black Out.\nDescrizione.\nPre-prodotto presso una casa colonica in provincia di Arezzo, l'album \u00e8 stato registrato nell'agosto 1996 presso il Kingsway studio di Daniel Lanois a New Orleans (Louisiana, USA) da Fabrizio Simoncioni e Carlo U. Rossi. Registrato in presa diretta, le sonorit\u00e0 accentuano una direzione ad un sound pi\u00f9 americano che si accosta a testi molto pi\u00f9 espliciti, ironici e solari. \"Lasciami dormire\" \u00e8 cantata da Drigo. L'unico singolo estratto \u00e8 stato \"In un mare di noia\", promosso da un video musicale, ma sono stati realizzati videoclip anche per i brani \"Sex\", \"A modo mio\" e \"Ho imparato a sognare\", tutti inseriti nella videocassetta \"XXX\", con contenuti speciali, come il videoclip mai pubblicato di \"Per quello che dai\".\nIl 12 maggio 2017 viene pubblicata un'edizione speciale per il ventennale della pubblicazione dell'album."}
{"id": "294916", "revid": "125373538", "url": "https://it.wikipedia.org/wiki?curid=294916", "title": "Reset (Negrita)", "text": "Reset \u00e8 il quarto album in studio del gruppo musicale italiano Negrita, pubblicato il 28 gennaio 1999 dalla Black Out.\nDescrizione.\nRegistrato presso l'Hollywood Garage, presenta sonorit\u00e0 pi\u00f9 britanniche ed elettroniche. Il primo singolo estratto, \"Mama ma\u00e9\", \u00e8 stato inserito nella colonna sonora realizzata dal gruppo per il film \"Cos\u00ec \u00e8 la vita\" del trio comico Aldo, Giovanni e Giacomo.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 77."}
{"id": "294917", "revid": "174925", "url": "https://it.wikipedia.org/wiki?curid=294917", "title": "Porno Riviste", "text": "PornoRiviste \u00e8 un gruppo musicale italiano punk rock, formatosi nel 1992.\nStoria.\nIl gruppo si costituisce nel 1992 a Venegono Superiore (VA) ed \u00e8 composto inizialmente da Tommi Marson, Marco Mortillaro, Filippo Vegezzi (ideatore del nome). La formazione definitiva si ha con l'inserimento di Umberto Faganelli, \"Rambo\" e Daniele Marceca \"Dani\". Successivamente Rambo lascia il posto a Alberto Bregolin \"Becio\". Le loro prime canzoni vengono pubblicate nel demo-tape \"Chi non combatte cade (c.n.c.c.)\", nel dicembre del 1995. Poco dopo viene prodotto \"Sogni e incubi\". A partire da questo lavoro vengono prodotti dalla Tube Records. Nel 1997 esce \"Cosa facciamo?\". Segue un tour in Veneto, Liguria, Piemonte, Emilia-Romagna, Svizzera e Lombardia, spesso dividendo il palco con gruppi come i Punkreas.\nNel 1999 registrano uno split con i Pay e si dedicano al loro secondo lavoro: \"Fino alla fine\". Subito dopo l'uscita del CD il batterista \"Rambo\" viene sostituito dal \"Becio\", ex KillJoint. Sempre nello stesso anno esce la ristampa di \"Sogni e Incubi\" e vengono pubblicate alcune loro canzoni in compilation e sul Sampler di Rock Sound del febbraio 2000.\nLe PornoRiviste decidono di ristampare il primo CD, che prende il nome di \"Sogni, incubi &amp; la cosa inutile\", con alcuni vecchi brani rimasterizzati, e altri riregistrati e riadattati.\nNel 2001 esce il disco \"Codice a sbarre\", seguito da un accordo per l'organizzazione dei concerti con la Bloom Agency che li porter\u00e0 ad effettuare circa 100 concerti in un anno e mezzo. Lo stesso anno, una dozzina di compilation pubblicano almeno un brano delle PornoRiviste. Il 24 aprile del 2003 esce \"Tensione 16\".\nNel 2004 Marson e Mortillaro prendono parte al side-project \"Sbirri\", pubblicando un lavoro omonimo. Nel 2006 danno vita al progetto solista \"Tommi e Gli Onesti Cittadini\". Il 4 maggio dello stesso anno esce il DVD, con un filmato di diversi concerti (montati dallo Due Effe) e di foto tra retroscena e viaggi. Riprendono anche i concerti dal vivo con il \"Tube Punk Festival\", portando in tour una scaletta rivisitata con molti pezzi dei precedenti album (non eseguiti dal vivo da molto tempo).\nIl 18 maggio 2007 pubblicano, in contemporanea con l'inizio di un tour, l'album \"La seconda possibilit\u00e0\", composto da undici brani.\nNel 2009 annunciano una pausa che durer\u00e0 fino al febbraio 2012, quando il gruppo annuncia l'uscita dell'album \"Le Funebri Pompe\". Il lavoro, che viene messo in commercio il successivo 27 marzo ed \u00e8 curato da Gianluca Amendolara, vede Kino sostituire alla chitarra Dani, che preferisce dedicarsi alla sua nuova band, gli Yokoano. Nel frattempo per\u00f2 la formazione ha avuto un ulteriore chitarrista, Stefano Morandini, che pur registrando intere tracce di chitarra e avendo in parte contribuito alla composizione e agli arrangiamenti dell'album in tutto l'anno precedente, si divise dalla band durante le registrazioni risultando comunque ospite nei credits.\nNell'estate 2015 annunciano un tour per un numero di date limitato, alla fine del quale la band rimane inattiva.\nDopo quattro anni di silenzio la band torna con alla chitarra Daniele nell'estate 2019, per una mini esibizione esclusiva di tre canzoni ad un concerto organizzato per beneficenza, precedendo nella stessa serata i Punkreas."}
{"id": "294921", "revid": "1560519", "url": "https://it.wikipedia.org/wiki?curid=294921", "title": "Logica hegeliana", "text": ""}
{"id": "294930", "revid": "1791", "url": "https://it.wikipedia.org/wiki?curid=294930", "title": "Kilohertz", "text": ""}
{"id": "294931", "revid": "1494169", "url": "https://it.wikipedia.org/wiki?curid=294931", "title": "Transito", "text": ""}
{"id": "294933", "revid": "729019", "url": "https://it.wikipedia.org/wiki?curid=294933", "title": "145 Adeona", "text": "145 Adeona \u00e8 un grande asteroide della Fascia principale. Ha una superficie molto scura e una probabile composizione di carbonati primitivi. \u00c8 il membro principale della famiglia di asteroidi Adeona.\nAdeona fu scoperto il 3 giugno 1875 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Adeona, dea della mitologia romana protettrice dei bambini che smarriscono la via di casa.\nIl 9 luglio 2002 \u00e8 stata osservata l'unica occultazione stellare di Adeona."}
{"id": "294934", "revid": "767487", "url": "https://it.wikipedia.org/wiki?curid=294934", "title": "Pino Marino", "text": "Biografia.\nPer molti anni porta la sua musica nei locali capitolini, partendo dallo storico Folkstudio. \u00c8 proprio l\u00ec che nel 1992, grazie ad un incontro con Danila Massimi e Stefano Rossi Crespi, nasce il progetto Pi.Ste.Da.Pi. Il trio inizia a farsi conoscere ed apprezzare grazie ai primi brani che vanno ad ampliare il repertorio live del progetto. Lo stile \u00e8 quello della canzone d'autore, quindi molto elegante e ricercato, caratterizzato da sonorit\u00e0 scarne ed intimistiche.\nI consensi del pubblico e degli addetti ai lavori aumentano sempre di pi\u00f9, come testimonia la vittoria del Premio Recanati nel 1995 con la canzone \"Non varcare\". Da l\u00ec a poco il trio si scioglie e cos\u00ec il musicista capitolino inizia a dedicarsi ad altri progetti. Nel 1996 scrive con il compositore Maurizio Fabrizio per alcuni interpreti della canzone italiana, sotto la guida dell'editore Giancarlo Lucariello. Nel 1999 ci sono altri due importanti riconoscimenti: Pino Marino si aggiudica infatti sia il Premio Italiano Giovani de La Repubblica e, pochi mesi dopo, il Premio Italiano Musica Emergenti. Avvalendosi della collaborazione di Mauro Pagani e di David Petrosino, nel 2000 pubblica il suo primo album, \"Dispari\", con il quale vince il Premio Ciampi come \"miglior opera prima\", ottenendo lusinghieri consensi di critica, ma un limitato successo di pubblico. Il 2001 \u00e8 un altro anno di riconoscimenti: ecco infatti la vittoria del Premio M.E.I. come \"Miglior cantautore dell'anno\".\nIl secondo lavoro, \"Non bastano i fiori\", \u00e8 del 2003. Contraddistinto da sonorit\u00e0 acustiche e raffinate, nel disco si nota l'impiego della parola come cardine su cui far ruotare tutte le canzoni che lo compongono. La produzione artistica del progetto passa nelle mani dell'autore stesso, che si avvale di Pino Pecorelli e Fabrizio Fratepietro per definire gli arrangiamenti che poi saranno a lungo restituiti al pubblico in due anni di concerti in trio. Nell'album \u00e8 presente anche un duetto con l'attore Fabrizio Bentivoglio nel brano \"Meglio che niente, \"brano gi\u00e0 presente nel precedente \"Dispari\". Alla pubblicazione del disco la critica si fa unanime. Federico Guglielmi per la rivista musicale \"Il Mucchio Selvaggio\" del 3 febbraio 2004 scrive:\n\"\"...una voce evocativa che intona testi per i quali si pu\u00f2 scomodare il termine poesia, poesia concreta e surreale, profonda e ironica, intrisa di malinconia cos\u00ec come illuminata di speranze, obbliqua ma all'occorrenza diretta, che vive di intrecci verbali assai insoliti e affascinanti. Non \u00e8 facile spiegare la grandezza - s\u00ec, grandezza - di Pino Marino, neanche per uno come il sottoscritto che pure di dischi ne ha spiegati tanti\".\"\nNel 2004 vince la prima edizione de L'Artista che non c'era, premio nazionale riservato alla musica d'autore italiana presieduto nella stessa edizione da Fernanda Pivano. Nel febbraio del 2005 scrive il brano \"Che mistero \u00e8 l'amore\" per Niki Nicolai e Stefano Di Battista Jazz Quartet vincendo il Premio Autori Sanremo 2005. Durante la lavorazione del nuovo album di inediti \u00e8 impegnato nella realizzazione di un'importante rassegna per ricordare Pier Paolo Pasolini a trent'anni dalla sua scomparsa (l'evento prender\u00e0 il nome di \"Canzoni in forma di rosa\").\nDopo la chiusura della casa discografica Nun Entertainment di Stefano Senardi, passa con la Fandango di Domenico Procacci, con la quale il 28 ottobre del 2005 pubblica il suo terzo disco in studio, \"Acqua luce e gas\". L'album, lanciato dai singoli \"Non ho lavoro\" e \"Lo strozzino\", nel settembre 2006 entra nella cinquina finalista del Premio Tenco per la categoria \"Miglior disco dell'anno\", assieme ad artisti come Francesco De Gregori, Samuele Bersani, Vinicio Capossela e la band toscana dei Baustelle.\nSempre nel 2006 arrivano altri due riconoscimenti importanti: Pino Marino \u00e8 infatti vincitore del Premio Lunezia Elite riservato alle opere nazionali di valore musical-letterario, e del Premio Giorgio Lo Cascio.\nNel 2008 condivide il palco con l'amico e collega Niccol\u00f2 Fabi per un tour che prende il nome di \"Una sola moltitudine\". Inoltre firma i testi di due canzoni incluse nel disco d'esordio di Massimo Giangrande intitolato \"Apnea\": \"La teoria del volo\" e \"Come il cuore leggero\".\nNel 2009 \u00e8 anche autore del testo del brano \"Aliante\", canzone presente nell'album \"Solo un uomo\" dello stesso Niccol\u00f2 Fabi. \"Aliante\" viene scelto come terzo singolo radiofonico nell'autunno dello stesso anno. Sempre nel 2009 (nelle vesti di autore), collabora con Roberto Angelini scrivendo il testo del brano \"La vista concessa\", contenuto nell'omonimo album pubblicato il 30 gennaio e distribuito dalla Carosello. Nel dicembre del 2010 esce l'album d'esordo della rock band romana dei Madreperla, intitolato \"La noia \u00e8 una vostra invenzione\", in cui il cantautore cura la produzione artistica.\nDal gennaio del 2011 inizia a proporre dal vivo un nuovo show a met\u00e0 tra concerto e spettacolo. \"Solo non Solo\" \u00e8 l'occasione per proporre in anteprima alcune delle canzoni che andranno a far parte del disco \"Capolavoro\". Durante l'esibizione c'\u00e8 spazio anche per le letture di alcuni racconti tratti da una prima raccolta intitolata \"Io lo so chi sei, tu ancora no\", di prossima pubblicazione.\nNella primavera del 2011 partecipa alla lavorazione dell'album di Daniele Silvestri \"S.C.O.T.C.H.\" C'\u00e8 anche lui nelle due canzoni racchiuse nell'album: \"Cos'\u00e8 sta storia qua\" e \"L'appello\". La collaborazione con Daniele Silvestri prosegue ancora con l'annuncio di un tour teatrale scritto a quattro mani con l'amico e collega romano e nato da un'idea teatrale di Pino Marino gi\u00e0 portata in scena con il nome \"Concertacolo\". Lo spettacolo, intitolato \"E L'Inizio Arriv\u00f2 In Coda\", parte il 13 febbraio del 2012 dall'Auditorium Santa Chiara di Trento per concludersi il 14 aprile al Teatro Metropolitan di Catania. Lo show riscuote molto successo e conferma ancora una volta l'estro e la versatilit\u00e0 dell'artista capitolino tanto nella scrittura quanto nell'interpretazione dello spettacolo.\nDopo aver fondato nel 2005 Il Collettivo Angelo Mai, nella primavera del 2013 fonda insieme ad altri artisti italiani il Collettivo Dal Pane, una compagnia di musicisti, autori, compositori e cantanti formatasi spontaneamente per la realizzazione del progetto musicale, discografico e artistico ispirato e dedicato a Valter Dal Pane. Ad inizio maggio, e in soli due giorni, il Collettivo Dal Pane registra in presa diretta l'album La Repubblica di Valter, pubblicato il 7 giugno per conto dell'etichetta indipendente di Roy Paci Etnagigante. Nel disco viene inserito \"Pare\", inedito che il cantautore \u00e8 gi\u00e0 solito proporre nei suoi concerti e che diviene il singolo promozionale audio e video del lavoro. Oltre a Marino, alle incisioni del disco avvenute presso i Posada Negro Studios di Lecce, prendono parte i seguenti musicisti: Grazia Negro, Roy Paci, Ilaria Graziano, Fabio Rondanini, Roberto Angelini, Zibba, John Lui, Pier Cortese, Andrea Pesce, Leo Pari, Gabriele Lazzarotti e Daniele \"il Mafio\" Tortora.\nNel 2014 arriva il secondo Premio Lunezia, questa volta per il valore letterario attribuito alla canzone \"L'acqua e la pazienza\" (da -Non bastano i fiori- del 2003), per aver tracciato e indicato in questi anni una via nuova e a lui sicuramente riconosciuta, sulla scrittura nella forma canzone.\nAd aprile 2015 viene annunciata la pubblicazione dell'album \"Capolavoro\", atteso nei negozi per il 4 maggio. Le registrazioni finali del disco si sono tenute ad inizio anno di fronte ad un pubblico prenotato all'interno della struttura teatrale dell'Angelo Mai di Roma, spazio per la produzione libera delle arti indipendenti che l'artista stesso ha scelto come sede per questa particolare esperienza. Il pubblico ha potuto cos\u00ec assistere alla fase di arrangiamento e a quella di registrazione di quattro dei 12 brani presenti nel nuovo lavoro.\nL'album \"Capolavoro\", rilasciato per conto della Altipiani Records, giunge a dieci anni di distanza dal precedente \"Acqua luce e gas\". In tutto questo arco di tempo Pino Marino ha lavorato nelle altre direzioni possibili della scrittura, inoltrandosi in un lavoro di narrativa e di sviluppo del racconto. Anche senza rilasciare produzioni discografiche, dal 2005 in poi l'artista si \u00e8 dedicato soprattutto alla forma spettacolo, facendo diventare il prototipo battezzato da lui stesso come \"Concertacolo\" un vero e proprio contenitore in cui sperimentare i contenuti portati in scena in molte date e nei contesti pi\u00f9 imprevedibili.\nCompositore, autore, pianista e chitarrista, Pino Marino possiede un timbro vocale limpido, a suo agio nei toni alti come in quelli pi\u00f9 corposi e bassi. Molto originale \u00e8 la sua scrittura (tanto musicale, quanto testuale) fortemente legata alla miglior tradizione del cantautorato italiano (in primis Ivano Fossati, Fabrizio De Andr\u00e9, Francesco De Gregori, Angelo Branduardi), nella quale inserisce un gusto particolare fatto di osservazioni ai limiti del surreale, alternate e talora mescolate a istantanee lucidissime sul presente reale delle cose umane.\nDal 2017 collabora con l'attore e regista Vinicio Marchioni. Ha scritto e orchestrato le musiche originali de Uno Zio Vanja, adattamento di Letizia Russo dell'opera di Cechov con la regia di Vinicio Marchioni, rappresentato in due tourn\u00e9e 2017/2018. Uscito a loro nome e negli stessi ruoli il Docufilm Il terremoto di Vanja e nel 2019, con gli stessi ruoli hanno realizzato la prima versione teatrale de I soliti ignoti (Monicelli'58) in tourn\u00e9e 2019/2020/2021.\nPer l'Autunno 2020 (a venti anni dal primo album pubblicato \"Dispari), \u00e8 prevista l'uscita del suo nuovo disco di inediti.\nPino Marino, tra le altre cose, \u00e8 anche uno dei fondatori storici dell'Associazione Culturale Apollo 11 (nata nel 2000) da cui nasce l'Orchestra di Piazza Vittorio. \u00c8 stato il responsabile del settore musica fino al 2008.\nDal 2006 \u00e8 parte integrante e fra i fondatori del Collettivo Angelo Mai \"Orchestra Mobile di Canzoni e Musicisti\". Nello stesso anno \u00e8 uscito anche il disco d'esordio intitolato \"Vol. 1\".\nNel 2013 ha fondato \"Brigata Preneste\" (www.brigatapreneste.org) un gruppo ciclistico e letterario che unisce la bicicletta, il racconto, la salvaguardia del bene comune popolare e la scrittura in viaggio."}
{"id": "294935", "revid": "264902", "url": "https://it.wikipedia.org/wiki?curid=294935", "title": "Congiunzione", "text": ""}
{"id": "294936", "revid": "842", "url": "https://it.wikipedia.org/wiki?curid=294936", "title": "Thinking Machines Corporation", "text": ""}
{"id": "294937", "revid": "21105", "url": "https://it.wikipedia.org/wiki?curid=294937", "title": "Infinitesimi", "text": ""}
{"id": "294940", "revid": "21880", "url": "https://it.wikipedia.org/wiki?curid=294940", "title": "Phoenix (palma)", "text": ""}
{"id": "294945", "revid": "486946", "url": "https://it.wikipedia.org/wiki?curid=294945", "title": "Herald Tribune", "text": ""}
{"id": "294946", "revid": "1328674", "url": "https://it.wikipedia.org/wiki?curid=294946", "title": "Bill Lawrence", "text": "Biografia.\nLawrence ha lavorato come scrittore per celebri serie televisive come \"Crescere, che fatica!\", \"La tata\", \"Friends\" e \"Clone High\". \u00c8 anche l'ideatore e creatore delle sitcom \"Spin City\" e \"Scrubs - Medici ai primi ferri\", sulla quale ha lavorato per le prime otto stagioni.\nCome altri membri del cast di \"Scrubs - Medici ai primi ferri\", ha avuto una piccola parte nel film \"It's a Very Merry Muppet Christmas Movie\", nel quale appariva in una scena con Miss Piggy.\nAppare in \"Scrubs - Medici ai primi ferri\" nei secondi finali del sesto episodio della quinta stagione, tra i presenti alla foto aziendale, nella stagione finale con il ruolo di uno strampalato sacerdote durante le nozze dell'Inserviente e Lady e nell'ultimo episodio saluta il protagonista J.D., vestendo i panni di un inserviente.\nVita privata.\nLawrence \u00e8 sposato dal 1999 con l'attrice Christa Miller, parte del cast di \"Scrubs - Medici ai primi ferri\" nel ruolo secondario di Jordan Sullivan, ex-moglie del dottor Perry Cox. La Miller interpreta inoltre uno dei personaggi protagonisti di \"Cougar Town\", serie prodotta dallo stesso Lawrence. La coppia ha avuto tre figli: Charlotte Sarah (2000), William Stoddard (2003) e Henry Vanduzer (2006).\nRiconoscimenti.\nPremio Emmy"}
{"id": "294949", "revid": "115476388", "url": "https://it.wikipedia.org/wiki?curid=294949", "title": "Walther Nernst", "text": "Aiut\u00f2 ad affermare il moderno campo della chimica fisica, contribu\u00ec all'elettrochimica, alla termodinamica, alla chimica dello stato solido e alla fotochimica. Egli \u00e8 inoltre conosciuto per aver scoperto l'equazione di Nernst.\nBiografia.\nNernst nacque a Briesen, Prussia (Regno di Prussia, odierna W\u0105brze\u017ano in Polonia). Studi\u00f2 fisica e matematica nelle Universit\u00e0 di Zurigo, Berlino e Graz. Dopo un po' di lavoro a Lipsia, egli fond\u00f2 l\"'Istituto di Chimica Fisica ed Elettrochimica\" a Gottinga. Nernst invent\u00f2, nel 1898, la lampadina di Nernst, una lampadina elettrica che usa una barretta di ceramica incandescente (il successore della lampadina a filamento di carbone e il precursore della lampada ad incandescenza). Nernst fece ricerche sulla pressione osmotica e sull'elettrochimica. Intorno al 1906 egli stabil\u00ec un \"teorema del calore\", pi\u00f9 tardi conosciuto come la terza legge della termodinamica (che descrive il comportamento della materia a temperature prossime allo zero assoluto).\nNel 1920 ricevette il premio Nobel per la chimica in riconoscimento per i suoi lavori nella termochimica. Nel 1924 divent\u00f2 direttore del \"Physikalisch-Chemisches Institut\" a Berlino, posizione dalla quale si ritir\u00f2 nel 1933. Nernst continu\u00f2 a lavorare all'elettroacustica e all'astrofisica. Nel 1930 Nernst invent\u00f2 un piano elettrico sostituendo la tavola sonora con un amplificatore radio. Il piano usava fonorivelatori per produrre elettronicamente il suono modificato e amplificato assomigliando a quello di una chitarra elettrica."}
{"id": "294951", "revid": "30857", "url": "https://it.wikipedia.org/wiki?curid=294951", "title": "Walther Hermann Nernst", "text": ""}
{"id": "294952", "revid": "12290", "url": "https://it.wikipedia.org/wiki?curid=294952", "title": "Elektra Natchios", "text": ""}
{"id": "294956", "revid": "4175", "url": "https://it.wikipedia.org/wiki?curid=294956", "title": "Torino Esposizioni", "text": "Torino Esposizioni \u00e8 un complesso fieristico della citt\u00e0 di Torino. Nato con il nome di Palazzo della Moda, fu progettato da Ettore Sottsass senior nel 1938, con la collaborazione di Pier Luigi Nervi. Si trova in Corso Massimo d'Azeglio, nel quartiere San Salvario, ai margini dello storico Parco del Valentino.\nStoria.\nVoluto dall'amministrazione comunale nel 1936 per dotare la citt\u00e0 di una sede per le sfilate di moda, il progetto vincitore dell'appalto fu quello dell'architetto Ettore Sottsass senior. Nel 1940 venne inaugurato come sede dell'Ente Nazionale della Moda, voluto dal governo fascista e in seguito ospit\u00f2 alcune edizioni del Salone dell'Autarchia. \nTra il 1950 e il 1960, la struttura sub\u00ec ulteriori trasformazioni come la sostituzione del grande padiglione centrale con un salone absidato, su impianto planimetrico dell'architetto Roberto Biscaretti di Ruffia, una nuova copertura progettata dall'ingegner Pier Luigi Nervi e le successive trasformazioni con la creazione di un nuovo salone ipogeo su progetto di Riccardo Morandi.\nIntensamente utilizzato nel corso degli anni sessanta e settanta, divenne il polo fieristico di Torino, nonch\u00e9 sede di svariate edizioni del Salone dell'automobile di Torino. Dal 1989 l'attivit\u00e0 fieristica venne trasferita al Lingotto e parte della struttura fu utilizzata come sede didattica dell'Universit\u00e0 degli Studi di Torino, mentre una parte dell'ampio \"Padiglione Giovanni Agnelli\" fu usata fino al 2001 come palaghiaccio; in occasione dei XX Giochi olimpici invernali ha ospitato un impianto di hockey su ghiaccio, che era stato utilizzato l'anno precedente per \"Torino Ice 2005\"\nDa novembre 2014 ospita \"Paratissima\", festival d'arte contemporanea che si svolge nel mese di novembre.\nCaratteristiche progettuali.\nIl complesso si compone da quattro edifici disposti attorno ad un giardino rettangolare. Sul lato nord \u00e8 presente l'ingresso principale con un ampio porticato a tutta altezza, mentre accanto trova posto un volume circolare che ospita un ristorante. Le prime modifiche del dopoguerra interessano il padiglione centrale e contemplano l'allungamento del padiglione rettangolare centrale con una copertura autoportante di voltini prefabbricati progettata da Pier Luigi Nervi. Sempre a Nervi si deve l'aggiunta di un nuovo, grande padiglione che si sviluppa sul lato destro di via Petrarca, caratterizzato da una volta a vela nervata, poggiante su quattro arconi. A livello sotterraneo invece si trova il vasto salone a volta tesa ad opera di Riccardo Morandi. Nella manica affacciata su corso Massimo d'Azeglio trova posto il Teatro Nuovo, abituale sede di balletti di danza contemporanea.\nIl \"Padiglione Giovanni Agnelli\" \u00e8 stato ristrutturato nel 2006 in occasione dei XX Giochi olimpici invernali, realizzando anche una pista per allenamenti; la sua capienza \u00e8 di 4 320 posti.\nProgetti futuri.\nIl Padiglione 2 ospiter\u00e0 la nuova Biblioteca Civica Centrale.\nIl \"Padiglione Morandi\" (V Padiglione) ospiter\u00e0 il campus di architettura del Politecnico di Torino."}
{"id": "294958", "revid": "1318658", "url": "https://it.wikipedia.org/wiki?curid=294958", "title": "Solidificazione", "text": "Si definisce solidificazione (o congelamento) la transizione di fase determinata dal passaggio di una sostanza dallo stato liquido allo stato solido. La IUPAC adotta ufficialmente il termine inglese \"solidification\" anche per indicare il passaggio di stato tra la fase gassosa e quella solida (che viene comunemente chiamato \"desublimazione\" o \"sublimazione inversa\", essendo il processo inverso della sublimazione, o brinamento), mentre il termine \"freezing\" viene riferito solo al passaggio di stato tra la fase liquida alla fase solida.\nDescrizione.\nGeneralmente la solidificazione avviene quando la temperatura scende al di sotto di una temperatura caratteristica, che varia da sostanza a sostanza, detta temperatura di fusione, in quanto coincide con la temperatura a cui avviene il fenomeno inverso della solidificazione ovvero la fusione. In alcune circostanze, \u00e8 possibile raffreddare un liquido a una temperatura inferiore, senza provocarne la solidificazione: tale fenomeno \u00e8 noto con il nome di \"sopraffusione\".\nLa solidificazione si pu\u00f2 ottenere anche per variazione di pressione, o per una combinazione della variazione di pressione con il raffreddamento.\nNel caso in cui il processo di solidificazione porti alla formazione di una struttura cristallina, si parla in particolare di cristallizzazione.\nIn generale, comunque, la solidificazione pu\u00f2 portare alla formazione di un solido amorfo (se la velocit\u00e0 di raffreddamento \u00e8 elevata), un solido cristallino (se la velocit\u00e0 di raffreddamento \u00e8 bassa) oppure di un solido avente zone di diversa cristallinit\u00e0 (quest'ultimo caso \u00e8 comune nei polimeri).\nSolidificazione dell'acqua.\nIn natura ingenti quantit\u00e0 di acqua solida si trovano nei ghiacciai. L'acqua pu\u00f2 inoltre solidificare durante le precipitazioni, sotto forma di neve o grandine.\nL'acqua solidificata \u00e8 sempre costituita a livello microscopico dal ghiaccio, che \u00e8 un solido cristallino, il quale pu\u00f2 presentarsi in 15 differenti forme allotropiche, tra cui il ghiaccio Ih, che presenta struttura cristallina esagonale, e il ghiaccio Ic, che presenta struttura cristallina cubica.\nIl punto di solidificazione dell'acqua pura alla pressione di 1 atmosfera \u00e8 pari a 0 \u00b0C, ma tale temperatura \u00e8 in genere poco pi\u00f9 bassa a causa dei sali naturalmente disciolti nell'acqua (si parla a tale proposito di abbassamento crioscopico). Inoltre l'acqua pu\u00f2 solidificare a temperature inferiori al suo punto di fusione per il processo detto sopraffusione.\nSolidificazione dei metalli.\nAlla pressione atmosferica, i metalli e le loro leghe presentano in genere temperature di fusione molto elevate: ad esempio la temperatura di fusione dell'oro \u00e8 di 1064 \u00b0C, mentre la temperatura di fusione dell'acciaio \u00e8 intorno a 1370\u00f71530\u00a0\u00b0C; un'eccezione \u00e8 rappresentata dal mercurio, che presenta una temperatura di fusione prossima a -39\u00a0\u00b0C.\nPer tale motivo, quasi tutti i metalli si trovano in natura allo stato solido, per cui il processo di solidificazione dei metalli avviene in genere nell'industria metallurgica, in cui i metalli vengono anzitutto solidificati sotto forma di lingotti o di semilavorati.\nSolidificazione della lava.\nI materiali mobilizzati durante l'attivit\u00e0 eruttiva possono raffreddare in tempi brevi oppure lunghissimi; per i materiali che vengono eruttati sul fondo oceanico si hanno condizioni di maggiore rapidit\u00e0. Si passa quindi dai pochi minuti delle eruzioni subacquee, ai mesi forse anni dei batoliti.\nIndipendentemente dal tempo necessario, il magma in risalita si raffredda gradualmente. Prima solidificano i minerali a pi\u00f9 elevata temperatura di cristallizzazione; le parti solide, pi\u00f9 pesanti, affondano nel magma, mentre le sostanze volatili, leggere, si accumulano nella parte alta della camera magmatica fino a quando la pressione raggiunge valori tali da determinare l'eruzione. Le modalit\u00e0 dell'eruzione dipendono dalla diversa viscosit\u00e0 del magma e dall'abbondanza di vapore acqueo.\nIl petrografo americano Bowen, studiando in laboratorio il fenomeno del raffreddamento, osserva due serie di reazioni possibili, indipendenti l'una dall'altra tranne che alle basse temperature.\nNella prima serie, detta discontinua, si formano minerali ricchi di ferro e magnesio (olivine, pirosseni, anfiboli, ecc.) e ciascun gradino della serie \u00e8 distinto dall'altro; nella serie continua (quella dei plagioclasi), si osserva una transizione graduale da minerali pi\u00f9 ricchi in calcio a minerali pi\u00f9 ricchi in sodio e potassio, con formazione di tutte le miscele intermedie.\nI minerali che solidificano per primi e formano cristalli ben conformati e di grandi dimensioni sono detti idiomorfi, quelli che cristallizzano per ultimi occupano gli interstizi disponibili e hanno dimensioni ridotte e forme irregolari.\nL'emissione di gas e vapori sono determinanti per la cristallizzazione di minerali basso fondenti come lo zolfo. In questi casi i minerali si formano per sublimazione, cio\u00e8 per passaggio diretto dallo stato gassoso a quello solido.\nPi\u00f9 importanti sono i processi connessi con la solidificazione del magma. Nel complesso il magma pu\u00f2 essere considerato una massa fusa naturale, di origine profonda, costituita da materiali liquidi, solidi e gassosi, allo stato di soluzione viscosa e a composizione prevalentemente silicatica.\nMentre sale in superficie, esso incontra condizioni chimico-fisiche diverse che determinano il passaggio dei componenti dallo stato liquido a quello solido; tale passaggio avviene in tempi e temperature diverse. Il magma cambia composizione e alla fine \u00e8 pi\u00f9 ricco in componenti gassose che possono cristallizzare per sublimazione."}
{"id": "294959", "revid": "320578", "url": "https://it.wikipedia.org/wiki?curid=294959", "title": "Unit\u00e0 di Abitazione di Marsiglia", "text": ""}
{"id": "294962", "revid": "765341", "url": "https://it.wikipedia.org/wiki?curid=294962", "title": "Campionato mondiale di calcio 2002", "text": "Il Campionato mondiale di calcio FIFA 2002 o Coppa del Mondo FIFA 2002 (in coreano: 2002\ub144 FIFA \uc6d4\ub4dc\ucef5, 2002nyeon FIFA woldeukeob, in giapponese: FIFA\u30ef\u30fc\u30eb\u30c9\u30ab\u30c3\u30d72002, FIFA w\u0101rudokappu 2002, in inglese: 2002 FIFA World Cup), noto anche come Corea del Sud-Giappone 2002, fu il 17\u00ba campionato mondiale di calcio per rappresentative nazionali maggiori, che si tenne in Corea del Sud e Giappone dal 31 maggio al 30 giugno 2002.\nPrimo campionato mondiale a tenersi in Asia nonch\u00e9 primo a dividersi su due Paesi organizzatori, fu anche l'ultimo a vedere la partecipazione automatica della squadra campione uscente che, dall'edizione successiva, dovette partecipare come tutte le altre alle qualificazioni.\nFu, anche l'ultima edizione a prevedere il golden goal (ufficialmente soppresso due anni pi\u00f9 tardi) nelle fasi a eliminazione diretta, e la prima a permettere 23 convocazioni per squadra nazionale invece di 22.\nInfine, tale edizione segn\u00f2 anche il termine della consuetudine di disputare l'incontro d'apertura con la squadra campione uscente; dal successivo torneo, infatti, tale diritto sarebbe spettato alla squadra del Paese ospitante.\nA laurearsi campione mondiale fu il , alla sua terza finale consecutiva, che batt\u00e9 la con il punteggio di 2-0; per i sudamericani si tratt\u00f2 del loro quinto titolo mondiale, nessuno dei quali conquistato da Paese organizzatore.\nA tutta l'edizione 2018 si tratta dell'ultima vittoria extra-europea nel torneo.\nMiglior marcatore del torneo fu il brasiliano Ronaldo, autore di 8 goal, due dei quali marcati nella partita di finale.\nArbitro della finale fu Pierluigi Collina, secondo italiano a dirigere la gara per il titolo in un campionato mondiale 24 anni dopo Sergio Gonella nel 1978 in Argentina.\nAssegnazione e pallone ufficiale.\nCome deciso dalla FIFA il 31 maggio 1996 a Zurigo, per la prima volta nella storia i campionati mondiali di calcio erano organizzati da due Paesi, il che significava anche che per la prima volta tre squadre, ossia la , il (entrambe ospitanti) e la campione del mondo in carica erano ammesse di diritto alla fase a gironi. Per la prima volta il campionato si svolgeva fuori dall'Europa e dall'America.\nNello stesso anno la Corea del Nord si rese disponibile per organizzare il mondiale congiuntamente con la Corea del Sud. \u00c8 la prima volta che lo Stato nordcoreano, noto per il dispotismo e la sua dittatura comunista, apre le porte ad un evento di portata mondiale (ad eccezione delle Olimpiadi di Seul del 1988, in cui per\u00f2 il paese aveva pi\u00f9 che altro cercato di imporre l'organizzazione congiunta). Il presidente Sepp Blatter, contento dell'interesse, aggiunse che la proposta sarebbe stata accettata soltanto se ci fosse stata intesa tra le due Coree. La FIFA era accondiscendente in quanto ci sarebbe stata l'opportunit\u00e0 di disputare partite di rilievo in alcuni impianti di grande capienza della Corea del Nord, tra cui il Rungrado May Day Stadium, da 150.000 posti, il pi\u00f9 grande stadio del mondo, che avrebbe potuto ospitare la finale.\nDopo diversi incontri tra delegazione Nord e Sudcoreana, la Corea del Sud ha ufficializzato la candidatura congiunta con il solo Giappone. \u00c8 stato precisato che la situazione di politica ferrea in Nord Corea avrebbe reso difficile l'approdo di turisti nel paese. A questa si aggiunge anche uno sviluppo economico e industriale tra i pi\u00f9 poveri del mondo.\nAll'epoca dell'assegnazione, il Giappone non si era mai qualificato per un'edizione del mondiale (la prima volta risale a Francia '98); un analogo fatto si verific\u00f2 con la scelta dell'Italia nel 1934 e con quella del Qatar nel 2022.\nL'assegnazione del torneo in Estremo Oriente rappresent\u00f2 una sorta di problema per i cittadini europei, abituati nelle edizioni precedenti a guardare le partite in televisione ad orari pomeridiani o serali. Con i match in programma al mattino, a causa del fuso orario, molte scuole o uffici in Europa scelsero di aprire pi\u00f9 tardi o, nel caso di incontri posti in prossimit\u00e0 dell'ora di pranzo, di chiudere prima.\nIl pallone ufficiale utilizzato per i Mondiali 2002 fu il \"Fevernova\" della Adidas, che aveva uno stile simile al Tango (pallone della medesima marca). Il colore giallo dorato simboleggia la potenza della Corea e del Giappone, le fiamme rosse rappresentano il fuoco che \u00e8 il motore della crescita economica dei due paesi, mentre i quattro triangoli indicano lo sviluppo industriale bilanciato dei due paesi, secondo quanto detto dall'Adidas. Il pallone, che \u00e8 stato sviluppato dal Centro di ricerche Adidas a Scheinfeld, in Germania, si avvalse di una nuova formula per la schiuma sintetica, permettendo una maggiore pressione interna e fornendo maggiori prestazioni in termini di forza repulsiva, elasticit\u00e0, movimento di rivoluzione e controllo. Questo pallone \u00e8 stato notoriamente criticato per essere troppo leggero, ma con esso durante il torneo sono stati segnati alcuni gol spettacolari. Il pallone \u00e8 stato anche accusato di una serie di cambiamenti improvvisi di traiettoria durante la fase a eliminazione diretta.\nCritiche e polemiche.\nQuesta edizione della Coppa del mondo \u00e8 stata segnata da numerose critiche, a partire dalla sua assegnazione. Inizialmente Corea del Sud e Giappone non avevano sostenuto una candidatura congiunta, ma separata. Il terzo paese candidato era il Messico. Il 31 maggio 1996 il Comitato Esecutivo FIFA, in seguito all'accordo raggiunto tra Japan Football Association e Korea Football Association per una candidatura congiunta, scelse i due Stati asiatici \"per acclamazione\" come organizzatori dei Mondiali 2002. Ma i problemi non tardano a farsi sentire: il budget per la costruzione degli stadi e l'organizzazione dell'evento sfora di gran lunga quello preventivato, raggiungendo i 5 miliardi di dollari (all'epoca dei fatti divenne la Coppa del mondo pi\u00f9 costosa di sempre). Due impianti costruiti per il mondiale non furono usati: lo stadio Toyota, dell'omonima citt\u00e0, e il Tokyo Stadium di Ch\u014dfu.\nA testimonianza della cattiva promozione da parte degli organizzatori, la vendita dei biglietti cal\u00f2 notevolmente rispetto alle edizioni precedenti: si pass\u00f2 dai 3,58 milioni di spettatori di USA '94 e i 2,8 milioni di Francia '98 a poco pi\u00f9 di 2,7 milioni di spettatori di questa edizione, quando la FIFA contava di raggiungere nuovamente il traguardo di 3,5 milioni di spettatori. Gi\u00e0 alla fine del mese di aprile 2002, tutti i biglietti per le partite della Coppa del mondo risultavano esauriti; tuttavia, era chiaro fin dai primi match che gli stadi presentavano un numero significativo di posti vuoti. Si scopr\u00ec in seguito che l'ente incaricato della vendita dei tagliandi aveva ancora a disposizione dei titoli che non erano stati venduti; in particolare, nell'ottavo di finale tra Giappone e Turchia, svoltosi a Rifu, risultavano 700 posti vuoti, nonostante entrambe le federazioni avessero dichiarato che erano stati venduti tutti i biglietti a disposizione.\nInfine, a causare non poche polemiche, furono alcuni arbitraggi. Tra direttori di gara pi\u00f9 criticati: l'ecuadoriano Byron Moreno, il brasiliano Carlos Simon, il marocchino Mohamed Guezzaz, l'egiziano Gamal Al-Ghandour, il sudcoreano Kim Young-Joo, il cinese Jun Lu, l'inglese Graham Poll e lo scozzese Hugh Dallas. Gli errori arbitrali furono tali da obbligare la FIFA a designare, in occasione delle semifinali e delle finali, solo arbitri europei e di chiara fama: cos\u00ec le semifinali furono dirette dallo svizzero Urs Meier e dal danese Kim Milton Nielsen, mentre la finale and\u00f2 a Pierluigi Collina. In seguito, la FIFA rivide in parte la sua scelta, a seguito delle proteste di molti direttori di gara, visto che alcuni arbitri non europei, soprattutto quelli africani e medio-orientali, diressero egregiamente gli incontri per i quali erano stati designati. Pertanto la finale per il 3\u00ba posto venne affidata all'arbitro kuwaitiano Saad Mane.\nA distanza di tredici anni, nel 2015, a seguito dell'inchiesta internazionale condotta dall'FBI che ha portato all'arresto di numerosi dirigenti FIFA per corruzione, scoprirono che i cattivi arbitraggi del mondiale del 2002 erano tutti figli di un piano: la Corea del Sud o il Giappone avrebbero dovuto raggiungere, almeno, le semifinali. La FIFA sment\u00ec le affermazioni della corte federale di Brooklyn, ma in base alle indagini condotte dall'agente FBI Erick Martinez:\nIl caso pi\u00f9 emblematico di questo pilotaggio del mondiale fu la direzione di Byron Moreno dell'ottavo di finale Corea del Sud-Italia. Il 18 giugno 2002 si giocarono due ottavi di finale: Giappone-Turchia e, appunto, Corea del Sud-Italia. Nella prima sfida i giapponesi furono eliminati dal torneo, perch\u00e9 sconfitti per 1-0. Pertanto era necessario per la FIFA che la Corea del Sud oltrepassasse lo scoglio dell'Italia. Ad intervenire fu Chung Mong-joon, vicepresidente della FIFA e deputato al Parlamento sudcoreano, che fece pressioni su Sepp Blatter affinch\u00e9 la Corea venisse favorita. Pertanto, il quarto uomo di quella sfida, Mohammed Guezzaz, uomo di fiducia di Issa Hayatou, disse ai guardalinee di quell'incontro di favorire il gioco coreano.\nStadi.\nLa Corea del Sud e il Giappone hanno fornito venti stadi (record di impianti utilizzati), dieci a testa, molti dei quali costruiti per il campionato.\n\u2020 Stadio indoor\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nRiassunto del torneo.\nGruppo A.\nIl 31 maggio 2002, il Mondiale nippo-coreano apre i battenti con una colorata cerimonia d'apertura e la gara tra la Campione d'Europa e del Mondo e detentrice della Confederations Cup e il , vicecampione d'Africa e al suo esordio mondiale. Il tecnico francese Roger Lemerre punta sul gruppo pluridecorato degli ultimi 4 anni e lascia a casa molti giovani dell'Under-21; gi\u00e0 dalla prima gara, per\u00f2, complice uno Zin\u00e9dine Zidane fermo per un infortunio rimediato in un'amichevole pre-Mondiale contro la , i giocatori selezionati appaiono poco brillanti e per niente decisivi.\nIl Senegal, guidato dall'allenatore francese Bruno Metsu e con una rosa composta per gran parte da giocatori militanti nel campionato francese, resiste agli attacchi dei transalpini per tutto il primo tempo. Dopo il palo di David Trezeguet al 22', alla mezz'ora del primo tempo un contropiede di El Hadji Diouf porta al gol Papa Bouba Diop. Nella ripresa gli africani colpiscono anche una traversa con Khalilou Fadiga (in replica al legno di Thierry Henry) ma, grazie anche ad una gara positiva del loro estremo difensore Tony Sylva, riescono comunque ad ottenere la loro prima vittoria. Il giorno seguente la supera l', di ritorno ai Mondiali dopo un'assenza durata 12 anni: la squadra di Morten Olsen si rivela rapida e pericolosa in attacco e vince grazie alla doppietta di Jon Dahl Tomasson, realizzata in chiusura di primo e secondo tempo; il goal dalla distanza di Dar\u00edo Rodr\u00edguez, al 1\u00ba della ripresa, riaccende di poco le speranze uruguaiane, ma alla fine la partita finisce 2-1.\nNella seconda tornata di incontri, il pareggio ottenuto da Danimarca e Senegal nello scontro al vertice porta entrambe le selezioni a quota quattro punti: Tomasson apre di nuovo le marcature su rigore dopo un fallo di Salif Diao, ma nella ripresa, lo stesso Diao sigla il pari dopo una corsa senza palla in contropiede di oltre settanta metri; lo stesso calciatore africano si far\u00e0 poi espellere, ma il risultato rester\u00e0 invariato. La Francia, ridotta in 10 per l'espulsione di Henry alla mezz'ora del primo tempo, \u00e8 invece costretta sullo 0-0 dall'Uruguay.\nSi arriva cos\u00ec alla terza e decisiva giornata con i campioni del Mondo costretti a vincere con due gol di scarto contro la Danimarca per non andar fuori gi\u00e0 al primo turno. Zidane, schierato in campo anche se in condizioni fisiche piuttosto precarie, tenta invano di apportare conseguenze significative al gioco dei francesi e la Danimarca passa dapprima in vantaggio con Dennis Rommedahl per poi raddoppiare con Tomasson (al quarto gol in tre gare). La Francia \u00e8 cos\u00ec fuori dai Mondiali a sorpresa, con un solo punto ottenuto in tre gare e nessuna rete segnata: \u00e8 il peggior risultato per una Nazionale campione del mondo in carica nella storia dei Mondiali. Nell'altro incontro, il Senegal rischia di compromettere il passaggio del turno; dopo essersi portati sul 3-0, grazie alle reti di Fadiga e Bouba Diop (autore di una doppietta), gli africani subiscono la rimonta dell'Uruguay, che raggiunge il pareggio con i gol di Morales, Forlan e Recoba, eppure riescono a strappare una storica qualificazione agli ottavi di finale alla loro prima partecipazione ad un mondiale.\nGruppo B.\nNella gara d'esordio del Gruppo B, il \u00e8 impegnato contro il . Il commissario tecnico dei sudamericani, Cesare Maldini (il pi\u00f9 anziano della manifestazione con i suoi 70 anni) viene criticato dalla stampa sudamericana, che lo accusa di aver sprecato il doppio vantaggio del primo tempo, con una seconda frazione di gioco molto difensivista che permette la rimonta del Sudafrica, conclusasi al 90' con un gol su rigore di Quinton Fortune. La \u00e8 invece impegnata contro l'esordiente e vince 3-1.\nNella seconda giornata, gli iberici replicano il 3-1 contro il Paraguay, anche stavolta condannato da un rigore, messo a segno dall'esperto Fernando Hierro. Gli africani approfittano del secondo passo falso dei latinoamericani e, superando di misura la Slovenia con un 1-0, si portano ad un passo dal turno successivo. Nell'ultima tornata la Spagna, ricca di riserve e guidata da Gaizka Mendieta, vince 3-2 contro il Sudafrica mentre in contemporanea in Paraguay-Slovenia i biancorossi, pur in inferiorit\u00e0 numerica dalla mezz'ora del primo tempo, rimontano l'iniziale vantaggio di A\u010dimovi\u010d grazie ai due nuovi entrati Campos e Cuevas, quest'ultimo autore di una doppietta. Il Sudafrica scivola quindi in terza posizione superato dal Paraguay di Cesare Maldini.\nGruppo C.\nNel gruppo C, i vicecampioni in carica del trovano la , la e l'esordiente . Si comincia con Brasile-Turchia e i sudamericani vanno subito sotto, grazie ad un gol di Hasan \u015ea\u015f; al 4' della ripresa i brasiliani pareggiano i conti grazie a Ronaldo e rientrano in partita, senza per\u00f2 riuscire a concretizzare alcuna occasione. All'85' l'arbitro sudcoreano Kim Young-Joo espelle Alpay \u00d6zalan per fallo da ultimo uomo su Luiz\u00e3o e assegna un rigore al Brasile: in realt\u00e0 le telecamere mostreranno che il fallo era avvenuto fuori area. Rivaldo segna dal dischetto il 2-1, e dopo qualche minuto \u00e8 di nuovo protagonista di un episodio contestato: preso sulla caviglia da una pallonata di Hakan \u00dcnsal, inscena una simulazione, con lo scopo di guadagnare minuti preziosi e causando inoltre l'espulsione dell'avversario; alla fine verr\u00e0 invero condannato con una multa. Sull'altro campo di giornata, la Cina, davanti a 40.000 sostenitori giunti ad assistere all'esordio mondiale del proprio Paese, viene battuta in pochi minuti dalla Costa Rica, che vince 2-0 grazie alle reti di G\u00f3mez e Wright.\nNella seconda giornata, anche i verdeoro sconfiggono facilmente i cinesi guidati da Bora Milutinovi\u0107, decretandone l'eliminazione anticipata: \u00e8 il quinto mondiale consecutivo con la quinta squadra diversa per l'allenatore serbo e la terza sconfitta con il Brasile. Nella sfida tra Turchia e Costa Rica, invece, Parks pareggia a 4 minuti dalla fine il gol iniziale del turco Emre, e mette quasi al sicuro la qualificazione della sua squadra.\nNegli ultimi incontri del girone, per\u00f2, il Brasile batte la Costa Rica 5-2 (si segnala la doppietta di Ronaldo), spegne le ambizioni dei centroamericani e spiana la strada ai turchi, che, con il 3-0 contro la Cina, passano il turno come secondi.\nGruppo D.\nNel quarto raggruppamento, la testa di serie d'ufficio e padrona di casa \u00e8 affiancata da , e : le due europee tornano al Mondiale dopo l'ultimo disputato nel 1986. Nell'incontro d'esordio la Nazionale ospitante colpisce due volte i polacchi, mentre il Portogallo rimedia invece una sconfitta contro gli Stati Uniti d'America: dopo uno svantaggio iniziale di tre reti, i lusitani tentano infatti una rimonta, ma il match si conclude per 3-2.\nNella seconda giornata, gli USA confermano la buona impressione fatta a Suwon contro i portoghesi e costringono al pari la Corea del Sud, che sbaglia anche un rigore nel primo tempo e si salva solo a 10 minuti dalla fine con Ahn Jung-hwan. I lusitani cambiano invece atteggiamento tattico e formazione titolare rispetto alla prima giornata e segnano 4 gol ai polacchi (tripletta di Pauleta e rete di Rui Costa). Al terzo turno, si incrociano quindi da un lato USA e Polonia e dall'altro Corea e Portogallo. Agli Stati Uniti basterebbe anche un pari, ma la Polonia si scuote e vince d'orgoglio per 3-1. Intanto, sul campo di Incheon la partita Corea del Sud-Portogallo si fa accesa: i nervi dei lusitani sono tesi e, al 26' Jo\u00e3o Pinto commette un fallo da dietro su Park Ji-sung nella zona di centrocampo e viene espulso dall'arbitro argentino S\u00e1nchez. I lusitani ci provano con le forze residue, ma l'arbitro non fa sconti ed espelle un po' frettolosamente anche Beto, per doppia ammonizione. I padroni di casa, che fino ad allora avevano controllato lo 0-0 che avrebbe qualificato entrambe le squadre, accelerano e vanno in gol con Park, assicurandosi il primo posto nel girone e regalando il passaggio del turno agli USA; inutili sono gli sforzi finali dei portoghesi, che sfiorano la rete del pareggio con Figo (calcio di punizione fuori di poco) e S\u00e9rgio Concei\u00e7\u00e3o (che colpisce il palo interno una bella girata).\nGruppo E.\nNella gara d'esordio del gruppo E, si scontrano ed ; una frazione di gioco a testa e un gol per parte decretano il risultato finale di 1-1. La di Michael Ballack e Miroslav Klose si presenta invece al mondiale con una Nazionale dotata di buona solidit\u00e0: nella gara iniziale, il divario tecnico esistente nei confronti degli avversari dell' minimizza i problemi tecnici degli europei, che vincono per 8-0, con Klose in ottima forma.\nMa nel successivo incontro con l'Irlanda, la Germania appare in peggior forma; il cannoniere Klose prova infatti a replicare la prestazione precedente, mettendo a segno di testa il quarto gol in due gare, ma Robbie Keane segna a pochi secondi dalla fine. Tatticamente molto organizzata e fisica, l'Irlanda si presenta cos\u00ec imbattuta al terzo e decisivo turno, contro l'Arabia Saudita, reduce da una sconfitta per 1-0 contro il Camerun (gol di Samuel Eto'o); il 3-0 degli irlandesi sugli asiatici qualifica la formazione d'oltremanica. Alla Germania bastano invece due reti (in una gara con 15 ammoniti e un espulso per parte) per aver ragione del Camerun, con il 2-0 siglato dal solito Miroslav Klose.\nGruppo F.\nPer una peculiare combinazione in fase di sorteggio, , , e si ritrovano una contro l'altra a lottare per due posti agli ottavi in quello che \u00e8 il girone pi\u00f9 difficile del Mondiale. L'Argentina, che ha inutilmente chiesto alla FIFA di poter ritirare la maglia numero 10 in onore a Diego Armando Maradona, arriva da favorita per la vittoria finale e s'affida a Ver\u00f3n in regia e a Batistuta in attacco; tanto basta a chiudere la pratica nella gara d'esordio contro una Nigeria sperimentale e ricca di giovani e che, pur se all'altezza della situazione, paga l'infortunio di Kanu dopo pochi minuti di gioco e la mancanza di esperienza a livello internazionale. Esordio poco brillante, invece, per l'Inghilterra, anche se la Svezia non riesce ad approfittarne e la gara finisce 1-1.\nLa Nigeria \"sperimentale\" non pu\u00f2 nulla, nel secondo incontro, nemmeno contro la Svezia, che grazie alla doppietta di Henrik Larsson si porta a un passo dagli ottavi. Le antiche rivali Argentina e Inghilterra si ritrovano invece una contro l'altra per la seconda volta di fila ai Mondiali, dopo l'ottavo di finale vinto dai sudamericani ai rigori: Beckham, al tempo criticato per la sua espulsione che aveva compromesso l'incontro, stavolta risulta decisivo, realizzando un calcio di rigore..\nNella tornata decisiva, l'Inghilterra chiude il girone al secondo posto ma a pari punti con la Svezia, controllando il match contro la Nigeria e accontentandosi del pari. All'Argentina servirebbe una vittoria sugli svedesi per qualificarsi, ma la nazionale scandinava non concede niente e stacca il biglietto per gli ottavi grazie ad un 1-1. Quella dell'Argentina \u00e8 la nuova, sorprendente e prematura eliminazione dopo quella dei Campioni del Mondo della Francia, nel Gruppo A.\nGruppo G.\nIl Gruppo G \u00e8 cos\u00ec composto dall' di Giovanni Trapattoni, vicecampione d'Europa in carica, dall'esordiente , dalla , squadra rivelazione dei Campionati di quattro anni prima con il suo 3\u00ba posto, e dal . Nonostante le preoccupazioni del Commissario Tecnico italiano riguardo all'undici sudamericano ed in particolare per il terzino De La Cruz, l'Italia apre il suo cammino mondiale con una facile vittoria maturata grazie ad una doppietta di Christian Vieri contro l'Ecuador; lo stesso fa il Messico, il cui numero 10 Blanco segna su calcio di rigore e batte la Croazia.\nNella seconda tornata, la compagine slava si rivela un ostacolo ben pi\u00f9 grave del previsto nel cammino degli \"Azzurri\" verso gli ottavi di finale: il primo campanello d'allarme \u00e8 l'infortunio di Alessandro Nesta che deve lasciare anzitempo il campo (come successo nel 1998 e come succeder\u00e0 poi nel 2006). All'inizio del secondo tempo, Christian Vieri fa per\u00f2 goal di testa, ma il fischietto inglese Graham Poll annulla per fuorigioco, che si riveler\u00e0 poi inesistente. Il centravanti dell'Italia, per\u00f2, si ripete dopo pochi minuti in un'azione molto simile, e stavolta porta in vantaggio l'Italia. In tre minuti, la Croazia dapprima aggancia gli Azzurri con la rete di Ivica Oli\u0107, e poi ribalta il risultato con una serie di rimpalli che portano in gol Milan Rapai\u0107. A pesare sulla sconfitta italiana ci si mettono anche un palo interno che Francesco Totti colpisce al 40' su punizione e un goal annullato a Marco Materazzi (che segna con un lancio da centrocampo per Inzaghi che non tocca la palla, mandando a vuoto involontariamente il portiere) per un presunto fallo di Filippo Inzaghi. Nella stessa giornata, il Messico batte 2-1 gli ecuadoriani, li estromette di fatto dalla corsa per la qualificazione e si porta a quota 6, in testa al girone.\nAll'ultima giornata, l'Italia recupera Nesta e affronta il Messico: al 14' Filippo Inzaghi porta in vantaggio la Nazionale italiana ma il segnalinee lo vede erroneamente partire in fuorigioco e annulla; al 34' l'attaccante messicano Jared Borgetti inventa un pregevole goal di testa, con la palla che cambia traiettoria prima di insaccarsi nell'angolino alto alla sinistra di Gianluigi Buffon. All'inizio del secondo tempo, sull'altro campo di giornata, l'Ecuador passa per\u00f2 in vantaggio contro la Croazia, e gli Azzurri, virtualmente qualificati, capitalizzano il passaggio del turno trovando il gol dell'idolo locale Del Piero (di testa, su semirovesciata di Vincenzo Montella, al quale poco prima era stato annullato un goal regolare). L'Italia se la cava dunque con un secondo posto dietro al Messico, felice di aver superato i gironi.\nGruppo H.\nIl Gruppo H \u00e8 composto da , , e . Ad aprire sono i padroni di casa, ai quali tocca riscattare gli zero punti nel girone eliminatorio del Mondiale di Francia, partendo dal Belgio: a passare in vantaggio sono proprio gli ospiti ma i nipponici, trascinati dai propri sostenitori, riescono a reagire pareggiando subito dopo e ribaltando poi il risultato; il vantaggio sfuma per\u00f2 a gara inoltrata con il Belgio che chiude la partita sul 2-2. Sull'altro campo, invece, la Russia ottiene una facile vittoria per 2-0 a scapito della Tunisia.\nNella tornata successiva, il Giappone vince 1-0 contro i russi con la prima vittoria in una gara dei Mondiali, mentre, nell'altro incontro, Belgio e Tunisia si accontentano del pari. Con un 2-0 maturato nel secondo tempo ai danni dei tunisini, il Giappone si assicura di giocare su campi amici gli ottavi di finale, mentre il Belgio rimane virtualmente fuori dal mondiale per mezz'ora, ma segna poi due reti che valgono la vittoria contro la Russia e si piazza secondo.\nOttavi di finale.\nIl primo ottavo di finale vede di fronte la Germania di Rudi V\u00f6ller ed il Paraguay di Cesare Maldini. La partita \u00e8 giocata su ritmi molto bassi da ambo le parti e lo 0-0 sembra inevitabile, ma una rete allo scadere di Oliver Neuville regala il passaggio del turno ai tedeschi.\nNell'ottavo seguente, l'Inghilterra, complici due leggerezze del portiere della Danimarca Thomas S\u00f8rensen, vince con un netto 3-0.\nIl giorno dopo si affrontano le due sorprese Svezia e Senegal: l'avvio \u00e8 vivace, con gli svedesi che passano subito in vantaggio con il centravanti Larsson, ma si fanno raggiungere da un goal da fuori area di Camara. Si va ai supplementari e Ibrahimovi\u0107, appena entrato, sfiora il golden gol con un'azione personale. Alla fine, per\u00f2, sono gli africani a festeggiare, grazie al nuovo gol di Camara: si tratta della seconda, storica qualificazione di una squadra del continente nero ai quarti di finale (in precedenza c'era riuscito solo il ad Italia '90, e lo far\u00e0 anche il a Sudafrica 2010).\nNon meno emozionante \u00e8 la sfida serale tra Spagna e Irlanda: gli iberici controllano la partita nel primo tempo e vanno in vantaggio. Poi, per\u00f2, il CT Jos\u00e9 Antonio Camacho sceglie un atteggiamento prudente e toglie dal campo Fernando Morientes e Ra\u00fal, affidando il reparto avanzato alla giovane ala Albert Luque. L'Eire preme e, dopo un rigore fallito, va in rete al 90' con Keane, ancora su tiro dagli 11 metri, costringendo cos\u00ec ai tempi supplementari gli spagnoli. Ormai senza punte n\u00e9 pi\u00f9 cambi disponibili, la Spagna rimane asserragliata in difesa, affidandosi ai calci piazzati e ai tiri dalla lunga distanza, mentre gli irlandesi assediano l'area di rigore avversaria, fino al triplice fischio: si va quindi ai calci di rigore. Dal dischetto, sono cinque i rigori sbagliati: due per gli spagnoli e tre per gli irlandesi. Il tiro decisivo \u00e8 di Gaizka Mendieta, che manda la Spagna ai quarti di finale, appuntamento a cui la \"Roja\" mancava dall'edizione 1994. L'Irlanda sar\u00e0 l'unica squadra, assieme al vincitore Brasile, a chiudere il torneo imbattuta: secondo la FIFA, le sconfitte ai rigori vanno infatti contate come pareggi ai fini statistici.\nGli ottavi di finale mettono di fronte per la prima volta in una fase finale anche le due compagini della CONCACAF: gli USA, che cercano la loro prima qualificazione ai quarti di finale (se si esclude il risultato conseguito nella Coppa Rimet del 1930), e il Messico del giovane capitano Rafa M\u00e1rquez; quest'ultimo finir\u00e0 anzitempo la gara per una testata rifilata allo statunitense Cobi Jones. Quanto alla cronaca, l'esito della gara arride agli statunitensi, che mettono in luce il talento di Landon Donovan e tengono a centrocampo grazie all'esperienza del capitano Claudio Reyna, trionfando per 2-0. In serata, il Brasile si scontra con un Belgio in crescita, che chiude tutti gli spazi, pressa e attacca in velocit\u00e0, e si vede annullare sullo 0-0 un gol regolare. I verdeoro sfruttano l'occasione e colpiscono con i campioni Ronaldo e Rivaldo, evitando lo spettro dei supplementari.\nChiudono il quadro degli ottavi le due sfide delle compagini ospiti. Nella gara con la Turchia, il Giappone termina la sua buona avventura ai Mondiali casalinghi: ai turchi basta un solo tiro in porta in 90 minuti, realizzato da \u00dcmit Davala, per vincere la partita e passare ai quarti.\nA Daejon, l'Italia trova la Corea del Sud. I giornali locali, nei giorni precedenti, danno per sicuro il passaggio del turno dei padroni di casa e, durante la partita, i tifosi coreani esibiscono lo slogan \"Again 1966!\", a ricordo dell'1-0 rifilato dalla agli Azzurri nel mondiale inglese di quell'anno. Nel film ufficiale del mondiale 2002, Trapattoni dichiarer\u00e0 di ricordare che l'arbitro non rispose ai saluti dei giocatori italiani prima di entrare in campo. L'Italia, senza Nesta (alle prese con i postumi dell'infortunio) n\u00e9 Cannavaro (squalificato), vacilla nei primi minuti: dopo 4', la Corea potrebbe gi\u00e0 approfittarne su un calcio di rigore regalato dall'arbitro Byron Moreno, ma Buffon intuisce la traiettoria del tiro di Ahn Jung-hwan e devia in calcio d'angolo. L'Italia si riassesta e va in gol al 18' con Vieri (al quarto centro personale, nono complessivo ai Mondiali) sugli sviluppi di un calcio d'angolo. Nel secondo tempo, nonostante l'arbitraggio a sfavore e diversi scontri al limite (Francesco Coco finir\u00e0 la gara con una vistosa fasciatura alla testa; Gianluca Zambrotta subisce un brutto fallo da tergo da Choi Jin-cheul e s'infortuna; Del Piero riceve una gomitata a gioco fermo da Kim Tae-young; Paolo Maldini prende un calcio in testa a palla lontana non sanzionato dall'arbitro), l'Italia argina le avanzate coreane e sfiora a pi\u00f9 riprese il raddoppio. A due minuti dalla fine, per\u00f2, Seol Ki-hyeon pareggia approfittando di una leggerezza di Christian Panucci. Si va cos\u00ec ai tempi supplementari, dove l'Italia si ritrova dapprima in 10 (per via dell'espulsione ingiustamente fischiata a Francesco Totti) e poi si vede annullare il golden goal di Tommasi per una valutazione errata del segnalinee. Con le squadre pronte ai rigori, Ahn chiude la gara di testa, anticipando i difensori azzurri. Per la Corea del Sud si tratta di un'impresa storica: era dal 1966 che una squadra asiatica non accedeva ai quarti di finale di Coppa del Mondo; anche quella volta, era stata l'Italia ad essere eliminata, mentre a passare il turno era stata l'altra Corea, quella del Nord. Nell'immaginario del pubblico, la gara verr\u00e0 ricordata come la partita pi\u00f9 deplorevole della storia del calcio per via della condotta arbitrale, platealmente a favore della Corea del Sud. Nel 2015, a seguito della maxi-inchiesta da parte del Federal Bureau of Investigation e del Dipartimento di Giustizia USA sulla corruzione nella FIFA, venne acclarato che la partita era stata condizionata a danno della nazionale italiana. L'arbitro, i guardalinee Jorge Rattalino (Argentina) e Ferenc Szekely (Ungheria), nonch\u00e9 il quarto uomo, l'arbitro marocchino Mohammad Guezzaz, ne pilotarono effettivamente l'andamento, con modalit\u00e0 che si sarebbero ripetute anche nella partita seguente dei sudcoreani con la Spagna. Moreno avrebbe ancora fatto discutere, qualche anno pi\u00f9 tardi, per aver tenuto un atteggiamento simile durante una partita di campionato ecuadoriano (dove concesse addirittura ben tredici minuti di recupero); nel 2003 fu sospeso dalla FIFA e successivamente arrestato per traffico di droga.\nQuarti di finale.\nNella sfida tra Brasile e Inghilterra vincono i verdeoro, complice anche il portiere inglese David Seaman, pescato fuori dai pali sulla punizione vincente di Ronaldinho. Proprio il giocatore ga\u00facho dichiarer\u00e0 nel film ufficiale della FIFA che un compagno aveva notato l'abitudine dell'estremo difensore britannico di stare fuori dai pali sui tiri di punizione e gli aveva dunque consigliato di tenerlo ben d'occhio.\nLa Germania sfida invece gli statunitensi guidati dal CT Bruce Arena, e per arginare la loro avanzata deve far capo a tutta la sua esperienza e ad una positiva partita del loro portiere Oliver Kahn. A siglare il gol partita \u00e8 Michael Ballack, di testa, al 38\u00ba. A pesare sull'esito del match c'\u00e8 anche un'errata valutazione della terna arbitrale: agli americani non viene infatti assegnato un rigore dopo una respinta di mano sulla linea di porta del difensore Frings.\nNel terzo quarto la Corea si aggiudica il match contro la Spagna, vincendo ai rigori. Gli spagnoli, traditi da un errore dal dischetto di Joaqu\u00edn, reclameranno all'indomani per la condotta della terna arbitrale, rea di aver annullato due gol apparsi regolari (di cui uno siglato nei tempi supplementari). Eloquenti sono le reazioni della stampa iberica: \"AS\" titoler\u00e0 in prima pagina \"\u00a1ROBO!\" (\"Rapina!\") e, pi\u00f9 in basso inizier\u00e0 l'articolo con, \"Italia ten\u00eda raz\u00f3n\" (\"L'Italia aveva ragione\"), mentre il \"Mundo Deportivo\", sulla stessa linea, scrive \"Manos arriba\" (\"Mani in alto\"), smontando tutte le decisioni controverse del fischietto El Gandour.\nChiude il quartetto delle semifinaliste la , che si aggiudica la partita tra outsider ed elimina il . Ancora una volta l'Africa si ferma ai quarti di finale, proprio come il battuto dall' dodici anni prima. A sconfiggere i senegalesi, apparsi quantomeno allo stesso livello tecnico degli anatolici, sar\u00e0 il golden goal dell'attaccante di riserva \u0130lhan Mans\u0131z, che va a segno con una girata al 94\u00ba.\nSemifinali.\nLa composizione del tabellone mette di nuovo di fronte Brasile e Turchia; segna ancora Ronaldo, al sesto centro personale, e il Brasile diventa la seconda squadra a disputare tre finali di seguito (1994, 1998 e 2002) dopo la Germania (1982, 1986, 1990). Arrivare a giocarsi l'accesso in finale per i turchi rappresenta comunque un traguardo storico, ben al di l\u00e0 di ogni pi\u00f9 rosea aspettativa per la nazionale capitanata da Hakan \u015e\u00fck\u00fcr..\nAnche l'altra semifinale vede confermato il pronostico: ancora una volta \u00e8 decisivo Michael Ballack, che a quindici minuti dalla fine raccoglie una corta respinta del portiere coreano Lee Woon-jae su un suo stesso tiro e segna. Per i tedeschi \u00e8 la quarta finale nelle ultime sei edizioni del Mondiale, ma \u00e8 anche la pi\u00f9 inaspettata. Per la Corea c'\u00e8 la soddisfazione di aver ben figurato nel mondiale casalingo, eliminando di fila tre pretendenti al titolo, anche se, come si scoprir\u00e0 in seguito, la Corea \u00e8 arrivata alle semifinali grazie ad aiuti arbitrali che hanno deciso le partite contro Portogallo, Italia e Spagna.\nFinale.\nPer e , la finale di consolazione \u00e8 l'occasione per festeggiare un mondiale memorabile, andato ben oltre le pi\u00f9 rosee previsioni. A Taegu i turchi lasciano in panchina alcuni titolari come l'interista Okan Buruk, mentre la Corea del Sud schiera la miglior squadra titolare. Dopo undici secondi, la difesa asiatica si fa sorprendere al centro da Hakan \u015e\u00fck\u00fcr, che porta immediatamente in vantaggio la sua nazionale, col suo primo centro ai campionati moniali. Nonostante l'immediato pareggio di Lee Eul-yong, i turchi trovano altri due gol prima della fine del tempo con Mansiz, cui segue l'inutile rete di Song Chong-gug nel recupero.\nL'attesa finale di Yokohama mette di fronte le due squadre con il maggior numero di incontri disputati in una fase finale del mondiale; sono sette i titoli mondiali in bacheca (quattro per il Brasile e tre per la Germania). Nonostante il palmar\u00e8s delle due squadre, si tratta in assoluto del primo incontro tra le due compagini nella storia del campionato del mondo. V\u00f6ller deve fare a meno di Ballack, sostituito dall'esperto Jeremies, centrale del votato pi\u00f9 al contenimento e quindi privo della fantasia del numero 13 tedesco. \u00c8 comunque la squadra europea a iniziare meglio nel primo tempo, rischiando soltanto nel finale con la traversa su punizione di Kl\u00e9berson ed un paio di occasioni per Ronaldo. Proprio Ronaldo, per\u00f2, al 67' approfitta di un errore di Oliver Kahn, che si lascia sfuggire un tiro rasoterra di Rivaldo, ed \u00e8 lesto a mettere in rete la palla vagante. A nulla servono gli ingressi di Bierhoff e di Asamoah, perch\u00e9 il Brasile segna ancora al 79' con una combinazione in velocit\u00e0 al limite dell'area conclusa con tiro secco di Ronaldo all'angolino. I brasiliani chiudono cos\u00ec i conti e vincono per la quinta volta la Coppa del mondo (record mondiale attuale). Ronaldo vince la classifica cannonieri con 8 reti, superando il primato del polacco Grzegorz Lato, che nel 1974 ne aveva segnate 7.\nCon questo Mondiale, il Brasile vince tutte le sette partite disputate, record per i campionati del mondo, e diventa quindi la quarta squadra ad aver realizzato una striscia ininterrotta di vittorie in un mondiale.\nI verderoro, all'epoca unica squadra ad avere vinto un campionato mondiale fuori dal proprio continente (in Svezia nel 1958), diventano anche la prima a vincerlo in due continenti oltre il proprio; bench\u00e9 il primo dei due record sia stato in seguito eguagliato dalla (vittoriosa nel 2010 in Sudafrica) e dalla (2014 proprio in Brasile), i sudamericani rimangono l'unica squadra ad avere vinto il campionato in tre continenti differenti."}
{"id": "294963", "revid": "24105", "url": "https://it.wikipedia.org/wiki?curid=294963", "title": "Giunto di Cardano", "text": ""}
{"id": "294966", "revid": "1924342", "url": "https://it.wikipedia.org/wiki?curid=294966", "title": "Sistars", "text": "I Sistars sono un gruppo musicale polacco che \u00e8 nato nel 2002 e suona musica in stile hip-hop e r'n'b. La loro musica unisce elementi di hip-hop e rap, funk e soul (e il secondo disco arriva anche ad arrangiamenti rock).\nStoria.\nI Sistars si sono visti per la prima volta come ospiti nella canzone e nel videoclip di Tede chiamata \"Zeszyt Rym\u00f3w\" (Il quaderno delle rime). Il 15 settembre 2003 \u00e8 invece uscito il loro primo album \"Si\u0142a Si\u00f3str\" (La forza delle sorelle) dove hanno anche partecipato artisti polacchi come O.S.T.R., Tede, Ania Szarmach, \u0141ukasz Poprawski, APEX, Wujek Samo Z\u0142o, Cz\u0142owiek Nowej Ery e Numer Raz. Il primo estratto di questo disco \u00e8 stato \"Spadaj\" (Vattene) del quale \u00e8 stato girato anche un videoclip. Il secondo videoclip \u00e8 stato creato per la canzone \"Synu\" (Figlio mio), e il terzo per \"Freedom\". Questa terza canzone era stata creata per l'Eurovision nel 2005 che occup\u00f2 il 7\u00ba posto con 22107 voti.\nIl secondo album \"EP\", uscito nel 2004, \u00e8 composto da 5 canzoni, tra i quali \"Sutra\" che ha avuto un grande successo in Polonia. Nel 2005 \u00e8 invece arrivato nel mercato polacco il loro ultimo album \"A.E.I.O.U.\" con i successi \"Inspiration\", \"My Music\" e \"Na Dwa\" (In Due).\nNegli anni 2004-2005, i Sistars hanno vinto due premi negli MTV Europe Music Awards nella categoria \"Best Polish Act\" (nel 2004 con il singolo \"Sutra\" e nel 2005 con \"Inspirations\") e quindi hanno avuto la possibilit\u00e0 di avere una carriera internazionale grazie all'MTV polacco. Per ora \u00e8 gi\u00e0 sicuro che il loro ultimo album (A.E.I.O.U.) verr\u00e0 presto commercializzato in Germania, Austria e Svizzera, e poi ci sono dei progetti nei Paesi Bassi e in Francia. Il loro videoclip \"Inspiration\" \u00e8 ora in onda in 20 paesi europei e molto presto arriver\u00e0 il CD del singolo."}
{"id": "294968", "revid": "33689", "url": "https://it.wikipedia.org/wiki?curid=294968", "title": "Atari 400/800", "text": ""}
{"id": "294971", "revid": "2225", "url": "https://it.wikipedia.org/wiki?curid=294971", "title": "Tre estremi", "text": ""}
{"id": "294976", "revid": "38120", "url": "https://it.wikipedia.org/wiki?curid=294976", "title": "Sympathy for Lady Vengeance", "text": ""}
{"id": "294998", "revid": "767487", "url": "https://it.wikipedia.org/wiki?curid=294998", "title": "Guilherme Raymundo do Prado", "text": "Carriera.\nEsordisce in Serie A il 31 agosto 2003 in - (2-2). Nel 2005, in seguito al fallimento del Perugia, viene ingaggiato dalla Fiorentina, dove, a causa di due gravi infortuni, non \u00e8 mai stato a disposizione della squadra.\nIl 15 dicembre 2006, in occasione della gara interna con il , arriva la sua prima convocazione dopo il lungo infortunio.\nL'11 gennaio 2007 viene ceduto in prestito allo Spezia. Nella seconda gara con la maglia bianca degli aquilotti contro la serve con un cross l'assist del momentaneo vantaggio spezzino segnato di testa da Simone Confalone, mentre nella partita di andata dei play-out contro l'Hellas Verona si procura prima un rigore e poi segna il gol vittoria (2-1) a due minuti dalla fine con un tiro dalla distanza.\nNell'estate del 2007 viene rinnovato il prestito allo Spezia fino al termine della stagione con diritto di riscatto. Nel mercato di gennaio della stessa stagione viene ceduto, sempre a titolo temporaneo, al .\nNell'estate del 2008, terminato il prestito al Mantova, torna alla Fiorentina, e l'11 luglio 2008 la societ\u00e0 viola ufficializza la rescissione consensuale del contratto col giocatore.\nIl 15 ottobre 2008 viene ingaggiato dalla Pro Patria, squadra della Lega Pro Prima Divisione: diventa subito un giocatore importante per la squadra, da lui trascinata con 7 gol in 14 partite fino alla finale play-off, poi persa col .\nIl 22 giugno 2009 passa al neopromosso in Serie B.\nIl 23 agosto 2010 viene ufficializzato il suo passaggio in prestito fino a gennaio agli inglesi del Southampton. Il 20 gennaio 2011 passa definitivamente al Southampton, firmando un contratto dalla durata di due anni e mezzo.\nIl 7 gennaio 2015 firma con i Chicago Fire, club della MLS.\nStatistiche.\nPresenze e reti nei club.\n\"Statistiche aggiornate al 30 aprile 2017\"."}
{"id": "295002", "revid": "640277", "url": "https://it.wikipedia.org/wiki?curid=295002", "title": "Oval Lingotto", "text": "L'Oval Lingotto, conosciuto anche come Oval Olympic Arena o - semplicemente - come Oval, \u00e8 un palazzetto sportivo costruito per ospitare le gare di pattinaggio di velocit\u00e0 dei XX Giochi olimpici invernali di Torino nel\n2006.\nCapace di contenere 8 500 spettatori, ospita una pista di 400 metri di lunghezza per 12,6 di larghezza. Costruito tra l'area del Lingotto e l'area ex-Avio, collegato durante il periodo olimpico con la stazione di Torino Lingotto, dopo i Giochi olimpici divent\u00f2 un'area espositiva e fieristica integrata nella struttura del Lingotto Fiere.\nStoria.\nLa progettazione fu realizzata dall'azienda inglese HOK SVE Ltd e dallo Studio Zoppini di Milano. Il completamento dell'impianto sub\u00ec ritardi a causa del ritrovamento di amianto nell'area su cui sorge (che era di propriet\u00e0 delle ferrovie). Era stata prevista l'inaugurazione a fine 2004 con delle gare di Coppa del Mondo di pattinaggio di velocit\u00e0, che per\u00f2 furono spostate a Salt Lake City. La prima competizione (gare di Coppa del Mondo) si svolse a dicembre 2005. Tra maggio e giugno 2006 ospit\u00f2 le Olimpiadi degli scacchi, mentre nel successivo mese di ottobre fu sede dei Campionati del Mondo di Scherma.\nDopo le Olimpiadi del 2006.\nNel mese di marzo 2008 ospit\u00f2 i XI Campionati Europei e del Mediterraneo di tiro con l'arco.\nIl 31 dicembre 2009 fu sede del \"Torino FuturFestival 2009\", il capodanno musicale torinese: durante il veglione l'impianto vide alternarsi rispettivamente sul palco i concerti dei Subsonica e dei Motel Connection e, alla \"consolle\", i \"DJ set\" di Boosta, di Mauro Picotto e del newyorkese Josh Wink.\nDal 6 all'8 marzo 2009 ospit\u00f2 i Campionati europei di atletica leggera indoor 2009.\nNel 2011 ospit\u00f2 (insieme a Lingotto Fiere) una parte del Salone internazionale del libro di Torino. Al suo interno fu allestita la mostra, promossa dal Salone, dal titolo \"1861 - 2011. L'Italia dei libri\" sui 150 anni dell'unit\u00e0 d'Italia dal punto di vista della letteratura.\nNegli anni pi\u00f9 recenti, il palazzetto fu utilizzato per ospitare manifestazioni, tra cui Automation &amp; Testing, Artissima, Expocasa, Terra Madre."}
{"id": "295003", "revid": "380654", "url": "https://it.wikipedia.org/wiki?curid=295003", "title": "AJ Styles", "text": "Durante la sua carriera tra i professionisti, iniziata nel gennaio del 1998, ha lottato nella maggior parte delle federazioni di wrestling pi\u00f9 importanti al mondo: WWE, World Championship Wrestling, National Wrestling Alliance, New Japan Pro-Wrestling, Total Nonstop Action Wrestling, Ring of Honor, Lucha Libre AAA Worldwide e Consejo Mundial de Lucha Libre. \u00c8 inoltre l'unico wrestler della storia ad aver detenuto almeno un titolo mondiale in WWE, NWA, NJPW e TNA.\nIn TNA ha vinto due volte il World Heavyweight Championship, sei volte l'X Division Championship, due volte il King of the Mountain Championship e due volte il World Tag Team Championship (con Kurt Angle e con Tyson Tomko), risultando essere il primo wrestler nella storia della federazione ad aver completato il \"Grand Slam\". In NJPW ha detenuto due volte l'IWGP Heavyweight Championship ed \u00e8 stato il terzo leader del Bullet Club. In WWE ha conquistato due volte il WWE Championship, tre volte lo United States Championship, una volta l'Intercontinental Championship e una volta il Raw Tag Team Championship (con Omos), risultando essere il ventiduesimo wrestler nella storia della federazione ad aver completato il Grand Slam; inoltre, il suo secondo regno da WWE Champion, durato 371 giorni (dal 7 novembre 2017 al 13 novembre 2018), \u00e8 l'ottavo pi\u00f9 lungo nella storia del titolo.\nStyles \u00e8 considerato uno dei migliori wrestler di tutti i tempi, tanto da essere stato inserito dalla rivista Pro Wrestling Illustrated al primo posto nella classifica della PWI 500 nel 2010 e da essere indicato come miglior atleta del decennio 2010-2020.\nCarriera.\nNational Wrestling Alliance (1998\u20132002).\nDopo essere stato allenato da Rick Michaels, Allen Jones debutta nella NWA Wildside nel 1999. Lotta come Mr. Olympia, un wrestler mascherato, perdendo il suo match di debutto contro Michael Brooks il 15 gennaio. Nell'agosto 1999, vince il Television Championship della federazione. Successivamente cambia nome in AJ Styles. L'8 gennaio 2000, riconquista il Television Championship, battendo K-Krush. Perde il titolo contro Eddie Golden il 1\u00ba aprile, salvo riconquistarlo da Heel battendo il 6 gennaio 2001 Air Paris. Fa parte della stable NWA Elite di Jeff Bailey. Il suo ultimo regno da campione televisivo finisce il 21 febbraio, per mano di Robbie Rage. Inizi\u00f2 poi una rivalit\u00e0 con l'allenatore Michaels per il Georgia Championship. Sconfigge il suo allenatore il 22 dicembre 2001 e conquista il titolo, ma inizia subito una rivalit\u00e0 con Jason Cross, una specie di clone di Styles, sia per il ring attire che per le mosse usate. Styles perde il titolo contro David Young in un triple treath match che includeva anche Rick Michaels il 23 marzo 2002. Poco dopo firma per la Total Nonstop Action Wrestling, facendo poche apparizioni per la Wildside. Prende per\u00f2 parte ad uno steel cage match per l'Heavyweight Championship, non riuscendo a vincere. Sconfigge durante il 2002, Sonny Siaki, Jorge Estrada e Jacey North. Nel marzo 2003, a Hardcore Hell, sconfigge Ron Killings. Styles avrebbe dovuto combattere in un triple treath match fra lui, Rainman e Jeff Jarrett per l'NWA World Heavyweight Championship, ma il campione Jarrett non si presenta a causa di alcuni problemi e il match viene trasformato in un one on one match senza titolo in palio, che viene vinto da Rainman a causa delle interferenze di Jeff Bailey.\nWorld Championship Wrestling (2001).\nLa World Championship Wrestling, a un provino, nota subito le capacit\u00e0 di Styles e di Air Paris e decide di metterli entrambi sotto contratto agli inizi del 2001. I due formano un tag team chiamato \"Air Raid\". I due combattono prevalentemente a Thunder, lo show secondario, partecipando al torneo per decretare i primi detentori dei WCW Cruiserweight Tag Team Championship. Perdono al primo round contro coloro che lo vinceranno, ovvero Elix Skipper e Kid Romeo.\nIn seguito all'acquisizione della WCW da parte della World Wrestling Federation nel marzo del 2001, Styles non viene assunto e rimane quindi un free-agent.\nRing of Honor (2002\u20132006).\nNel 2002 Styles debutta per la Ring of Honor nel terzo show della federazione. Diventa subito uno dei Main Eventer, lottando subito contro Low Ki per il ROH World Championship a Honor Invades Boston. Non riuscendo a vincere il titolo, vince il \"Number One Contender Trophy\", riconquistando il diritto di andare per il titolo. A One Year Anniversary Show, lotta contro Low Ki e Paul London per lo status di primo sfidante, ma il match lo vince quest'ultimo, che non riesce comunque a battere il campione Xavier. Styles forma poi un Team con London, lottando contro i Backseat Boyz, The S.A.T., e i The Carnage Crew, cercando di ottenere una title shot. La partnership dura poco e non ha successo, cosa che invece ha quella con Amazing Red. I due sconfiggono Christopher Daniels e Xavier, vincendo il ROH World Tag Team Championship. Per tre volte, sconfiggono i Briscoe Brothers, mantenendo i titoli. A Wrath of the Racket, Jim Cornette fa la sua prima apparizione nella ROH, attaccando Amazing Red insieme a Daniels e Dan Maff prima di una difesa dei titoli. Cos\u00ec, il solo Styles trova un nuovo alleato in Homicide, con il quale difende i titoli. A causa dell'infortunio di Red al ginocchio, \u00e8 per\u00f2 costretto a rendere vacanti i titoli.\nCos\u00ec si allea con Jimmy Rave, prendendolo sotto la sua ala. Sconfiggendo Bryan Danielson a Main Event Spectacles, diventa primo sfidante al titolo ROH, ma perde il match titolato contro Samoa Joe. Al Second Anniversary Show, lotta nel torneo per decretare il primo detentore del ROH Pure Championship. Batte l'alleato Rave al primo turno, Matt Stryker al secondo e CM Punk in finale, diventando il primo Pure Champion. Il suo regno ha breve durata, a causa degli attriti con la TNA. A Out Best, batte comunque Punk nel rematch con Ricky Steamboat come arbitro speciale. Subito dopo rende vacante il titolo, lasciando la ROH.\nNell'estate 2004, Rave viene licenziato per non essere riuscito ancora a vincere un match. Viene poi riportato nella federazione da Prince Nana, che lo fa entrare nella sua stable \"The Embassy\". Rave inizia ad usare le mosse di Styles, copiandogli le mosse finali. A Third Anniversary Celebration: Part Two, torna per una sola notte per lottare contro Rave, ma non riesce a batterlo a causa di un'irregolarit\u00e0. Styles forma poi un'alleanza con la Generation Next, in una rivalit\u00e0 contro la Embassy. Styles batte Roderick Strong a Fate of an Angel. A The Homecoming, Styles perde contro Jimmy Rave uno Street Fight Match dopo l'attacco di Alex Shelley ai danni di entrambi. Dopo il match, Styles viene attaccato dalla Embassy. Austin Aries e Strong arrivano in suo aiuto, ma vengono messi anch'essi KO. A Glory by Honor IV, Styles sfida ancora Rave in un match dove non si poteva usare la Styles o la Rave Clash, la loro mossa finale per schienamento. Cos\u00ec, Styles getta Rave su un tavolo, vincendo l'incontro. Styles si prende poi una pausa per tornare ad ottobre a. Sconfigge Austin Aries, che per\u00f2 viene attaccato dalla Embassy. Fa poi squadra con Evan Bourne, battendo Rave e Abyss. A Vendetta, chiude la sua rivalit\u00e0 con la Stable, quando lui, Aries, Bourne e Jack Evans, vengono sconfitti da Rave, Shelley, Abyss e Nana.\nDopo questa rivalit\u00e0, si concentra sui match titolati, e a \"A Night of Tribute\", Styles sfida Christopher Daniels e Evan Bourne in un Triple Treath cercando di diventare primo sfidante. Daniels vince il match, ma non riesce a battere Bryan Danielson per il titolo. Nel primo show del 2006, batte Matt Sydal. I due formano poi un Tag Team, ma non riescono a vincere i titoli di coppia contro Austin Aries e Roderick Strong. Styles viene poi sconfitto da Danielson per il World Title.\nStyles ritorna poi a Death Before Dishonor IV, battendo Davey Richards. Perde poi a Time to Man Up contro Samoa Joe. In quel periodo la TNA decide di precludere ai propri wrestler di lottare nella ROH da quel momento in poi.\nTotal Nonstop Action (2002\u20132013).\nAlleanza con Jerry Lynn (2002\u20132003).\nNel maggio 2002 Styles firma un contratto con la Total Nonstop Action Wrestling, ma poteva lottare anche in altre federazioni indipendenti. Debutta come \"The Phenomenal\" AJ Styles, nome ereditato dai tempi della NWA, facendo squadra con Jerry Lynn e Low Ki, perdendo contro Jorge Estrada, Sonny Siaki e Jimmy Wang Yang. Settimana seguente, conquista subito il TNA X Division Championship, battendo Lynn, Low Ki e Psicosis in un Elimination Match. Insieme a Jerry Lynn, conquista anche l'NWA World Tag Team Championship, battendo Lenny Lane e Bruce nella finale di un torneo per i titoli vacanti. La settimana dopo, perde entrambi i titoli: l'X Division Title contro Low Ki in un Triple Treath Match che includeva anche Lynn, mentre il titolo di coppia viene reso vacante dopo un match finito in No Contest contro Ron Killings e Jeff Jarrett. Inizia poi una rivalit\u00e0 con Lynn, combattendo in un Falls Count Anywhere Match, vinto dal rivale, in un No DQ Match vinto da Styles e in un 10 Minute Ironman Match finito 3 a 3. Lynn vince poi l'X Division Title battendo in un Ladder Match Low Ki e Styles. Alleandosi con Mortimer Plumtree e Sonny Siaki, Styles lotta ancora contro Lynn. Il 23 ottobre, sconfigge Syxx-Pac, conquistando il TNA X Division Championship per la seconda volta. Dopo sole due settimane, perde il titolo proprio contro Jerry Lynn.\nNWA World Heavyweight Champion (2003\u20132004).\nNel 2003 inizia a lottare match per il titolo NWA. Dopo aver sconfitto David Flair diventando primo sfidante, Styles si allea con Larry Zbyszko e Vince Russo nella Sport Entertainment Xtreme. Il 19 febbraio, sfida Jeff Jarrett per il titolo ma viene sconfitto. Dopo il match, effettua un Turn Face attaccando la Sport Entertainment Xtreme, che era intervenuto in suo favore, ma egli non voleva vincere in quel modo. Nell'aprile 2003, forma un tag team con D'Lo Brown. Styles impara cos\u00ec ad usare la Frog Splash, ma presto si ritrova lo stesso Brown come avversario, nel tentativo di diventare primo sfidante al titolo. Dopo aver vinto contro Brown, vince l'NWA World Heavyweight Championship l'11 giugno, battendo Jarrett e Raven, diventando il primo Triple Crown Champion della TNA. Dopo il match, attacca Jarrett con una chitarra, celebrando la vittoria con Vince Russo, effettuando un Turn Heel. Difende il titolo contro D'Lo Brown, difendendo il titolo contro vari avversari. Il 22 ottobre, perde il titolo contro Jeff Jarrett. Dopo la sua sconfitta, torna fra i Face. Il 12 novembre, fa coppia con Sting, battendo Jarrett e Lex Luger. Il 3 dicembre, tenta un nuovo assalto al titolo, ma perde a causa delle interferenze di Kid Kash.\nHa poi una rivalit\u00e0 con Abyss e il 4 gennaio 2004 Styles viene obbligato a fare squadra con quest'ultimo, in un match valido per gli NWA World Tag Team Championship contro Legend e Kevin Northcutt. Nonostante Abyss abbandoni Styles, questo riesce a battere entrambi gli avversari e i due diventano campioni di coppia nella sorpresa generale. Styles sconfigge poi Abyss grazie all'interferenza di Jarrett, ottenendo il diritto di avere entrambe le cinture di coppia. Abyss guadagna poi il controllo di entrambe le cinture la settimana dopo, battendo Styles a causa dell'interferenza di Lex Luger e il 17 marzo, Styles perde contro Abyss un match valido per lo status di primo sfidante al titolo NWA.\nIl 21 aprile Chris Harris avrebbe dovuto sfidare Jarrett per il titolo, ma viene attaccato da Raven. Quindi, Vince Russo, seleziona Styles come sostituto nello Steel Cage Match della serata. Quando Jarrett tenta di colpire Styles con una chitarra, Russo tenta di fermarlo dall'altra parte della gabbia, permettendo a Styles di colpire Jarrett e schienarlo, diventando un due volte campione NWA. Difende il titolo contro Ron Killings, Raven e Chris Harris sia singolarmente, che in un Fatal 4-Way Match, prima di perderlo contro Killings a causa dell'interferenza di Jarrett, che colp\u00ec con una chitarra Styles.\nX Division Champion (2004\u20132005).\nStyles ritorna quindi nella X Division, diventando subito primo sfidante al titolo il 4 giugno, vincendo un Fatal 4-Way. Cinque giorni dopo, batte Frankie Kazarian, vincendo il titolo per la terza volta. Nelle settimane seguenti, Styles ha delle rivalit\u00e0 con Kid Kash e Dallas, difendendo il titolo sia contro Kazarian sia contro Mr. \u00c1guila. Un altro match contro il debuttante Jeff Hardy, viene interrotto da Kash e Dallas. Il 28 luglio, vince un Ultimate X Match contro Kazarian e Michael Shane, difendendo il titolo. Dopo l'intervento di Kash in un match, Shane e Kazarian vengono riconosciuti entrambi X Division Champions. Styles lotta quindi varie volte contro Kash e l'8 settembre, bettendo il rivale in un Tables Match terminando la faida. Ad ottobre, inizia una rivalit\u00e0 con Petey Williams, detentore dell'X Division Title, sfidandolo a Victory Road con il titolo in palio. Con l'aiuto di Scott D'Amore, Williams mantiene il titolo. A Final Resolution, conquista l'X Division Championship per la quarta volta, battendo in un Ultimate X Match Petey Williams e Chris Sabin. Viene poi sfidato da Christopher Daniels e Dusty Rhodes decide che se il loro match della sera stessa fosse durato pi\u00f9 di 10 minuti, Daniels sarebbe diventato automaticamente primo sfidante al titolo di Styles. Cos\u00ec fu e in un Ironman Match di 30 minuti a Against All Odds finito in parit\u00e0, Styles rimane campione, dopo che Rhodes aveva fatto ripartire il match con la modalit\u00e0 \"Sudden Death\", ovvero il vincitore al primo schienamento valido. La rivalit\u00e0 continua comunque e a Destination X, Styles perde il titolo in un Ultimate X Match contro Daniels, Ron Killings e Elix Skipper, in favore del primo, in un match dal finale molto controverso.\nAvendo perso il suo titolo, Styles inizia una nuova rivalit\u00e0 con Abyss, battendolo a Lockdown e diventando primo sfidante al titolo NWA, che riesce a vincere a Hard Justice contro Jeff Jarrett il 15 maggio. Styles perde il titolo in un King of the Mountain Match a Slammiversary contro Raven. Entra cos\u00ec nella Super X Cup 2005, battendo Matt Bentley nelle eliminatorie, Petey Williams in semifinale, ma perdendo la finale contro Samoa Joe a Sacrifice, a causa dell'intervento di Daniels. Cos\u00ec, anche a Styles viene data l'opportunit\u00e0 di andare per il titolo, che riesce a vincere per la quinta volta battendo Daniels e Joe in un Triple Treath Match. Il match viene anche valutato a 5 stelle da Dave Meltzer della rivista Pro Wrestling Illustrated.\nAlleanza con Christopher Daniels (2005\u20132006).\nIl mese dopo, a Bound for Glory, Styles difende il suo X Division Title contro Christopher Daniels in un Ironman match da 30 minuti. A Genesis, batte anche Petey Williams e, la stessa sera, aiuta Daniels contro Samoa Joe, dicendo che quest'ultimo ha rotto il codice di onore della X Division. L'11 dicembre, a Turning Point, Styles viene sconfitto da Joe, perdendo il titolo. Dopo il match, Joe prova ad infierire su Styles, ma in suo aiuto accorre Daniels. A Against All Odds, Daniels e Styles prendono parte ad un Triple Treath Match per il titolo contro Joe, che schiena proprio AJ per mantenere la cintura. A Destination X, ha luogo un Ultimate X Match fra i tre, che viene vinto da Daniels. Dopo la riconquista della cintura da parte di Joe, Daniels e Styles formano un Tag Team ufficiale, sfidando e battendo gli America's Most Wanted a Slammiversary, vincendo gli NWA World Tag Team Championship.\nIn una puntata di Impact, vengono sfidati dai Latin American X-Change, Homicide e Hernandez, che riescono a battere a Hard Justice. Il 24 agosto, a Impact, i LAX battono Daniels e Styles in un Border Brawl vincendo i titoli. A No Surrender, sconfiggono i LAX in un Ultimate X Match di coppia, riconquistando le cinture. A Bound for Glory, perdono i titoli nuovamente contro i LAX in un Six Sides of Steel match, a causa dell'intervento del manager avversario Konnan.\nIl 2 novembre, batte Chris Sabin, conquistando l'X Division Title. Questo era anche il quarto di finale del Fight For The Right tournament, valido per lo status di primo sfidante al titolo NWA di Sting. Il 9 novembre, schiena Abyss, vincendo la semifinale grazie all'aiuto di Christian e Sabin. Il 16 novembre, perde l'X Division Title contro Daniels in un match a tre che includeva anche Sabin. A causa di un finale controverso, Daniels e Styles hanno una discussione, con AJ che rifiuta di stringere la mano all'amico. A Impact effettua un turn heel, attaccando verbalmente Rhino, intervenuto per pacificare le acque fra i due. A Turning Point, batte Rhino.\nAlleanza con Christian Cage (2006\u20132008).\nIl 22 dicembre a Impact, Styles fa coppia per la prima volta con Samoa Joe, battendo Rhino e Kurt Angle, grazie ad un roll up di Styles su Rhino. A Final Resolution, Styles sfida Rhino in un Last Man Standing Match, che viene vinto dal rivale poich\u00e9 AJ, non appena vede l'avversario preparare un tavolo per eseguire una mossa, preferisce arrendersi. A Destination X, partecipa al primo Elevation X Match contro Rhino, perdendo l'incontro quando cade dalla gabbia alta circa sei metri. La sera dopo, prova ad attaccare l'avversario, ma non ci riesce.\nViene poi annunciato che Styles far\u00e0 coppia della squadra di Christian per Lockdown. Al PPV, il Team Cage perde contro il Team Angle. Il 31 maggio ad Impact, batte Tomko, nel match di qualifica per il King of the Mountain. Tuttavia, fa coppia con Tomko sfidando a Victory Road Abyss e Sting, perdendo il match. A No Surrender, Styles e Tomko vincono un 10-man Gauntlet Match diventando primi sfidanti ai titoli di coppia detenuti da Pacman Jones e Ron Killings. A Bound for Glory, sconfiggono i campioni, conquistando i TNA World Tag Team Championship. Il 1\u00ba novembre, sconfiggono i LAX mantenendo le corone. A Genesis, battono Rick e Scott Steiner, difendendo con successo le cinture. Il 28 dicembre, Styles e Tomko perdono contro Chris Sabin e Alex Shelley, a causa della distrazione di Eric Young, che voleva aiutare Styles con alcuni problemi decisionali.\nSuccessivamente, poich\u00e9 era indeciso se schierarsi dalla parte di Angle o di Christian, assiste al match di coppia fra Cage e Booker T e Angle e Robert Roode. A Final Resolution, volta le spalle a Cage, alleandosi con Angle, che gli d\u00e0 il soprannome di \"Prince of Phenomenal\".\nFrontline (2008\u20132009).\nIl 14 febbraio, Styles si sposa per storyline con Karen Angle. La storia va avanti (kayfabe) e Karen chiede quindi il divorzio a Angle. Nel frattempo, Styles e Tomko perdono i titoli contro Kazarian e Eric Young. Kurt Angle inizia quindi ad accusare Styles per ci\u00f2 che \u00e8 accaduto con Karen e AJ lascia la Alliance. Nel frattempo, Tomko, che aveva partecipato ad un tour in Giappone, ritorna, costando ad AJ il suo match contro Booker T per il King of the Mountain. Il 29 maggio, effettua un definitivo Turn Face, aiutando Karen Angle contro Kurt e il Team 3D. A Slammiversary, Styles batte Angle, ma dopo il match viene attaccato da Tomko. La rivalit\u00e0 continua e, ad Impact, Styles vince la medaglia olimpica di Angle, battendolo in un match. Dopo aver vinto anche il rematch, un Ladder, la rivalit\u00e0 finisce, anche se sotto richiesta di Jeff Jarrett, restituisce la medaglia a Kurt.\nA Bound for Glory, sfida Booker T e Christian Cage in un triple treath match vinto da Booker T. Poco dopo, quest'ultimo, insieme ad Angle, Kevin Nash e Sting forma la stable The Main Event Mafia. Il 23 ottobre, Styles fa coppia con Samoa Joe, perdendo contro Nash e Sting quando il primo colpisce con la cintura di campione del mondo Joe. In risposta alla stable dei veterani, Styles e Joe formano una stable di wrestlers giovani come Jay Lethal, Consequences Creed, Chris Sabin, Alex Shelley, Petey Williams, ODB e Eric Young, chiamata Frontline. A Turning Point, sfida Sting con il TNA World Heavyweight Championship in palio, perdendo l'incontro. A Final Resolution, non riesce nuovamente a vincere il titolo in un 8-man tag team match contro l'intera Main Event Mafia.\nLa Frontline intanto, recluta anche Rhino e il Team 3D, ma perdono i Motor City Machine Guns, a causa di alcune mancanze di rispetto. Il 22 gennaio 2009, Angle batte Styles in un Tables Match, infortunandolo secondo la storyline. A Against All Odds, Styles ritorna attaccando Booker T, detentore del TNA Legends Championship. A Destination X, sconfigge Booker T, conquistando il Legends Championship. A Slammiversary, viene tradito da Samoa Joe, che aiuta Angle a vincere il match valido per il King of the Mountain. A Victory Road, perde il titolo contro Kevin Nash. Sfida poi ad un \"Best of Three Series\" Matt Morgan, cercando di entrare nel match a tre di Hard Justice per il titolo TNA. Pur vincendo il primo match, perde gli altri due, perdendo la possibilit\u00e0 di andare per il titolo.\nTNA World Heavyweight Champion (2009\u20132010).\nDopo aver perso contro Matt Morgan, Styles, durante una puntata di \"iMPACT!\" rende pubblica la sua volont\u00e0 di ritirarsi dalle competizioni wrestling e, dopo un intervento di Sting che lo convince a cambiare idea, giunge addirittura a qualificarsi per il Fatal Four Way Match del No Surrender e, il 20 settembre 2009, Styles si laurea nuovamente TNA World Heavyweight Champion, sconfiggendo, tra il tripudio generale dei tifosi presenti nella iMPACT! Zone, che addirittura salgono tutti sul ring, insieme al suo grande amico Daniels, per festeggiarlo. A Bound for Glory, difende il titolo contro colui che lo ha convinto a rimanere, Sting, facendo terminare la sua striscia di vittorie. A Turning Point, sconfigge Daniels e Joe in un match a tre rimanendo campione. Il 10 dicembre, sconfigge Desmond Wolfe mentre a Final Resolution, batte Daniels, mantenendo saldo il suo titolo del mondo. Nella prima puntata del 2010, Eric Bischoff e Hulk Hogan costringono Styles a difendere il titolo contro Kurt Angle prima di Genesis, match che viene vinto dal campione a causa dell'interferenza di un lottatore mascherato, che si rivela essere Tomko. Quest'ultimo sfida ad Impact AJ per il titolo, ma non riesce a vincerlo. A Genesis, sconfigge Angle in un Last Chance Match colpendolo con la cintura, effettuando un turn heel e definendosi il \"New Nature Boy\", alleandosi con Ric Flair. Hogan ufficializza un match per l'edizione di Impact del 21 gennaio, dove se Flair fosse intervenuto, Styles sarebbe stato privato della corona. Il match finisce con l'arbitro Earl Hebner che, pagato da Flair, fa suonare la campana nonostante Angle non avesse ceduto alla mossa di sottomissione del campione. A Against All Odds, Styles batte Samoa Joe grazie all'aiuto di Flair, in un match arbitrato da Bischoff. L'8 marzo, Styles e Flair vengono sconfitti da Hogan e Abyss. A fine match, Jeff Hardy fa il suo ritorno salvando Hogan e Abyss dal pestaggio degli altri due e di Desmond Wolfe. La settimana seguente, Styles viene battuto da Hardy in un No-Title Match. A Lockdown, batte D'Angelo Dinero in uno Steel Cage Match, mantenendo il titolo. Tuttavia, lo perder\u00e0 il giorno dopo ad Impact contro Rob Van Dam.\nThe Fortune (2010\u20132012).\nIl 3 maggio ad Impact, batte Abyss in un Monster's Ball match, e attacca Van Dam dopo il suo match contro Desmond Wolfe. A Sacrifice, sfrutta la sua clausola di rivincita, ma perde contro Rob Van Dam. Con le sconfitte accumulate, Flair assume Kazarian come suo nuovo protetto e ci\u00f2 scaturisce la gelosia di Styles e cerca di impressionare il suo mentore, ma rimedia solo figuracce contro Jay Lethal, che lo batte anche a Slammiversary. Flair annuncia poi la formazione di una nuova stable sullo stile dei Four Horsemen, chiamata The Fortune, che includeva Styles, Flair, James Storm, Robert Roode, Kazarian e Desmond Wolfe. Styles decide di diventare l'Arn Anderson del gruppo e Flair, nel tentativo di riappacificare Kazarian e Styles, li mette insieme in un match di coppia per Victory Road contro Samoa Joe e Rob Terry, che riescono a vincere grazie anche alle interferenze di Desmond Wolfe. Il 13 luglio, sconfigge Rob Terry, vincendo il TNA Global Championship. Il 12 agosto, anche Matt Morgan e Douglas Williams si uniscono alla stable e attaccano la EV 2.0, formata da ex wrestlers della ECW. A No Surrender, Styles sconfigge Tommy Dreamer in un \"I Quit Match\", dove il titolo non era comunque in palio. A Bound for Glory, Styles, Kazarian, Morgan, Roode e Storm vengono sconfitti in un Lethal Lockdown match da Dreamer, Raven, Rhino, Sabu e Stevie Richards. La sera dopo, la Fortune si allea con gli Immortals di Eric Bischoff. A Turning Point, la Fortune batte la EV 2.0, causando il licenziamento di Sabu. A Final Resolution, Styles perde il Global Title contro Douglas Williams, uscito dalla Fortune il 18 novembre. Il 23 dicembre, prova a riconquistare il titolo in un Ironman match da 20 minuti, che per\u00f2 finisce 1 a 1. A Genesis avrebbe dovuto mettere in palio il suo posto nella Fortune contro il titolo di Williams, ma subisce un infortunio e il suo posto viene preso da Abyss. Nel match riuscir\u00e0 comunque ad interferire, facendo perdere il titolo a Williams. Il 31 gennaio, la Fortune effettua un Turn Face attaccando gli Immortals, interferendo nel match per il titolo del mondo fra Jeff Hardy e Mr. Anderson. Styles insieme a Kurt Angle, viene per\u00f2 sconfitto da Jeff Jarrett e Jeff Hardy nel suo match di ritorno dall'infortunio. Ric Flair, che non aveva partecipato al Turn della sua stable a causa di un infortunio anch'egli, al suo ritorno tradisce i compagni e si allea con gli Immortals, sfidando Styles e Matt Hardy in un match a tre Street Fight, che di fatto diventa un Handicap Match dato che Flair e Hardy facevano entrambi parte degli Immortals. Il match viene vinto da Flair. A Victory Road, Styles batte Hardy, nonostante le interferenze di Flair.\nLa sera dopo ad Impact, Styles viene considerato infortunato dopo la Powerbomb di Bully Ray su un tavolo, per ordine di Flair. Il 31 marzo, Christopher Daniels ritorna salvando gli ultimi tre membri della Fortune rimasti. A Lockdown, aiuta Daniels, Kazarian, Roode e Storm a sconfiggere Abyss, Flair, Hardy e Ray in un Lethal Lockdown Match. Il 5 maggio, Styles e Daniels sconfiggono Gunner e Ray per squalifica, ma dopo il match arriva Tommy Dreamer che attacca Styles effettuando un Turn Heel. Il 26 maggio, Styles e Daniels perdono contro Ray e Dreamer un No DQ Street Fight Tag Team Match. A Slammiversary, Styles perde contro Ray un Last Man Standing Match. A Destination X, dedicato interamente alla X Division, Styles sconfigge l'amico Daniels nel main event. Nel rematch del 1\u00ba settembre, \u00e8 per\u00f2 Daniels a vincere. Dopo il match per\u00f2, questo rifiuta di dare la mano al rivale e ci\u00f2 porter\u00e0 ad una rivalit\u00e0 e ad una rissa nel backstage. A Bound for Glory, Styles sconfigge Daniels in un \"I Quit\" Match. La stessa sera, ha un confronto con Bobby Roode, detentore del titolo TNA vinto da James Storm, tradendo la Fortune. A Turning Point, sfida Roode per il titolo ma viene sconfitto. A Final Resolution, lotta ancora contro Roode in un Ironman Match da 30 minuti finito sul 3 a 3. Nel Sudden Death, \u00e8 per\u00f2 Roode a spuntarla. Nell'episodio successivo, Styles e Kazarian, unici membri rimasti della Fortune, combattono contro Magnus e Samoa Joe nella finale del Wild Card Tournament.\nVarie faide (2012\u20132013).\nNella puntata di Impact del 9 febbraio ha perso un single match contro Daniels, grazie all'intervento di Kazarian. Ad Against All Odds, Styles \u00e8 stato sconfitto da Kazarian in un single match. Al PPV Victory Road 2012, insieme a Mr. Anderson sconfigge Kazarian e Christopher Daniels. Il 5 aprile a IMPACT! perde contro James Storm. Al PPV Sacrifice 2012 viene sconfitto da Kurt Angle e ha fine match viene salvato da quest'ultimo dall'attacco dei nuovi campioni di coppia Christopher Daniels e Kazarian. Nella puntata successiva al PPV vince una 10-man Battle Royal si qualifica per il Fatal 4-Way match per diventare lo sfidante al TNA World Heavyweight Championship. Nella puntata del 24 maggio perde contro Bobby Roode in un match valevole per il titolo. Il 31 maggio sconfigge Christopher Daniels, ma dopo il match viene attaccato dallo stesso Daniels e da Kazarian, che poi mettono fuori gioco anche Kurt Angle. A Slammiversary combatter\u00e0 in coppia con Kurt Angle contro Daniels e Kaz per il TNA World Tag Team Championship. Nella puntata del 7 giugno vince insieme a Sting e a Kurt Angle contro Bobby Roode, Christopher Daniels e Kazarian. A Slammiversary insieme a Kurt Angle, sconfigge Christopher Daniels &amp; Kaz conquistando i TNA World Tag Team Championship salvo poi perderli qualche giorno dopo contro gli ex-campioni.\nTentano di riconquistare i titoli di coppia a Bound for Glory in un triple treath match dove, oltre ai loro rivali, erano inclusi Chavo Guerrero Jr. e Hernandez ma a vincere gli allori di coppia \u00e8 proprio il team messicano. L'11 novembre, a Turning Point, Styles viene schienato da James Storm nel Triple Treath Match valido per lo status di primo sfidante al titolo TNA che includeva anche Robert Roode. Il 9 dicembre, in quello che era stato annunciato il loro ultimo match, viene battuto da Christopher Daniels. La sera dopo tiene un promo dove si dice stanco di pensare a fare sempre la cosa giusta, che non sempre gli permette di avere buoni risultati, dicendo di dover pensare pi\u00f9 a se stesso.\nTorna nella puntata di Impact! del 14 marzo prima attaccando Kaz e costringendo alla fuga sia lui che Christopher Daniels, poi attaccando James Storm. Nelle settimane successive di Impact! l'intero roster si chiede quale sar\u00e0 la scelta di AJ sulla fazione che sceglier\u00e0 tra i Bad Influence, il roster di Impact! e gli Aces &amp; Eights. Nella puntata di Impact! del 18 aprile sconfigge James Storm con una nuova manovra di sottomissione, mentre nella puntata di Impact! del 9 maggio ha una rissa con Kurt Angle poich\u00e9 non aveva ancora preso una decisione sulla fazione con sui si sarebbe schierato. Nella stessa sera viene ufficializzato un suo match contro Kurt Angle a TNA Slammiversary, dove viene sconfitto. Nella puntata di Impact! del 16 maggio Mr. Anderson annuncia a Kurt Angle l'entrata di AJ negli Aces &amp; Eights nella puntata successiva, poi AJ attacca Kurt con un Pel\u00e8 Kick. Nella puntata di Impact! del 23 maggio favorisce Anderson nel suo match contro Angle, poi, durante la sua introduzione negli Aces &amp; Eights lo stesso Angle interviene chiedendogli di ripensarci, ma prima gli Aces &amp; Eights bloccano Kurt, poi AJ lo colpisce con il martello del gruppo sulla gamba sinistra. Quando tutto sembrava fatto, AJ colpisce con il martello prima DOC, Knox e infine Garett Bischoff.\nLa settimana dopo AJ si presenta con una nuova theme song e annuncia che nella sua carriera ha capito che eroi non ce ne possono essere e poi ha un match contro Samoa Joe, per le qualificazioni del WHC title, che finisce in pareggio per tempo limite e da ad entrambi 2 punti. Dopo colleziona altri 20 punti battendo prima Kazarian e poi Jeff Hardy per sottomissione con la sua Calf Killer. Ad Hard Justice non riesce a vincere il Ladder Match con in palio 20 punti contro Jeff Hardy, Austin Aries e Kazarian che vanno a quest'ultimo. Nella puntata di Impact! del 22 agosto turna face e si allea con la Main Event Mafia per combattere gli Aces &amp; Eights in un match che prevedeva il licenziamento del membro che subiva lo schienamento decisivo. AJ fa vincere la Main Event Mafia con la sua Styles Clash su Devon, che viene licenziato. Il 5 settembre AJ vince il \"Last Chance\" Gauntlet Match, l'incontro conclusivo delle Bound for Glory Series, guadagnando 20 punti e balzando in testa alla classifica. A No Surrender AJ batte Austin Aries in semifinale e Magnus in finale, vincendo le Bound for Glory Series. In questo periodo comincia una faida, come dissidente, contro la presidente della TNA, Dixie Carter. A Bound for Glory 2013 batte Bully Ray e diventa TNA World Heavyweight Champion per la seconda volta in carriera. Nella puntata di Impact successiva al PPV difende con successo il titolo contro Bully Ray, ma, quando successivamente Dixie Carter gli offre un lauto contratto, lui rifiuta e abbandona la TNA e il 16 dicembre annuncia che andr\u00e0 nelle federazioni indipendenti ma con tanto clamore il 29 dicembre 2013 il sito della ROH annuncia il suo ritorno, esattamente dopo 10 anni. \"The Phenomenal One\" abbandona cos\u00ec la TNA ufficialmente e le trattative per riaverlo sembrano essere state bruscamente interrotte.\nTorna nella puntata di Impact! del 2 gennaio 2014 sfidando il TNA World Heaviweight Champion Magnus. Questo \u00e8 stato l'ultimo match di Styles in TNA in quanto questi si \u00e8 rifiutato di rinnovare il contratto scontento della stessa federazione. Infatti a fine match, dopo esser stato sconfitto da Magnus a seguito di numerose interferenze, tiene un promo in cui ringrazia i fan di esser stato con lui.\nRitorno in ROH (2013\u20132014).\nDopo aver lasciato la TNA nel dicembre 2013 \u00e8 stato subito annunciato che Styles avrebbe lottato per la ROH come \"free agent\". Styles \u00e8 tornare a lottare un match nella ROH il 4 gennaio 2014, sconfiggendo Roderick Strong; quest'ultimo, a fine match, si \u00e8 infortunato dopo la manovra risolutiva di Styles.\nA \"Final Battle 2015\" fu sconfitto da Jay Lethal, in un match valido per il ROH World Championship.\nNew Japan Pro-Wrestling (2014\u20132016).\nIl 27 marzo 2014 \u00e8 stato riportato che Styles aveva firmato un contratto con la New Japan Pro-Wrestling. Il debutto di Styles \u00e8 avvenuto il 6 aprile a \"Invasion Attack 2014\", dove ha attaccato Kazuchika Okada dopo il suo match per colpirlo infine con la \"Styles Clash\". Styles lo ha poi sfidato in un match per l'IWGP Heavyweight Championship detenuto da Okada, prima di rivelare se stesso come il nuovo membro del Bullet Club, stabilendosi allo stesso tempo come heel.\nStyles ha lottato il suo primo incontro sotto contratto con la NJPW il 3 maggio a \"Wrestling Dontaku 2014\", dove ha sconfitto Okada con l'aiuto di Yujiro Takahashi per conquistare l'IWGP Heavyweight Championship. Styles \u00e8 diventato il sesto campione \"gaijin\" e il primo campione statunitense dopo Brock Lesnar nel 2005. Inoltre \u00e8 divenuto il wrestler che ha vinto il titolo in minor tempo possibilevincendo appunto all'esordio. Il 17 maggio ha difeso con successo il titolo per la prima volta sconfiggendo Okada e Michael Elgin in un three-way match svoltosi all'evento co-prodotto dalla NJPW/ROH \"War of the Worlds\" nella citt\u00e0 di New York. Il 25 maggio a \"Back to the Yokohama Arena\" Styles ha difeso con successo il titolo per la seconda volta sconfiggendo Okada.&lt;ref name=\"Styles vs. Okada 25/05/14\"&gt;&lt;/ref&gt; Styles ha sub\u00ecto la sua prima sconfitta nella NJPW il 21 luglio, quando \u00e8 stato sconfitto da Okada nel suo primo match del torneo G1 Climax. Styles ha vinto nove dei dieci match del torneo, ma non \u00e8 riuscito a raggiungere la finale a causa della sconfitta sub\u00ecta contro Okada nello scontro diretto. Styles ha perso l'IWGP Heavyweight Championship contro Hiroshi Tanahashi nella sua terza difesa del titolo Il 13 ottobre a \"King of Pro-Wrestling\": il ritornante Yoshitatsu ha fermato il nuovo membro del Bullet Club, Jeff Jarrett, che aveva interferito nel match.\nCi\u00f2 ha portato a un match contro Yoshitatsu l'8 novembre a \"Power Struggle\", dove Styles lo ha sconfitto con l'aiuto di Jarrett. Dopo il match Styles ha avuto un confronto con Tetsuya Naito. Durante il match Yoshitatsu si \u00e8 legittimamente rotto il collo dopo aver sub\u00ecto la \"Styles Clash\", portando alla NJPW a dare un \"push\" a Styles come un \"killer\" e la \"Styles Clash\" come una mossa controversa. Quello stesso mese ha partecipato insieme a Yujiro Takahashi all'annuale World Tag League. Nonostante la vittoria contro i membri del Bullet Club Doc Gallows e Karl Anderson (detentori dell'IWGP Tag Team Championship), Styles e Takahashi non sono riusciti ad avanzare dal loro gruppo con un record di quattro vittorie e tre sconfitte a causa della sconfitta sub\u00ecta contro Kazuchika Okada e Yoshi-Hashi nell'ultimo giorno. Styles e Naito si sono affrontati il 4 gennaio 2015 a \"Wrestle Kingdom 9\", dove Styles ha vinto. L'11 febbraio, Styles ha sconfitto Tanahashi per vincere l'IWGP Heavyweight Championship per la seconda volta.&lt;ref name=\"11/02/15\"&gt;&lt;/ref&gt; Nel mese di aprile Styles ha difeso con successo il titolo contro il vincitore della \"New Japan Cup\" K\u014dta Ibushi a Invasion Attack in un match singolo.\nWWE (2016\u2013presente).\nRegni titolati (2016\u20132017).\nDopo settimane di speculazioni in merito al passaggio di AJ Styles alla WWE, la stessa federazione ha parlato di alcuni membri del Bullet Club, tra cui Styles, Luke Gallows e Karl Anderson. Il 20 gennaio 2016 \u00e8 stato infine confermato ufficialmente che Styles aveva firmato un contratto con la federazione di Stamford. Styles ha fatto il suo debutto ufficiale il 24 gennaio 2016, nel Royal Rumble match dell'omonimo pay-per-view, entrando come terzo partecipante: \u00e8 riuscito ad eliminare Curtis Axel e Tyler Breeze, ma \u00e8 stato eliminato dal canadese Kevin Owens dopo circa 28 minuti di permanenza sul ring. La sera seguente ha fatto il suo debutto a \"Raw\" sconfiggendo Chris Jericho, a cui ha stretto la mano al termine del match, mentre ha fatto il suo debutto a \"SmackDown\" sconfiggendo Curtis Axel con la \"Styles Clash\", che aveva tentato di eseguire senza successo sia alla Royal Rumble, sia nel match a \"Raw\" contro Jericho. Styles \u00e8 stato poi sfidato da Jericho a sconfiggerlo una seconda volta nella puntata successiva di \"SmackDown\", dove Styles ha sub\u00ecto la sua prima sconfitta. La rivalit\u00e0 con Jericho \u00e8 culminata a Fastlane, dove Styles lo ha sconfitto per sottomissione e al termine del match i due si sono nuovamente stretti la mano in segno di rispetto. In seguito i due hanno formato un tag team chiamato Y2AJ e dopo averli sconfitti in un match non titolato hanno affrontato Big E e Kofi Kingston per il WWE Tag Team Championship nella puntata di \"Raw\" del 7 marzo, ma sono stati sconfitti dopo lo schienamento di Jericho da parte di Big E e al termine del match Styles \u00e8 stato tradito da Jericho, che lo ha colpito con tre \"Codebreaker\", sancendo di fatto la fine del loro tag team. La rivalit\u00e0 tra i due \u00e8 continuata nelle settimane seguenti e Styles ha sfidato Jericho a un match a WrestleMania 32, dove \u00e8 tuttavia uscito sconfitto nel suo match di debutto a WrestleMania.\nNella puntata di \"Raw\" successiva a WrestleMania 32 \u00e8 stato inserito in un fatal four-way match per decretare lo sfidante al WWE World Heavyweight Championship di Roman Reigns, che lo ha visto sconfiggere Kevin Owens, Jericho e il rientrante Cesaro. Dopo aver mantenuto il ruolo di primo sfidante contro Sami Zayn non \u00e8 tuttavia riuscito a conquistare il WWE World Heavyweight Championship contro l'allora campione Reigns in due occasioni nel mese di maggio: a \"Payback\" in un match singolo e a Extreme Rules in un Extreme Rules match. Styles si \u00e8 poi separato dal Club dopo non essere riuscito a qualificarsi al Money in the Bank ladder match, ma nella puntata di \"Raw\" del 30 maggio seguente ha attaccato il rientrante John Cena insieme a Gallows e Anderson, con cui si \u00e8 riunito per riformare il Club. Ci\u00f2 ho portato a un match singolo tra Styles e Cena a Money in the Bank, dove Styles ha vinto grazie all'aiuto di Gallows e Anderson.\nDurante il \"Draft\", Styles \u00e8 stato scelto da \"SmackDown\" mentre Gallows e Anderson sono passati a \"Raw\". Il 24 luglio, a Battleground, il Club \u00e8 stato sconfitto da John Cena, Enzo Amore e Big Cass. Nella puntata di \"SmackDown\" del 26 luglio Styles ha partecipato ad un Six-Pack Challenge match che comprendeva anche Apollo Crews, Baron Corbin, Bray Wyatt, Dolph Ziggler e John Cena per decretare lo sfidante al WWE Championship di Dean Ambrose, ma il match \u00e8 stato vinto da Ziggler. Il 21 agosto, a SummerSlam, Styles ha sconfitto John Cena dopo un duro e agguerrito incontro grazie alla \"Styles Clash\" e al \"Phenomenal Forearm\"; a seguito di questa vittoria, Styles ha iniziato a farsi chiamare \"The Face That Runs the Place\", vantandosi di aver sconfitto quello che di fatto \u00e8 il volto della federazione da anni, ovvero John Cena. Nella puntata di \"SmackDown\" del 23 agosto Styles ha sconfitto Dolph Ziggler diventando lo sfidante al WWE Championship di Dean Ambrose.\nL'11 settembre, a Backlash, Styles ha sconfitto Ambrose vincendo il WWE Championship, il suo primo titolo in WWE. Nella puntata di \"SmackDown\" del 27 settembre Styles ha difeso con successo il WWE Championship contro Dean Ambrose, schienandolo con un roll-up approfittando di una distrazione involontaria di John Cena. Il 9 ottobre, a No Mercy, Styles ha difeso con successo il titolo in un Triple Threat match che includeva anche Dean Ambrose e John Cena. Nella puntata di \"SmackDown\" del 18 ottobre Styles \u00e8 stato sconfitto per squalifica da James Ellsworth ma ha comunque mantenuto il WWE Championship. Nella puntata di \"SmackDown\" del 25 ottobre ha sconfitto Dean Ambrose (il quale se avesse vinto sarebbe diventato lo sfidante al WWE Championship) per squalifica a causa dell'intervento di James Ellsworth. Il 1\u00ba novembre a \"SmackDown\", tuttavia, Styles \u00e8 stato sconfitto da Ambrose, il quale si \u00e8 guadagnato lo status di sfidante al WWE Championship, grazie ad una distrazione di Ellsworth. Il 20 novembre, a Survivor Series, Styles ha preso parte al 5-on-5 Traditional Survivor Series Elimination match come parte del \"Team SmackDown\" contro il \"Team Raw\", ma \u00e8 stato eliminato da Seth Rollins; ciononostante il \"Team SmackDown\" ha vinto ugualmente l'incontro. Nella puntata di \"SmackDown\" del 22 novembre Styles \u00e8 stato sconfitto da James Ellsworth in un Ladder match, con in palio un contratto a \"SmackDown\" per Ellsworth, grazie anche all'intervento di Dean Ambrose ai danni del \"Phenomenal One\". Il 4 dicembre, a , Styles ha difeso con successo il titolo contro Dean Ambrose in un Tables, Ladders and Chairs match grazie all'inaspettato intervento di James Ellsworth ai danni di Ambrose. Nella puntata di \"SmackDown\" del 20 dicembre Styles ha difeso con successo il titolo contro James Ellsworth, sconfiggendolo in pochi secondi. Nella puntata di \"SmackDown\" del 27 dicembre Styles ha difeso con successo il titolo in un Triple Threat match che includeva anche Baron Corbin e Dolph Ziggler; successivamente, Styles ha accettato la sfida del rientrante John Cena per il WWE Championship alla Royal Rumble. Il 29 gennaio 2017, alla Royal Rumble, Styles ha perso il WWE Championship contro John Cena dopo 140 giorni di regno.\nIl 12 febbraio, a Elimination Chamber, Styles ha partecipato ad un Elimination Chamber match per il WWE Championship che comprendeva anche il campione John Cena, Baron Corbin, Bray Wyatt, Dean Ambrose e The Miz ma \u00e8 stato eliminato da Wyatt, che si \u00e8 aggiudicato il match e il titolo. Nella puntata di \"SmackDown\" del 14 febbraio Styles ha partecipato ad un Triple Threat match per il WWE Championship contro il campione Bray Wyatt e John Cena ma il match \u00e8 stato vinto dal campione quando ha schienato Cena. Nella puntata di \"SmackDown\" del 21 febbraio Styles ha partecipato ad una 10-Man Battle Royal per decretare lo sfidante di Bray Wyatt a WrestleMania 33 per il WWE Championship ma lui e Luke Harper si sono eliminati a vicenda, facendo concludere la contesa in un pareggio. Nella puntata di \"SmackDown\" del 28 febbraio il match per determinare lo sfidante di Bray Wyatt a WrestleMania 33 tra Harper e Styles si \u00e8 concluso con la vittoria di quest'ultimo. Nella puntata di \"SmackDown\" del 7 marzo Styles ha affrontato Randy Orton per determinare l'avversario indiscusso di Bray Wyatt a WrestleMania 33 ma \u00e8 stato sconfitto. Il 2 aprile, a WrestleMania 33, Styles ha sconfitto Shane McMahon.\nNella puntata di \"SmackDown\" dell'11 aprile Styles ha vinto un Triple Threat match che includeva anche Baron Corbin e Sami Zayn, diventando lo sfidante allo United States Championship di Kevin Owens. Nella puntata di \"SmackDown\" del 18 aprile Styles ha sconfitto Baron Corbin per count-out. Nella puntata di \"SmackDown\" del 25 aprile Styles ha sconfitto Baron Corbin. Nella puntata di \"SmackDown\" del 9 maggio Styles, Randy Orton e Sami Zayn sono stati sconfitti da Baron Corbin, Jinder Mahal e Kevin Owens. Nella puntata di \"SmackDown\" del 16 maggio Styles \u00e8 stato sconfitto da Jinder Mahal grazie anche all'intervento di Kevin Owens. Il 21 maggio, a Backlash, Styles ha affrontato Kevin Owens per lo United States Championship ma \u00e8 stato sconfitto per count-out. Nella puntata di \"SmackDown\" del 23 maggio Styles e Shinsuke Nakamura hanno sconfitto Dolph Ziggler e Kevin Owens. Nella puntata di \"SmackDown\" del 30 maggio Styles \u00e8 stato sconfitto da Dolph Ziggler. Nella puntata di \"SmackDown\" del 6 giugno Styles ha sconfitto Dolph Ziggler. Nella puntata di \"SmackDown\" del 13 giugno Styles, Sami Zayn e Shinsuke Nakamura hanno sconfitto Baron Corbin, Dolph Ziggler e Kevin Owens. Il 18 giugno, a Money in the Bank, Styles ha partecipato all'omonimo Ladder match assieme a Baron Corbin, Dolph Ziggler, Kevin Owens, Sami Zayn e Shinsuke Nakamura ma il match \u00e8 stato vinto da Corbin. Nella puntata di \"SmackDown\" del 4 luglio Styles ha sconfitto Chad Gable, guadagnando dunque l'opportunit\u00e0 di inserirsi nella Indipendence Day Battle Royal per determinare lo sfidante allo United States Championship di Kevin Owens; quella stessa sera Styles ha vinto la suddetta Battle Royal eliminando per ultimo Sami Zayn, confermandosi sfidante allo United States Championship. Il 7 luglio, durante un \"House show\" di \"SmackDown\" svoltosi al Madison Square Garden di New York, Styles ha sconfitto Kevin Owens, conquistando cos\u00ec lo United States Championship per la prima volta. Nella puntata di \"SmackDown\" dell'11 luglio Styles e John Cena hanno sconfitto Kevin Owens e Rusev. Nella puntata di \"SmackDown\" del 18 luglio Styles e Shinsuke Nakamura sono stati sconfitti da Baron Corbin e Kevin Owens. Il 23 luglio, a Battleground, Styles ha perso lo United States Championship contro Kevin Owens dopo 16 giorni di regno. Nella puntata di \"SmackDown\" del 25 luglio Styles ha riconquistato lo United States Championship per la seconda volta vincendo un Triple Threat match che includeva anche il precedente campione Kevin Owens e il rientrante Chris Jericho. Nella puntata di \"SmackDown\" del 1\u00ba agosto Styles ha difeso con successo il titolo contro Kevin Owens nonostante un errore arbitrale poich\u00e9 Owens, durante lo schienamento, aveva vistosamente alzato la spalla. Il 20 agosto, a SummerSlam, Styles ha difeso con successo il titolo contro Kevin Owens in un match con Shane McMahon come arbitro speciale. Nella puntata di \"SmackDown\" del 22 agosto Styles ha difeso con successo il titolo contro Kevin Owens in un Last Chance match arbitrato prima da Baron Corbin e, in seguito, da Shane McMahon. Nella puntata di \"SmackDown\" del 29 agosto Styles ha difeso con successo il titolo contro Tye Dillinger in una \"Open Challenge\". Nella puntata di \"Sin City SmackDown Live\" del 12 settembre Styles ha difeso con successo il titolo contro Tye Dillinger per la seconda volta. L'8 ottobre, a Hell in a Cell, Styles ha perso lo United States Championship a favore di Baron Corbin in un Triple Threat match che includeva anche Tye Dillinger, concludendo il suo regno durato 75 giorni. Nella puntata di \"SmackDown\" del 10 ottobre Styles ha affrontato Baron Corbin per lo United States Championship ma \u00e8 stato sconfitto.\nWWE Champion (2017\u20132018).\nNella puntata di \"SmackDown\" del 17 ottobre Styles ha avuto un confronto con il WWE Champion Jinder Mahal. Il 20 ottobre \u00e8 stato annunciato che Styles avrebbe rimpiazzato Bray Wyatt nel suo match di contro Finn B\u00e1lor a causa di una meningite. Il 22 ottobre, a TLC, Styles \u00e8 stato sconfitto da B\u00e1lor. Il giorno dopo Styles \u00e8 apparso a \"Raw\", dove ha fatto coppia con i WWE Raw Tag Team Champions Dean Ambrose e Seth Rollins sconfiggendo l'Intercontinental Champion The Miz, Cesaro e Sheamus. Nelle successive puntate di \"SmackDown\", rispettivamente del 24 e 31 ottobre, Styles ha sconfitto facilmente i due manager di Mahal, i Singh Brothers. Nella puntata di \"SmackDown\" del 7 novembre, tenutasi a Manchester in Inghilterra, Styles ha sconfitto Jinder Mahal, conquistando cos\u00ec il WWE Championship per la seconda volta (si tratta inoltre della prima volta che il WWE Championship ha cambiato possessore al di fuori del Nord America). Il 19 novembre, a Survivor Series, Styles \u00e8 stato sconfitto dal WWE Universal Champion Brock Lesnar. Nella puntata di \"SmackDown\" del 28 novembre Styles ha sconfitto facilmente i Singh Brothers in un 2-on-1 Handicap match. Il 17 dicembre, a Clash of Champions, Styles ha difeso con successo il titolo contro Jinder Mahal.\nNella puntata di \"SmackDown\" del 19 dicembre Styles, Randy Orton e Shinsuke Nakamura hanno sconfitto Jinder Mahal, Kevin Owens e Sami Zayn. Nella puntata di \"SmackDown\" del 26 dicembre Styles \u00e8 stato sconfitto da Kevin Owens in un match non titolato. Nella puntata di \"SmackDown\" del 2 gennaio 2018 Styles \u00e8 stato sconfitto da Sami Zayn in un match non titolato. Nella puntata di \"SmackDown\" del 9 gennaio Styles, Randy Orton e Shinsuke Nakamura hanno sconfitto Kevin Owens e Sami Zayn in un 3-on-2 Handicap match. Nella puntata di \"SmackDown\" del 23 gennaio Styles ha sconfitto Kevin Owens ma, successivamente, \u00e8 stato sconfitto da Sami Zayn. Il 28 gennaio, alla Royal Rumble, Styles ha difeso con successo il titolo in un 2-on-1 Handicap match contro Kevin Owens e Sami Zayn, nonostante abbia schienato Owens il quale non era l\u2019uomo legale. Nella puntata di \"SmackDown\" del 30 gennaio Styles e Shinsuke Nakamura hanno sconfitto Kevin Owens e Sami Zayn. Nella puntata di \"SmackDown\" del 20 febbraio Styles ha sconfitto Baron Corbin in un match non titolato. Nella puntata di \"SmackDown\" del 27 febbraio Styles \u00e8 stato sconfitto da John Cena in un match non titolato, ottenendo dunque il diritto di inserisi nel Fatal 5-Way match per il WWE Championship a Fastlane. Nella puntata di \"SmackDown\" del 6 marzo il match tra Styles e Dolph Ziggler \u00e8 terminato in no-contest a causa dell'intervento di Kevin Owens e Sami Zayn; quella stessa sera, Styles ha partecipato ad un Fatal 5-Way match che includeva anche Baron Corbin, Dolph Ziggler, Kevin Owens e Sami Zayn ma il match \u00e8 stato vinto da quest'ultimo. L'11 marzo, a Fastlane, Styles ha difeso con successo il titolo in un Six-pack Challenge match che comprendeva anche Baron Corbin, Dolph Ziggler, John Cena, Kevin Owens e Sami Zayn. Nella puntata di \"SmackDown\" del 13 marzo Styles ha sconfitto Rusev per squalifica a causa dell'intervento di Aiden English. Nella puntata di \"SmackDown\" del 3 aprile Styles e Shinsuke Nakamura hanno sconfitto Chad Gable e Shelton Benjamin.\nL'8 aprile, a WrestleMania 34, Styles ha difeso con successo il titolo contro Shinsuke Nakamura,con quest\u2019ultimo che, dopo una finta celebrazione, gli rifila un colpo basso effettuando un turn Hell per la prima volta da quando \u00e8 in WWE. Nella puntata di \"SmackDown\" del 10 aprile Styles \u00e8 stato sconfitto da Daniel Bryan per squalifica a causa dell'intervento di Shinsuke Nakamura. Nella puntata di \"SmackDown\" del 17 aprile Styles ha sconfitto Rusev per squalifica a causa dell'intervento di Aiden English; quella stessa sera, Styles e Daniel Bryan hanno sconfitto Aiden English e Rusev per squalifica a causa dell'intervento di Big Cass e Shinsuke Nakamura. Nella puntata di \"SmackDown\" del 24 aprile Styles, Luke Gallows e Karl Anderson sono stati sconfitti da Aiden English, Rusev e Shinsuke Nakamura. Il 27 aprile, a Greatest Royal Rumble, Styles ha affrontato Shinsuke Nakamura per difendere il WWE Championship ma il match \u00e8 terminato in doppio count-out. Il 6 maggio, a Backlash, il No Disqualification match fra Styles e Shinsuke Nakamura per il WWE Championship \u00e8 terminato in no-contest. Nella puntata di \"SmackDown\" del 15 maggio Styles \u00e8 stato sconfitto da Shinsuke Nakamura in un match non titolato (in tal modo, Nakamura avr\u00e0 il diritto di scegliere la stipulazione del match con in palio il WWE Championship a Money in the Bank). Il 17 giugno, a Money in the Bank, Styles ha difeso con successo il titolo contro Shinsuke Nakamura in un Last Man Standing match. Nella puntata di \"SmackDown\" del 3 luglio Styles ha sconfitto Aiden English in un match non titolato. Nella puntata di \"SmackDown\" del 10 luglio Styles ha sconfitto Shinsuke Nakamura per squalifica a causa dell'intervento di Rusev; poco dopo, Styles e lo United States Champion Jeff Hardy sono stati sconfitti da Rusev e Shinsuke Nakamura.\nIl 15 luglio, a Extreme Rules, Styles ha difeso con successo il titolo contro Rusev. Nella puntata di \"SmackDown\" del 17 luglio Styles ha sconfitto Andrade \"Cien\" Almas in un match non titolato. Il 19 agosto, a SummerSlam, Styles ha affrontato Samoa Joe per difendere il titolo ma \u00e8 stato sconfitto per squalifica. Il 16 settembre, a Hell in a Cell, Styles ha difeso con successo il titolo contro Samoa Joe nonostante un finale controverso. Il 6 ottobre, a Super Show-Down, Styles ha difeso con successo il titolo contro Samoa Joe in un No Disqualification match.. Nella puntata di \"SmackDown\" del 9 ottobre Styles ha sconfitto Shelton Benjamin in un match non titolato. Nella puntata di \"SmackDown 1000\" del 16 ottobre Styles e Daniel Bryan sono stati sconfitti dagli Usos. Nella puntata di \"SmackDown\" del 23 ottobre Styles e Bryan sono stati nuovamente sconfitti dagli Usos. Nella puntata di \"SmackDown\" del 30 ottobre Styles ha difeso con successo il titolo contro Daniel Bryan. Il 2 novembre, a Crown Jewel, Styles ha difeso con successo il titolo contro Samoa Joe. Nella puntata di \"SmackDown\" del 13 novembre Styles ha perso il titolo contro Daniel Bryan dopo un lungo regno durato 371 giorni.\nVarie faide (2018\u20132019).\nIl 16 dicembre 2018, a , Styles ha affrontato Daniel Bryan per il WWE Championship ma \u00e8 stato sconfitto.\nNella puntata di \"SmackDown\" del 1\u00ba gennaio 2019 Styles ha vinto un Fatal 5-Way match per determinare lo sfidante al WWE Championship che comprendeva anche Ali, Randy Orton, Rey Mysterio e Samoa Joe. Il 27 gennaio, alla Royal Rumble, Styles ha affrontato nuovamente Daniel Bryan per il WWE Championship ma \u00e8 stato sconfitto. Il 17 febbraio, ad Elimination Chamber, Styles ha partecipato all'match omonimo per il WWE Championship che comprendeva anche il campione Daniel Bryan, Jeff Hardy, Kofi Kingston, Randy Orton e Samoa Joe ma \u00e8 stato eliminato da Orton. Nella puntata del 26 marzo, Styles ha sconfitto Kurt Angle per squalifica a causa dell'intervento di Orton. Il 7 aprile, a WrestleMania 35, Styles ha sconfitto Randy Orton.\nCon lo \"Shake-up\" del 15 aprile 2019 Styles \u00e8 passato al roster di \"Raw\"; quella stessa sera, Styles, Roman Reigns e l'Universal Champion Seth Rollins hanno sconfitto Baron Corbin, Bobby Lashley e Drew McIntyre. Nella puntata di \"Raw\" del 22 aprile Styles ha vinto prima un Triple Threat match contro Rey Mysterio e lo United States Champion Samoa Joe, e poi ha sconfitto Baron Corbin, diventando lo sfidante di Seth Rollins per l'Universal Championship. Nella puntata di \"Raw\" del 6 maggio Styles e l'Universal Champion Seth Rollins sono stati sconfitti da Baron Corbin e Bobby Lashley. Nella puntata di \"SmackDown\" del 7 maggio Styles ha partecipato ad un Triple Threat match per il WWE Championship che comprendeva anche il campione Kofi Kingston e Sami Zayn ma il match \u00e8 stato vinto da Kingston. Il 19 maggio, a Money in the Bank, Styles ha affrontato Seth Rollins per l'Universal Championship ma \u00e8 stato sconfitto. Nella puntata di \"Raw\" del 24 giugno Styles ha sconfitto Ricochet.\nReunion del Club (2019\u20132020).\nIl 1\u00ba luglio, a \"Raw\", Styles ha perso contro Ricochet un match titolato per lo United States Championship; al termine dell'incontro ha attaccato il suo avversario insieme a Luke Gallows e Karl Anderson, effettuando un turn heel e riformando il Club dopo tre anni.\nIl 14 luglio, a Extreme Rules, Styles ha sconfitto Ricochet conquistando lo United States Championship per la terza volta. Nella puntata di \"SmackDown\" del 30 luglio Styles \u00e8 stato sconfitto dal WWE Champion Kofi Kingston in un match non titolato. L'11 agosto, a SummerSlam, Styles ha difeso con successo il titolo contro Ricochet. Nella puntata di \"Raw\" del 12 agosto Styles \u00e8 stato sconfitto dall'Universal Champion Seth Rollins per squalifica in un match non titolato. Il 15 settembre, nel kick off di Clash of Champions, Styles ha difeso con successo il titolo contro Cedric Alexander. Nella puntata di \"Raw\" del 16 settembre l'O.C. ha sconfitto Cedric Alexander e i Viking Raiders. Nella puntata di \"Raw\" del 23 settembre Styles ha partecipato ad un Fatal 5-Way Elimination match per determinare lo sfidante all'Universal Championship ma \u00e8 stato eliminato dal Raw Tag Team Champion Robert Roode. Nella puntata di \"Raw\" del 30 settembre Styles ha nuovamente difeso con successo il titolo contro Cedric Alexander. Il 6 ottobre, a Hell in a Cell, l'O.C. \u00e8 stato sconfitto dai Viking Raiders e Braun Strowman per squalifica. Nella puntata di \"Raw\" del 7 ottobre l'O.C. ha sconfitto i Lucha House Party. Nella puntata di \"SmackDown\" dell'11 ottobre l'O.C. \u00e8 stato sconfitto dal New Day. Nella puntata di \"Raw\" del 28 ottobre Styles ha sconfitto Humberto Carrillo in un match non titolato. Il 31 ottobre, a Crown Jewel, Styles ha difeso con successo il titolo contro Humberto Carrillo. Il 24 novembre, a Survivor Series, Styles ha partecipato ad un Triple Threat match che comprendeva anche l'Intercontinental Champion Shinsuke Nakamura e l'NXT North American Champion Roderick Strong ma l'incontro \u00e8 stato vinto da quest'ultimo. Nella puntata di \"Raw\" del 25 novembre Styles ha perso il titolo contro Rey Mysterio, grazie anche all'intervento di Randy Orton, dopo 134 giorni di regno. Nella puntata di \"Raw\" del 2 dicembre l'O.C. \u00e8 stato sconfitto da Humberto Carrillo, Ricochet e lo United States Champion Rey Mysterio. Nella puntata di \"Raw\" del 9 dicembre Styles ha affrontato Rey Mysterio per lo United States Championship nel re-match ma \u00e8 stato sconfitto. Il 26 gennaio, alla Royal Rumble, Styles ha partecipato al match omonimo entrando col numero 18 ma \u00e8 stato eliminato da Edge. Tuttavia, durante tale contesa, Styles ha subito un infortunio alla spalla che lo terr\u00e0 fuori dalle scene per un breve periodo. Il 27 febbraio, a Super ShowDown, ha partecipato al Gauntlet match per il Tuwaiq Trophy ma \u00e8 stato eliminato per ultimo da The Undertaker. Nella puntata di \"Raw\" del 2 marzo Styles ha sconfitto Aleister Black. L'8 marzo, ad Elimination Chamber, Styles \u00e8 stato sconfitto da Aleister Black in un No Disqualification match a causa dell'intervento di The Undertaker. Il 4 aprile, nella prima serata di WrestleMania 36, Styles \u00e8 stato sconfitto da The Undertaker in un Boneyard match.\nIl 15 aprile sia Gallows che Anderson sono stati licenziati dalla WWE, segnando di fatto la fine dell'O.C.\nAlleanza con Omos (2020\u20132022).\nNella puntata di \"Raw\" del 4 maggio 2020 Styles fece il suo ritorno partecipando ad un Gauntlet match di qualificazione al Money in the Bank Ladder match ed eliminando per ultimo Humberto Carrillo, vincendo dunque la contesa. Il 10 maggio, a \"Money in the Bank\", Styles partecip\u00f2 al Money in the Bank Ladder match che comprendeva anche Aleister Black, Daniel Bryan, King Corbin, Otis e Rey Mysterio ma il match venne vinto da Otis. Nella puntata di \"SmackDown\" del 22 maggio Styles pass\u00f2 ufficialmente in tale roster e sconfisse Shinsuke Nakamura nei quarti di finale del torneo per la riassegnazione del vacante Intercontinental Championship. Nella puntata di \"SmackDown\" del 29 maggio Styles conquist\u00f2 la semifinale del torneo per BYE dopo che l'altro semifinalista, Elias, venne investito dall'altro semifinalista Jeff Hardy, risultando dunque impossibilitato a partecipare all'incontro. Nella puntata di \"SmackDown\" del 12 giugno Styles sconfisse Daniel Bryan nella finale del torneo conquistando il vacante Intercontinental Championship per la prima volta. Nella puntata di \"SmackDown\" del 3 luglio Styles difese con successo il titolo contro Drew Gulak. Nella puntata di \"SmackDown\" del 17 luglio Styles difese con successo il titolo contro Matt Riddle. Nella puntata di \"SmackDown\" del 31 luglio Styles difese con successo il titolo contro Gran Metalik. Nella puntata di \"SmackDown\" del 21 agosto Styles perse successivamente il titolo contro Jeff Hardy dopo 74 giorni di regno. Nella puntata di \"SmackDown\" dell'11 settembre Styles affront\u00f2 Hardy per l'Intercontinental Championship ma trionf\u00f2 per squalifica a causa dell'intervento di Sami Zayn. Il 27 settembre, a \"Clash of Champions\", Styles partecip\u00f2 ad un Triple Threat Ladder match per l'Intercontinental Championship che comprendeva anche il campione Jeff Hardy e Sami Zayn ma il match venne vinto da quest'ultimo. Il 9 ottobre, per effetto del Draft, Styles torn\u00f2 al roster di \"Raw\". Nella puntata di \"Raw\" del 16 ottobre Styles, affiancato dal suo nuovo manager Omos, sconfisse Matt Riddle. Nella puntata di \"Raw\" del 26 ottobre Styles sconfisse Jeff Hardy qualificandosi per il Team \"Raw\" per \"Survivor Series\". Il 22 novembre, a \"Survivor Series\", Styles partecip\u00f2 al tradizionale 5-on-5 Survivor Series Elimination match come parte del Team \"Raw\" contro il Team \"SmackDown\" trionfando assieme ai suoi compagni. Nella puntata di \"Raw\" del 23 novembre Styles sconfisse Randy Orton in un match di qualificazione ad un Triple Threat match per determinare il nuovo sfidante al WWE Championship di Drew McIntyre. Nella puntata di \"Raw\" del 30 novembre Styles sconfisse Keith Lee e Riddle in un Triple Threat match diventando lo sfidante al WWE Championship di Drew McIntyre. Il 20 dicembre, a \"\", Styles partecip\u00f2 ad un Tables, Ladders and Chairs match per il WWE Championship che comprendeva anche il campione Drew McIntyre e The Miz (quest'ultimo aveva incassato in corsa il Money in the Bank) ma il match venne vinto da McIntyre. Il 31 gennaio 2021, alla \"Royal Rumble\", Styles partecip\u00f2 all'omonimo incontro entrando col numero 25 ma venne eliminato da Braun Strowman. Il 21 febbraio, a \"Elimination Chamber\", Styles partecip\u00f2 all'omonimo match per il WWE Championship che comprendeva anche il campione Drew McIntyre, Jeff Hardy, Kofi Kingston, Randy Orton e Sheamus ma venne eliminato da McIntyre. Il 10 aprile, durante la prima serata di \"WrestleMania 37\", Styles e Omos sconfissero il New Day conquistando cos\u00ec il Raw Tag Team Championship per la prima volta; con questa vittoria, Styles divent\u00f2 32\u00b0 Triple Crown Champion e 22\u00b0 Grand Slam Champion. Styles e Omos difesero poi le cinture sia nella rivincita contro il New Day, il 3 maggio a \"Raw\", e poi contro Elias e Jaxson Ryker. Il 18 luglio, a \"Money in the Bank\", Styles e Omos mantennero le cinture di coppia contro i Viking Raiders. Due settimane dopo, a \"Raw\", nella rivincita titolata di \"Money in the Bank\", Styles e Omos trionfarono nuovamente sui Viking Raiders. Il 21 agosto, a \"SummerSlam\", Styles e Omos persero le cinture contro gli RK-Bro dopo 133 giorni di regno. Il 21 ottobre, a \"Crown Jewel\", Styles e Omos affrontarono gli RK-Bro per le cinture di coppia di \"Raw\" ma vennero sconfitti. Il 21 novembre, a \"Survivor Series\", Styles prese parte ad una Battle Royal dedicata a The Rock ma venne eliminato. Successivamente, dopo aver perso contro Dominik e Rey Mysterio, Omos si ribell\u00f2 a Styles dopo che questi lo aveva attaccato, segnando la fine della loro alleanza. Nel successivo match tra i due, a \"Raw\", ad uscirne vincitore fu Omos.\nCompetizione singola (2022\u2013presente).\nDopo essersi separato da Omos, Styles effettu\u00f2 un turn face ed inizi\u00f2 una rivalit\u00e0 con il wrestler di \"NXT\" Grayson Waller e i due ebbero numerosi confronti nei rispettivi show, fino al match tra i due, svoltosi nella puntata di \"NXT 2.0\" dell'11 gennaio, dove trionf\u00f2 Styles.\nIl 29 gennaio, alla \"Royal Rumble\", partecip\u00f2 al match omonimo entrando col numero 1 ma venne eliminato da Madcap Moss dopo aver effettuato sei eliminazioni.\nVita privata.\nAllen Jones \u00e8 sposato dal 2000 con una donna di nome Wendy, dalla quale ha avuto quattro figli: Ajay (2005), Avery (2007), Albey (2009) e Annie (2014).\nIl tatuaggio che ha sul fianco destro riporta le date di nascita dei figli e le lettere \"AJ\"."}
{"id": "295010", "revid": "287204", "url": "https://it.wikipedia.org/wiki?curid=295010", "title": "Trachycarpus", "text": "Trachycarpus \u00e8 un genere di palme della sottofamiglia Coryphoideae (trib\u00f9 Trachycarpeae) native dell'Asia, dall'Himalaya alla Cina orientale.\nDescrizione.\nSi tratta di palme a ventaglio con le foglie con un picciolo senza spine terminante in un ventaglio arrotondato di numerose foglioline. Il basamento delle foglie produce fibre persistenti che spesso d\u00e0 al tronco una caratteristica apparenza pelosa.\nTutte le specie sono dioiche, con fiori maschili e femminili portati su piante differenti, sebbene la pianta femminile possa talvolta produrre fiori maschili, permettendo cos\u00ec un'occasionale auto-impollinazione.\nTassonomia.\nIl genere comprende le seguenti specie:\nUsi.\nQuesto genere \u00e8 molto popolare presso gli appassionati di palme per la sua capacit\u00e0 di resistenza al freddo e l'adattabilit\u00e0 a climi con estati fresche. Le palme possono tollerare la neve e il gelo nei loro ambienti nativi e sono le palme pi\u00f9 rustiche tra quelle dotate di un tronco.\nLa specie pi\u00f9 comune \u00e8 \"Trachycarpus fortunei\", che \u00e8 la palma pi\u00f9 resistente al freddo, potendo tollerare anche per brevi periodi, temeperture inferiori a -20\u00a0\u00b0C: \u00e8 stata coltivata con successo nella Scozia, in Norvegia occidentale e addirittura nella penisola dell'Alaska. \u00c8 ampiamente coltivata in Gran Bretagna e Irlanda, lungo la costa atlantica della Francia, nella Svizzera meridionale e sulla costa pacifica dell'America settentrionale. In Italia \u00e8 coltivata ovunque, anche in pianura padana.\nLe fibre del tronco prodotte dalle guaine fogliari di \"Trachycarpus\" sono raccolte in Cina e altrove e sono usate per fabbricare corde molto robuste anche se rozze, scope e spazzole. Le guaine sono usate anche per rivestire i tronchi delle palme artificiali."}
{"id": "295011", "revid": "2225", "url": "https://it.wikipedia.org/wiki?curid=295011", "title": "Sud Corea", "text": ""}
{"id": "295012", "revid": "2225", "url": "https://it.wikipedia.org/wiki?curid=295012", "title": "Nord Corea", "text": ""}
{"id": "295014", "revid": "466539", "url": "https://it.wikipedia.org/wiki?curid=295014", "title": "Skagerrak", "text": "Skagerrak \u00e8 il canale naturale situato fra lo Jutland, in Danimarca, e la Norvegia e facente parte del mare del Nord.\nGeografia.\nHa forma grossomodo triangolare ed \u00e8 largo tra gli 80 e i 130\u00a0km; la profondit\u00e0 raggiunge i 700 metri in corrispondenza della fossa norvegese. Lo Skagerrak e il Kattegat (sul lato orientale della penisola dello J\u00fctland) immettono negli stretti del grande Belt e del piccolo Belt e collegano il mare del Nord con il mar Baltico.\nStoria.\nTra il 31 maggio e il 1\u00ba giugno del 1916 vi ebbe luogo la battaglia dello Jutland tra Germania e Inghilterra che fu la principale battaglia navale della prima guerra mondiale e cost\u00f2 la vita a oltre 8000 persone. Il controllo dello Skagerrak fu uno dei motivi che portarono all'invasione tedesca di Danimarca e Norvegia durante la seconda guerra mondiale.\nDal punto di vista geopolitico, \u00e8 il principale punto di uscita per la flotta baltica della Russia, passaggio forzato per uscire nell'Oceano Atlantico; riveste perci\u00f2 un'importanza fondamentale per la NATO. L'alternativa sarebbe infatti quella di sfruttare i 190 km di acque navigabili dal litorale di Kola fino al pack, per poi discendere lungo il Mare di Norvegia e superare le forche caudine del varco GIUK.\nRiserve naturali.\nNello Skagerrak si mescolano le acque del mare del Nord con quelle meno saline del mar Baltico: queste condizioni creano un habitat favorevole per numerose specie marine e ne fanno un'area molto pescosa."}
{"id": "295016", "revid": "174925", "url": "https://it.wikipedia.org/wiki?curid=295016", "title": "Godelizzazione", "text": ""}
{"id": "295017", "revid": "29863", "url": "https://it.wikipedia.org/wiki?curid=295017", "title": "Yes, Sir...I Will", "text": ""}
{"id": "295018", "revid": "574265", "url": "https://it.wikipedia.org/wiki?curid=295018", "title": "Chiave dinamometrica", "text": "La chiave dinamometrica (o torsiometrica) \u00e8 una chiave di manovra a serraggio controllato usata per il serraggio di viti, dadi e bulloni al giusto valore di coppia. Pu\u00f2 montare un cricchetto o una bussola, e pu\u00f2 contenere un meccanismo in grado di segnalare il raggiungimento del valore di coppia impostato, grazie a uno scatto, a una lancetta che indica il valore istantaneo di serraggio su una scala graduata, oppure tramite display elettronico, LED e dispositivo di vibrazione. Le unit\u00e0 di misura possono essere multiple, di solito newton per metro (N\u00b7m) nel sistema metrico, libbre forza per piede (lbf\u00b7ft) nel sistema imperiale.\n\u00c8 stata inventata da Conrad Bahr nel 1918 mentre lavorava per il New York City Water Department, ed \u00e8 stata progettata per evitare un eccessivo serraggio dei bulloni della rete idrica e dei tubi per il passaggio del vapore sotterraneo.\nLa chiave dinamometrica viene impiegata quando il serraggio \u00e8 importante per non danneggiare il filetto o per garantire l'omogeneit\u00e0 del carico in una parte meccanica tenuta in sede da pi\u00f9 viti o bulloni. Un esempio \u00e8 la testata per il motore endotermico.\nA scatto.\n\u00c8 la versione pi\u00f9 diffusa e precisa. Il valore di serraggio si imposta ruotando l'impugnatura o un'asta di manovra estraibile e si legge sul corpo della chiave oppure su un piccolo quadrante scorrevole. Talvolta la lettura \u00e8 agevolata dalla presenza di un nonio. Impostato il valore di serraggio \u00e8 di solito possibile bloccare la manopola o l'asta di manovra per evitare accidentali variazioni. Montata la bussola sull'attacco quadro si usa la chiave come un normale utensile per bussole. Il raggiungimento della coppia di serraggio impostata \u00e8 segnalato da uno scatto.\nIl meccanismo di controllo \u00e8 contenuto nell'impugnatura della chiave ed \u00e8 in sostanza costituito da una robusta molla il cui precarico ad opera della manopola o dell'asta di manovra determina il valore del serraggio; l'attacco quadro ove s'innesta la bussola \u00e8 impedito nella rotazione da un dente mantenuto in posizione da una sferetta che insiste sulla testa della molla. Quando si raggiunge il valore di serraggio impostato la sferetta si abbassa per cedevolezza della molla di contrasto e il dente disinnesca l'attacco quadro che viene cos\u00ec liberato e si avverte il caratteristico scatto. Per riarmare il meccanismo si deve ruotare un poco all'indietro la chiave. Alcune versioni si riarmano in automatico.\nUn accorgimento importante \u00e8 quello di non lasciare la molla caricata quando si \u00e8 finito di usarla, perch\u00e9 ci\u00f2 a lungo andare pu\u00f2 snervare la molla e quindi falsare la coppia di serraggio, perci\u00f2 \u00e8 importante scaricare completamente la molla prima di riporre la chiave.\nA quadrante.\nVersione molto diffusa in America, anche detta \"a lancetta\", \u00e8 meno precisa della precedente. Nella sua forma pi\u00f9 essenziale \u00e8 composta da due barre di metallo parallele di cui la prima, pi\u00f9 robusta, unisce l'impugnatura alla testa ove si trova l'attacco quadro, la seconda \u00e8 connessa alla testa ma \u00e8 libera all'estremit\u00e0 opposta e svolge ruolo di lancetta sopra una scala graduata. La coppia motrice viene esercitata dalla prima barra impiegata come normale utensile di manovra per bussole, che si flette sotto l'azione della forza applicata mentre la seconda barra resta dritta poich\u00e9 non collegata all'impugnatura. La flessione viene letta su una scala graduata ove la seconda barra svolge ruolo di lancetta. \u00c8 compito dell'operatore interrompere il serraggio quando legge sulla scala il valore desiderato, quindi questo tipo di chiave \u00e8 inutilizzabile quando non \u00e8 possibile osservare il quadrante ed \u00e8 soggetto all'errore di parallasse tipico degli strumenti a lancetta.\nEsistono varianti a barra singola e scala rotonda con lancetta controllata da un meccanismo interno alla chiave e pi\u00f9 preciso rispetto alla versione a doppia barra. Da qualche anno si sono diffuse le versioni digitali che leggono la coppia motrice grazie a una cella di carico contenuta nella testa e visualizzano il dato su un piccolo visore a cristalli liquidi posto sull'impugnatura; a serraggio raggiunto si ode un segnale acustico (\"beep\").\nChiavi dinamometriche digitali / elettroniche.\nCon le chiavi dinamometriche digitali/elettroniche, la misurazione avviene tramite uno o pi\u00f9 estensimetri fissato sul tubo della chiave. Il segnale generato dal trasduttore viene convertito nell'unit\u00e0 di coppia richiesta (es. N\u00b7m o lbf\u00b7ft) e visualizzato sul display. \u00c8 possibile memorizzare un numero di giunti diversi (con la parametrizzazione dei valori di coppia e angolo). I valori target e quelli reali vengono visualizzati durante il processo di serraggio. Le chiavi pi\u00f9 moderne oltre al display sono dotate di LED, cicalino e vibrazione per avvisare l'operatore del corretto valore di coppia / angolo. Questa generazione di chiavi dinamometriche pu\u00f2 memorizzare tutte le misurazioni effettuate in una memoria interna e trasferirle a eventuali software/database remoti. Un'applicazione popolare di questo tipo di chiave dinamometrica \u00e8 per la tracciabilit\u00e0 dei dati e produzione a prova di errore. La precisione di lettura arriva a 0.5 % del valore misurato, per la coppia, e di un grado sul giro per l'angolo.\nGli strumenti pi\u00f9 moderni sono programmabili da sistemi esterni, via cavo oppure via radio. Si interfacciano con database e sistemi di produzione e vengono utilizzate in tutti quegli ambiti dove \u00e8 necessaria la tracciabilit\u00e0 dei dati e un processo a prova di errore. Tutte le informazioni raccolte dalle chiavi dinamometriche sono analizzate dal software di controllo che genera analisi e reportistica. Un esempio tipico sono le aziende nel settore automotive, aeronautico/aerospaziale, treni, o industriale. \nChiavi a scatto con lettura della coppia e angolo (meccatroniche).\nL'applicazione della coppia si effettua nello stesso modo di una chiave dinamometrica a scatto ma, allo stesso tempo, la coppia viene misurata come lettura digitale (coppia di scatto e/o coppia finale) come con una chiave dinamometrica elettronica. Si tratta quindi di una combinazione tra elettronica e meccanica. Tutte le misure vengono trasferite e documentate tramite trasmissione dati wireless. In genere, l'utente sa di aver raggiunto l'impostazione di coppia desiderata quando la chiave emette un segnale acustico e accende un LED."}
{"id": "295026", "revid": "410660", "url": "https://it.wikipedia.org/wiki?curid=295026", "title": "Modigliani (film)", "text": ""}
{"id": "295031", "revid": "729019", "url": "https://it.wikipedia.org/wiki?curid=295031", "title": "Philippe Bernat-Salles", "text": "Biografia.\nEsordiente in campionato con il Pau, ebbe un breve intermezzo al Bordeaux-B\u00e8gles prima di tornare al club pirenaico, dove vinse una Coppa di Francia nel 1997.\nDebutt\u00f2 in Nazionale nel corso del \"test\" di fine anno del 1992 contro l' e prese parte a tutti tornei del Cinque e Sei Nazioni dal 1993 al 2001 a eccezione del 1997.\nVinse il Cinque Nazioni 1998 con il Grande Slam e fece parte della squadra che, alla in Galles, giunse fino alla finale, perdendo poi contro l'.\nPassato al Biarritz, si laure\u00f2 con esso campione di Francia del 2002, un anno dopo avere disputato il suo ultimo incontro internazionale, nel Sei Nazioni 2001 contro l'.\nLasciato il club basco nel 2005, trascorse una stagione nel Capbreton, club di quarta divisione francese.\nDopo il ritiro ha iniziato la collaborazione con Canal + per i cui programmi sportivi commenta gli incontri di rugby.\nAppassionato di automobilismo, ha annunciato la sua partecipazione al Rally Dakar del 2009, in partenza da Buenos Aires, in coppia con il suo ex compagno di Nazionale Christian Califano."}
{"id": "295035", "revid": "767487", "url": "https://it.wikipedia.org/wiki?curid=295035", "title": "Mr. Vendetta", "text": "Mr. Vendetta (\ubcf5\uc218\ub294 \ub098\uc758 \uac83, \"Boksuneun naui geot\") \u00e8 un film del 2002 diretto da Park Chan-wook.\nCon questa pellicola ha inizio la cosiddetta \"trilogia della vendetta\", portata avanti con il pluripremiato \"Old Boy\" nel 2003 e conclusa da \"Lady Vendetta\" nel 2005.\nTrama.\nRyu \u00e8 un giovane sordomuto che ha una sorella gravemente malata: la ragazza soffre molto e per sopravvivere necessiterebbe di un trapianto di rene. \u00c8 stata inserita in lista d'attesa, ma l'organo (anche ammesso che arrivi in tempo) pi\u00f9 le spese di intervento costerebbero comunque una somma fuori dalla portata del ragazzo, che lavora come saldatore in una fabbrica. Per rimediare il denaro, Ryu decide di licenziarsi e chiedere la liquidazione. Purtroppo scopre che la somma ottenuta non \u00e8 comunque sufficiente a coprire le spese mediche, cos\u00ec decide di rivolgersi a dei trafficanti di organi, che operano abusivamente in un capannone abbandonato: questi ultimi promettono, in cambio della somma della liquidazione, di espiantargli un rene e di consegnargliene uno compatibile con il sangue della sorella. Purtroppo il giovane viene truffato: dopo l'intervento, si risveglia abbandonato a se stesso, dolorante e senza un rene, ma dei trafficanti non c'\u00e8 traccia.\nCos\u00ec, senza soldi n\u00e9 rene, Ryu, disperato, si confida con la sua ragazza e vicina Yeong-mi, la quale prima va su tutte le furie e poi idea un piano: rapire la figlia di Park Dong-jin, l'ex datore di lavoro del giovane, al fine di ottenere un riscatto da poter usare per l'operazione della sorella. L'ex capo di Ryu \u00e8 un uomo molto ricco, freddo ed indifferente al dolore altrui: ad esempio, un giorno mentre sta tornando a casa in auto con la famiglia, di fronte a un uomo che lo ferma e lo supplica di ridargli il posto di lavoro, Park Dong-jin non si scompone, nemmeno quando l'ex dipendente, disperato, comincia ad infierire su se stesso infliggendosi ferite. Successivamente l'ex impiegato, in preda alla disperazione, uccider\u00e0 se stesso e la propria famiglia, avvelenando la cena con veleno per topi.\nDopo qualche iniziale titubanza, Ryu e Yeong-mi attuano il rapimento della figlia di Park Dong-jin (la quale si trova molto bene con loro) e inviano poi una foto della bambina al padre con la richiesta del riscatto. Quando la sorella di Ryu scopre che, per causa sua, il fratello non solo ha perso il lavoro, ma anche un rene, decide di suicidarsi. Il giovane, alla vista della sorella morta, si dispera e decide di andare a seppellirla vicino al letto di un fiume. Purtroppo, mentre la sta seppellendo, la bambina, rimasta in auto priva di sorveglianza, si addentra nelle acque per raggiungerlo e annega. Un disabile, che assiste alla scena, impossibilitato a salvare la bambina, cerca di avvertire Ryu, ma questi non se ne accorge, essendo sordomuto, e quando si rende conto di quanto \u00e8 successo \u00e8 troppo tardi e cos\u00ec fugge.\nPark Dong-jin, una volta ricevuta dalla polizia la notizia del ritrovamento del corpo di sua figlia e della causa di morte, si dispera e diventa folle di rabbia: vende la fabbrica (sua ragione di vita) dopo aver scoperto, grazie a un indizio nella foto del riscatto, che sono stati Ryu e Yeong-mi a rapire la bambina e parte in cerca di vendetta. Sul luogo dove \u00e8 stata ritrovata la figlia, l'uomo trova il corpo della sorella di Ryu. Intanto questi e Yeong-mi si vendicano dei trafficanti di organi: il giovane riesce a rintracciare l'organizzazione, che opera in un altro capannone, e massacra i membri uno ad uno, rimanendo ferito. Park Dong-jin trova l'appartamento di Ryu, dove cattura Yeong-mi e la tortura per farsi dire dov'\u00e8 il ragazzo; la giovane si rifiuta di rispondergli e lo minaccia, rivelando di far parte di un gruppo terroristico anarchico e affermando che, se lei morir\u00e0, l'organizzazione di cui fa parte trover\u00e0 il suo assassino per vendicarla. Ma l'uomo non le crede e la uccide brutalmente.\nGrazie alla propria astuzia Park Dong-jin, dopo aver braccato Ryu, riesce a catturarlo mediante una trappola. L'uomo, deciso ad avere la propria vendetta, conduce il giovane, legato, al fiume dov'\u00e8 morta sua figlia, entra nelle acque con lui e, dicendogli che \u00e8 incapace di perdonarlo, gli taglia i tendini d'Achille: non potendo pi\u00f9 reggersi in piedi, Ryu cade sott'acqua e muore per annegamento. Quando Park Dong-jin, stremato, esce dal fiume per tornare alla propria auto, ne arriva un'altra, da cui scendono degli uomini armati: fanno parte dell'organizzazione terroristica nominata da Yeong-mi e, proprio come la ragazza aveva promesso, hanno rintracciato il suo assassino e lo uccidono."}
{"id": "295036", "revid": "2225", "url": "https://it.wikipedia.org/wiki?curid=295036", "title": "Sympathy for Mr. Vengeance", "text": ""}
{"id": "295040", "revid": "80598", "url": "https://it.wikipedia.org/wiki?curid=295040", "title": "Miura", "text": ""}
{"id": "295044", "revid": "782495", "url": "https://it.wikipedia.org/wiki?curid=295044", "title": "Chimica delle interfasi", "text": "La chimica delle interfasi \u00e8 una branca della chimica fisica che si occupa della trattazione termodinamica della tensione superficiale e interfacciale di liquidi e solidi puri e delle relative miscele tra gas, liquidi e solidi. Inoltre viene caratterizzata, sia dal punto di vista termodinamico che da quello cinetico, la formazione di film su substrati liquidi.\nDefinizione di interfaccia.\nUn'interfaccia \u00e8 una superficie di confine tra due fasi differenti, come ad esempio un liquido e un solido in esso immiscibile, oppure due liquidi immiscibili, oppure un liquido e un gas in esso insolubile. \nI fenomeni che si svolgono all'interfaccia influenzano la fisica del sistema in esame tanto pi\u00f9 quanto maggiore \u00e8 il rapporto superficie/volume. Lo studio delle interfacce \u00e8 quindi fondamentale nei sistemi ad alto rapporto superficie/volume, come i colloidi. \nIn genere le interfacce possono essere considerate sferiche o piane (inoltre le interfacce piane possono essere considerate come delle interfacce sferiche con un raggio di curvatura finito o infinito).\nAd esempio le gocce d'olio sull'insalata possono essere considerate sferiche, mentre l'interfaccia aria-acqua nell'acqua di un bicchiere \u00e8 essenzialmente piatta.\nUna propriet\u00e0 caratteristica delle interfacce \u00e8 la tensione superficiale, che rende conto delle forze agenti sulle superfici dell'interfaccia.\nLe interfacce possono inoltre causare vari fenomeni ottici, come la rifrazione. Le lenti ottiche sono un esempio di applicazione pratica delle leggi dell'ottica all'interfaccia vetro-aria.\nGeneralit\u00e0.\nLa chimica delle interfasi \u00e8 lo studio dei fenomeni chimici che si verificano all'interfaccia di due fasi, ad esempio tra un gas (come l'aria) e un solido, oppure tra un liquido e un solido.\nLa ricerca sulla chimica delle interfasi \u00e8 strettamente legata alla \"funzionalizzazione\" di una superficie, tecnica che mira a modificare la composizione superficiale di una superficie incorporando elementi o gruppi funzionali che modificano le propriet\u00e0 della superficie o dell'interfaccia stessa.\nLo studio e l'analisi della struttura e delle propriet\u00e0 di una superficie interfasica coinvolge tecniche d'analisi fisiche e chimiche.\nTale studio, avviato tra gli altri da Irving Langmuir verso il 1920, si \u00e8 sviluppato con l'avvento dei microscopi elettronici a scansione e dei microscopi elettronici a effetto tunnel. A Langmuir si deve anche l'equazione (detta appunto \"equazione di Langmuir\") che viene usata per modellare l'adsorbimento di uno strato monoatomico, laddove tutti i siti di adsorbimento abbiano la stessa affinit\u00e0 per la superficie adsorbita. \nLa chimica delle interfasi si interessa essenzialmente allo studio dei seguenti fenomeni: \nIl doppio strato elettrico.\nIl doppio strato elettrico (in inglese \"electric double-layer\") consiste in una struttura che si origina all'interfaccia solido-liquido, in corrispondenza della quale si instaura un trasferimento di carica elettrica.\nIl solido \u00e8 costituito dall'elettrodo, mentre il liquido \u00e8 rappresentato dall'elettrolita.\nIl trasferimento di carica avviene a seguito dell'interazione tra la superficie del solido e gli ioni presenti nel liquido.\nAssorbimento: la teoria dei due film.\nCreata nel 1920 da Whitman e Lewis, questa teoria afferma che:\n\u00c8 possibile considerare due situazioni teoriche:\nQueste schematizzazioni servono perch\u00e9 si hanno riscontri pratici in fase di dimensionamento delle apparecchiature.\nPu\u00f2 essere preso come riferimento il film liquido, analizzando i comportamenti diffusionali di una specie che va dalla fase gassosa a quella liquida in corrispondenza del film liquido.\nNel film c'\u00e8 solo diffusione e immaginiamo di avere un gas (gas 1). Prendiamo due esempi:\nEsempio: assorbimento di ossigeno in acqua con l'ipotesi di film sottile.\nIl film sottile \u00e8 un'ipotesi di lavoro che prevede che il comportamento diffusionale del gas formula_1 (ossigeno per esempio) avvenga in condizioni stazionarie. Questo film \u00e8 cos\u00ec piccolo che facilmente si raggiungono condizioni di stazionariet\u00e0 per quanto concerne il trasporto di materia. \nPer poter descrivere in modo quantitativo il moto diffusionale della specie formula_1 indichiamo: \nLa concentrazione formula_3 sar\u00e0 in equilibrio con formula_13\nvale la relazione formula_14 (legge di Henry)\nCi interessa capire come dall'interfaccia l'ossigeno che ha concentrazione formula_15 si muove per diffusione, cio\u00e8 bisogna individuare il profilo di concentrazione dell'ossigeno nel film. \nBisogna esprimere matematicamente come l'ossigeno (il gas formula_1) si sposta dall'interfaccia verso la massa liquida per diffusione molecolare. L'ossigeno si sposter\u00e0 e la sua concentrazione varier\u00e0 punto per punto dentro il film perch\u00e9 la parte omogenea non \u00e8 stata ancora raggiunta.\nPer descrivere come si sposta individuo un volume di controllo dove posso applicare degli strumenti che conosco per descriver in modo quantitativo il fenomeno. \nLa concentrazione dell'ossigeno varia punto per punto e bisogna eseguire un bilancio materiale. Si deve individuare un volume infinitesimo di spessore formula_17 e una coordinata formula_18, lungo il film, sulla quale avviene il trasporto diffusionale e scrivere un bilancio materiale di tipo microscopico sul volume infinitesimo. \nL'equazione differenziale che governa il fenomeno \u00e8 data da:\nformula_19\nSi tratta evidentemente di una semplificazione della Legge di Fick.\nLe relative condizioni al contorno sono:\nStiamo dicendo che formula_15 sar\u00e0 il valore di concentrazione della specie formula_1 che sar\u00e0 costante all'interno della massa della fase liquida sulla base dell'ipotesi di perfetta omogeneit\u00e0.\nRisolvendo il sistema alle derivate parziali dato dall'equazione alle derivate parziali rappresentata dalla seconda legge di Fick e dalle sue condizioni al contorno associate, si perviene alla determinazione del flusso di materia istantaneo per \"z = 0\" (cio\u00e8 il flusso in corrispondenza dell'interfaccia gas-liquido):\nA questo punto bisogna mediare lungo l'intervallo di tempo tra \"t = 0\" e \"t = texp\" per ricavare il flusso di materia mediato nel tempo:"}
{"id": "295046", "revid": "125877727", "url": "https://it.wikipedia.org/wiki?curid=295046", "title": "The Marshall Mathers LP", "text": "The Marshall Mathers LP \u00e8 il terzo album in studio del rapper statunitense Eminem, pubblicato il 23 maggio 2000 dalla Aftermath Entertainment e dalla Interscope Records.\nIl disco vendette pi\u00f9 di copie nella prima settimana solo negli Stati Uniti d'America, meritandosi cos\u00ec un posto nel \"Guinness Book of World Records\" come album rap dalle vendite pi\u00f9 veloci di sempre. Nel 2001 vinse un Grammy Award al miglior album rap e ottenne una candidatura come album dell'anno. \"The Marshall Mathers LP\" venne inoltre certificato disco di diamante in madrepatria, avendo venduto oltre 10 milioni di copie. Nel 2005 ha venduto oltre 20 milioni di copie in tutto il mondo, mentre nel 2018 conta oltre 36 milioni di copie vendute in tutto il mondo, divenendo l'album hip hop con pi\u00f9 vendite di sempre.\nConsiderato da molti critici come il capolavoro di Eminem, \"The Marshall Mathers LP\" \u00e8 stato valutato come uno dei migliori album rap di tutti i tempi da riviste musicali come \"Rolling Stone\",\"Time\", e \"XXL\". \"Rolling Stone\" ha messo l'album al settimo posto tra quelli pi\u00f9 importanti del decennio. L'album \u00e8 inoltre alla posizione 302 nella lista dei \"500 Greatest Albums of All Time\" ancora secondo \"Rolling Stone\". Nel 2010 la Rhapsody gli d\u00e0 la prima posizione nella lista dei \"10 migliori album di rappers bianchi\".\nNel 2011 viene premiato come album di diamante insieme a \"The Eminem Show\" e proprio insieme a quest'ultimo \u00e8 considerato \"l'album simbolo\" di Eminem.\nDescrizione.\nLe canzoni sono state tutte scritte ad Amsterdam (Paesi Bassi), dove Dr. Dre permise ad Eminem di fare un provino al telefono. Solo il primo singolo \"The Real Slim Shady\" fu scritto negli Stati Uniti d'America. Ad una settimana dalla sua uscita vendette 1,76 milioni di copie, diventando il disco con la vendita pi\u00f9 rapida di sempre.\nL'album \u00e8 composto da 18 tracce. I temi pi\u00f9 trattati sono lo stress vissuto dall'artista per l'accanimento inevitabile di fan (\"Stan\"), la sua inguaribile scontentezza nel mondo che lo circonda (\"The Way I Am\"), l'odio marcato nei confronti della madre (\"Kill You\") e della moglie, artefice del tradimento che successivamente porter\u00e0 alla rottura del loro matrimonio (\"Kim\"), la presa di coscienza del lato negativo del successo e l'accanimento contro le boy/girl-bands (\"The Real Slim Shady\", \"Marshall Mathers\"). Il disco contiene anche diversi pezzi pi\u00f9 \"party\", ed altri che si configurano come veri racconti di vita allo sbando, senza rimpianti n\u00e9 pentimenti.\nI singoli che hanno portato al successo quest'album sono \"The Real Slim Shady\", \"The Way I Am\" e \"Stan\". Di \"The Way I Am\" esiste anche una versione rap metal, eseguita insieme a Marilyn Manson e remixata da Danny Lohner. Questo remix \u00e8 inoltre disponibile in alcune edizioni limitate del disco. La traccia \"Criminal\" ha lo stesso inizio di \"Still Don't Give a Fuck\", contenuta nell'album precedente, \"The Slim Shady LP\".\n\"The Marshall Mathers LP\" venne pubblicato sia in versione \"Clean\" (ovvero \"pulita\", quindi censurata), che in versione originale (\"Dirty\"), sebbene i testi siano censurati in parte anche nella versione esplicita dell'album. Alcune canzoni vennero censurate a causa delle critiche ricevute ai tempi della pubblicazione. Su molte copie, i 25 secondi del \"Public Service Announcement\" vennero cancellati da due secondi di silenzio prima dell'inizio dell'album, sebbene in altre copie vennero lasciati intatti. Un'ultima censura si ebbe per la canzone \"Kim\", che, a causa dei contenuti violenti contro la moglie, venne sostituita da una canzone basata sul tema musicale di \"South Park\" \"The Kids\", anch'esso facente riferimenti all'uso di droghe.\nContenuto.\nCome suggerisce il titolo dell'album, \"The Marshall Mathers LP\" \u00e8 un album pi\u00f9 serio e personale di quello precedente, \"The Slim Shady LP\", dove predomina la figura dell'alter-ego \"Slim Shady\". Il rapper, in gran parte dell'album, affronta il rapporto con l'ascesa alla fama e attacca chi aveva criticato il suo primo album. Altro tema ricorrente \u00e8 il rapporto con la sua famiglia, in particolar modo quello con sua madre e la sua ex-moglie Kim Mathers.\nTesti.\n\"The Marshall Mathers LP\" \u00e8 pi\u00f9 introspettivo e i testi vertono meno sulla figura di \"Slim Shady\". Le canzoni riguardano le lotte dell'infanzia e i problemi familiari di Eminem, in cui \u00e8 fortemente coinvolta la madre (in \"Marshall Mathers\"), la relazione tempestosa con sua moglie (in \"Kim\"), il suo rapporto con l'essere una superstar e le aspettative (in \"Stan\" e in \"I'm Back\"), il suo ritorno sulla scena musicale e la sua influenza su di essa (in \"Remember Me?\" e in \"Bitch Please II\"), l'abuso di droga (in \"Under the Influence\" e in \"Drug Ballad\"), la presa di coscienza del lato negativo del successo e l'accanimento contro le boy/girl-band (in \"The Real Slim Shady\" e in \"Marshall Mathers\"), la sua influenza sui giovani e sulla societ\u00e0 statunitense in genere (in \"The Way I Am\" e in \"Who Knew\") e infine le reazioni nonch\u00e9 risposte alla critica circa i suoi temi volgari e molto cupi (in \"Criminal\" e in \"Kill You\".)\nPer tutto lo scorrere delle tracce musicali, l'ascoltatore si ritrova davanti ad un mix di tematiche cupe e controverse, ma anche a storie di vita. Nonostante la grande quantit\u00e0 di polemiche, i testi dell'album vennero ben accolti dalla critica e dalla comunit\u00e0 hip hop, molti dei quali sottolinearono l'energia verbale di Eminem nonch\u00e9 i \"densi\" modelli di rime. Successivamente a questo album, Eminem continuer\u00e0 a rispondere alla critica con costanza nei suoi testi.\nL'album contiene diversi campionamenti e riferimenti. Contiene alcune righe \"mimate\" dall'album di Eric B. &amp; Rakim, \"Paid in Full\". Infatti, il ritornello di \"The Way I Am\" riassembla in chiave \"eminemiana\" il ritornello di \"As the Rhyme Goes On\", e le prime due righe del terzo verso di \"I'm Back\" sono basate sul testo di \"My Melody\". In \"Marshall Mathers\", Eminem parodizza la canzone \"Summer Girls\" degli LFO dicendo: \"New Kids on the Block sucked a lotta dick, boy-girl groups make me sick\"; mentre nella versione degli LFO recita: \"New Kids on the Block had a bunch of hits, Chinese food makes me sick\".\nNella traccia \"Kim\" si pu\u00f2 sentire il rapper che simula un pesante litigio con la moglie, Kim appunto, alla quale poi al finale della canzone taglia la gola per poi nasconderla nel bagagliaio della sua macchina; tutto ci\u00f2 rappresenta un ideale prequel di \"'97 Bonnie &amp; Clyde\" contenuta nel disco precedente.\n\"Stan\" \u00e8 il terzo singolo del rapper estratto da questo album. La canzone narra di un fan, Stan, che scrive al suo idolo, il quale per\u00f2 non sembra considerarlo, anche perch\u00e9 non riceve le sue lettere. Alla fine Stan morir\u00e0 per un incidente di auto dovuto alla follia sopraggiunta a causa della sua ossessione. Il ritornello campiona parte del testo di \"Thank You\" di Dido, lanciata proprio da questo singolo.\nAccoglienza.\nSu \"Metacritic\" l'album ha ottenuto un punteggio pari a 78/100 basato su 21 recensioni. \u00c8 ritenuto il miglior disco del rapper, uno dei migliori album hip hop di sempre e ha infranto nuovi record di vendita per un album rap. L'album gli vale due Grammy (album rap dell'anno e brano rap dell'anno per \"The Real Slim Shady\") e la candidatura ai Grammy Awards 2001 nella categoria album dell'anno."}
{"id": "295048", "revid": "363629", "url": "https://it.wikipedia.org/wiki?curid=295048", "title": "Pulsiossimetro", "text": "Il pulsiossimetro (o pulsossimetro), chiamato anche o ossimetro o saturimetro, \u00e8 un'apparecchiatura medica che permette di misurare in maniera non invasiva la saturazione dell'emoglobina nel sangue.\nSi basa sulla tecnologia sviluppata da Takuo Aoyagi nel 1974 per l'azienda giapponese Nihon Kohden. \nNon consente di stabilire quale sia la molecola a cui \u00e8 legata l'emoglobina, ma solo la percentuale di emoglobina legata. Di norma l'emoglobina lega l'ossigeno, per cui si pu\u00f2 ottenere una stima della quantit\u00e0 di ossigeno presente nel sangue.\nQuesto strumento permette di visualizzare la saturazione, la frequenza cardiaca e l'intensit\u00e0 della pulsazione. Alcuni modelli permettono anche di vedere il tracciato dell'andamento della pulsazione (curva pletismografica), registrare un periodo di misurazione e avere porte di comunicazione USB o infrarossi.\nDescrizione.\nIn genere \u00e8 formato da una sonda che effettua la misurazione e da un'unit\u00e0 che calcola e visualizza il risultato della misurazione. Alcuni modelli pi\u00f9 recenti presentano sonda unit\u00e0 di calcolo in un'unica struttura, diminuendo gli ingombri.\nLa sonda di un normale pulsiossimetro \u00e8 costituita da una \"pinza\" che in genere viene applicata all'ultima falange di un dito del paziente o ad altre appendici, ad esempio al lobo dell'orecchio. \nLa sonda \u00e8 collegata con l'unit\u00e0 di calcolo che visualizza la misura tramite un monitor, di solito a cristalli liquidi.\nPrincipi di funzionamento.\nLa sonda \u00e8 composta da due diodi e una fotocellula. La luce emessa dai diodi nel campo del rosso e dell'infrarosso attraversa la cute e la circolazione del paziente e viene ricevuta dalla fotocellula.\nL'emoglobina legata assorbe la luce in determinate lunghezze d\u2019onda; conoscendo la quantit\u00e0 di luce iniziale e quella finale, l'apparecchiatura \u00e8 in grado di calcolare la saturazione dell'ossigeno nel paziente, indicata con l'abbreviazione SpO2.\nGli ossimetri ottici si basano sui diversi spettri di assorbimento dell'Hb (emoglobina non legata) e dell'HbO2 (emoglobina legata all'ossigeno o ossiemoglobina), differenza che \u00e8 anche alla base del diverso colore tra sangue arterioso e venoso. \nSi utilizzano almeno due lunghezze d'onda: la prima nel rosso attorno a 660\u00a0nm e la seconda nell'infrarosso tra 805 e 1000\u00a0nm. Il punto isosbestico dell'Hb e dell'HbO2 \u00e8 uguale a 805\u00a0nm, per cui questa lunghezza d'onda (detta \u201cisosbestica\u201d) \u00e8 utilizzata come riferimento.\nNell'ossimetria a riflessione la luce diffusa all'indietro dal campione (\"backscattering\") \u00e8 campionata a due diverse lunghezze d'onda (\u03bb1 e \u03bb2) e la saturazione dell'ossigeno viene stimata dalla seguente relazione empirica:\ndove:\nInvece nell'ossimetria a trasmissione si analizza la luce che attraversa il campione, definendo la densit\u00e0 ottica (assorbanza) come:\ne applicando la legge di Beer al campione di sostanza si ha:\ndove: \nEffettuando misure di densit\u00e0 a due diverse lunghezze d'onda (\u03bb1 e \u03bb2), le concentrazioni di emoglobina e di ossiemoglobina (C(Hb) e C(HbO2)) possono essere determinate come incognite di un sistema di due equazioni lineari in cui sono noti i coefficienti di assorbimento h alle diverse lunghezze d'onda (h(\u03bb1,HbO2), h(\u03bb2,HbO2), h(\u03bb1,Hb), h(\u03bb2,Hb)) e la lunghezza L del cammino ottico:\nUna volta ricavate le concentrazioni C(Hb) e C(HbO2), la saturazione dell'ossigeno, comunque, pu\u00f2 essere calcolata senza conoscere l'esatto valore di L, il quale si semplifica, essendo presente sia al numeratore sia al denominatore della frazione:\nNella pratica, questi strumenti, allo scopo di velocizzare i tempi di esecuzione, non effettuano un calcolo vero e proprio ma utilizzano una tabella di associazione.{\\det\\begin{pmatrix}h(\\lambda_1,Hb) &amp; h(\\lambda_1, HbO_2) \\\\ h(\\lambda_2,Hb)&amp;h(\\lambda_2, HbO_2)\\end{pmatrix}}&lt;/math&gt;\ne, analogamente: \nUna volta ricavate le concentrazioni C(Hb) e C(HbO2) , per come \u00e8 definita la saturazione, si ha: \nUtilizzo e applicazioni.\nIn genere la sonda si applica in una zona pervasa da una circolazione superficiale, come il dito di una mano o il lobo di un orecchio, questo perch\u00e9 una circolazione posta troppo in \"profondit\u00e0\" non pu\u00f2 essere raggiunta e attraversata dai fasci di luce e quindi la misurazione non pu\u00f2 essere effettuata.\nA ogni battito cardiaco \u00e8 possibile visualizzare la saturazione dell'ossigeno, la frequenza e l'intensit\u00e0 del polso del paziente.\nL'utilizzo \u00e8 libero; di solito viene utilizzato sia da personale sanitario (medici e infermieri) sia da personale non sanitario addetto al soccorso. Il suo utilizzo \u00e8 previsto sia nei reparti ospedalieri sia sui mezzi di soccorso in quanto \u00e8 un dispositivo non invasivo, cio\u00e8 non \u00e8 necessario penetrare nei tessuti del paziente, ed \u00e8 precoce nel riconoscere l'ipossia rispetto alle condizioni di cianosi, permettendo una diagnosi di desaturazione dell'ossigeno prima dell'insorgere di gravi complicanze.\nLimitazioni d'uso.\nL'utilizzo in condizioni non ottimali pu\u00f2 portare a errori di lettura che possono falsare i risultati visualizzati. In particolare:"}
{"id": "295049", "revid": "78273", "url": "https://it.wikipedia.org/wiki?curid=295049", "title": "Ossimetro", "text": ""}
{"id": "295051", "revid": "125828673", "url": "https://it.wikipedia.org/wiki?curid=295051", "title": "Sindrome da fatica cronica", "text": "La sindrome da fatica cronica (in inglese Chronic Fatigue Syndrome, sigla CFS) o encefalomielite mialgica (Myalgic Encephalomyelitis - ME), infine denominata dai CDC con la sigla composita ME/CFS, \u00e8 una malattia multifattoriale che viene descritta da un rapporto dell'Institute of Medicine (IOM) pubblicato nel febbraio 2015 come una \u00abmalattia sistemica, complessa, cronica e grave\u00bb, caratterizzata da una profonda debolezza, mal funzionamento del sistema nervoso autonomo, disfunzioni cognitive, alterazioni del sonno, disautonomia ed Intolleranza Ortostatica, dolore e debolezza muscolare, talvolta c\u2019\u00e8 gastroparesi (Sindrome da Gastroparesi) ed altri sintomi, che sono peggiorati da uno sforzo di qualsiasi tipo.\nCon esplicito riferimento al rapporto dello IOM, i Centers for Disease Control and Prevention \"(\"CDC) hanno aggiornato la propria scheda della malattia in data 3 luglio 2017, unificando la CFS con la ME sotto la definizione di ME/CFS (Encefalomielite mialgica/sindrome da fatica cronica), preferendola a quella proposta dallo IOM di Malattia da intolleranza sistemica allo sforzo (Systemic exertion intolerance disease - SEID). Essa viene indicata come malattia seria, di lungo periodo che colpisce molti apparati dell'organismo, riducendo o impedendo le normali attivit\u00e0 dei pazienti, talvolta confinandoli a letto. I sintomi principali indicati dai CDC sono: fatica severa, disturbi del sonno, peggioramento dei sintomi a seguito di sforzi (malessere post-esercizio, \"post-exertional malaise,\" PEM), a cui possono aggiungersi dolore e problemi di concentrazione e di equilibrio.\nGi\u00e0 in precedenza i CDC e i Criteri di Consenso Internazionale avevano riconosciuto la ME/CFS come una malattia devastante e complessa caratterizzata da una fatica schiacciante, malfunzionamento del sistema nervoso autonomo, neurologico-cognitive, neuroendocrine e immunitarie, con una miriade di sintomi che non vengono migliorati dal riposo e che possono peggiorare dopo l'attivit\u00e0 fisica o uno sforzo mentale, comportando una riduzione sostanziale del livello di attivit\u00e0 dei pazienti rispetto a quello che potevano sostenere prima di ammalarsi.\nLa nuova dizione di ME/CFS evita di confondere questa malattia con la semplice stanchezza cronica, che \u00e8 solo un sintomo comune a molte altre patologie, o con la Stanchezza cronica idiopatica (ICF) che si riferisce alla stanchezza cronica non spiegata dal punto di vista medico, della durata di almeno 6 mesi, che non soddisfa i criteri per la ME/CFS.\nLa ME/CFS colpisce in prevalenza il genere femminile e la popolazione giovane-adulta non anziana e pu\u00f2 colpire anche bambini e adolescenti.\nIl National Institute for Health Research del Regno Unito indica che nei soggetti affetti da \"long COVID\" la ME/CFS \u00e8 una delle sindromi frequenti, analogamente a quanto dichiarato dal Prof. Anthony Fauci a partire gi\u00e0 da luglio 2020.\nTra i pazienti di ME/CFS si osserva un aumento significativo della mortalit\u00e0 per tutte le cause e in particolare per cause cardiovascolari.\nPer quanto riguarda lo stato fisico, psichico e sociale dei pazienti, una ricerca europea ha dimostrato che i pazienti di ME/CFS patiscono una qualit\u00e0 della vita correlata alla salute peggiore rispetto ai malati di molte gravi patologie pi\u00f9 conosciute. Anche il gi\u00e0 citato rapporto dello IOM rileva nei pazienti ME/CFS, con e senza comorbidit\u00e0, punteggi dei parametri di vitalit\u00e0 fisici e mentali (VT - MOS SF-36) costantemente molto pi\u00f9 bassi rispetto ai controlli sani e ai pazienti con altre malattie croniche.\nMolti pazienti lottano con i sintomi per anni prima di ricevere una corretta diagnosi.\nSecondo il succitato rapporto dello IOM molti operatori sanitari sono stati a lungo scettici circa la gravit\u00e0 della CFS/ME, scambiandola erroneamente con disturbi psicologici o psicosomatici. L'assenza di particolari segni esteriori pu\u00f2 infatti indurre i clinici a confonderla con sindromi d'ansia o depressione, con cui la malattia condivide alcune caratteristiche biologiche, pur essendo una patologia completamente distinta e indipendente. Da qui la sollecitazione dello IOM e dei CDC a formare e informare sempre pi\u00f9 i sanitari sulla ME/CFS come una grave malattia biologica che richiede diagnosi e cure adeguate e tempestive.\nQueste raccomandazioni valgono tanto pi\u00f9 in Italia, dove la malattia non \u00e8 tuttora riconosciuta, salvo eccezioni, nonostante il continuo impegno di informazione e sensibilizzazione da parte delle Associazioni dei malati.\nNel 2019 la Regione Veneto ha presentato una Proposta di legge nazionale di iniziativa regionale per il \"Riconoscimento della sindrome da fatica cronica (CFS) quale malattia invalidante che d\u00e0 diritto all'esenzione dalla partecipazione alla spesa sanitaria\".\nNel dicembre 2020, un rapporto del gruppo di lavoro socioeconomico della Rete europea sulla ME/CFS (EUROMENE) ha concluso che l'incredulit\u00e0 e la mancanza di conoscenza e comprensione della ME/CFS sono diffuse tra i medici di base e che i ritardi diagnostici che ne derivano costituiscono un fattore di rischio per malattie gravi e prolungate e rendono problematici i tentativi di determinarne la prevalenza e quindi l'impatto economico.\nDefinizioni e linee guida.\nSecondo il rapporto dell'IOM del 2015, per la diagnosi di CFS il paziente deve presentare da almeno 6 mesi una profonda fatica, con una riduzione significativa delle proprie funzionalit\u00e0, un malessere post esercizio (PEM) che aumenta dopo qualunque sforzo fisico, intellettivo o emozionale, sonno non ristoratore e almeno uno dei due seguenti disturbi: disfunzioni cognitive e/o intolleranza ortostatica. Il CDC ha adeguato la propria definizione allo IOM inserendo come sintomo primario, insieme a fatica e disturbi del sonno, anche l'intolleranza allo sforzo.\nNegli corso degli anni si erano succedute numerose definizioni e linee guida per la malattia, tra cui le Linee guida Canadesi e i Criteri Internazionali di Consenso del 2011, di cui sono disponibili anche delle traduzioni autorizzate in Italiano. Secondo questi criteri, tuttora utilizzati da centri di eccellenza internazionali come lo Charit\u00e9 Fatigue Centrum dell'Ospedale universitario della Charit\u00e9 di Berlino, la definizione operativa di caso clinico di ME/CFS richiede la presenza dei seguenti sintomi:\nSu queste basi, nel 2014 sono state redatte anche delle linee guida italiane a cura dell'AGENAS.\nIn precedenza ci si atteneva alla definizione di CFS del 1994 (Fukuda) che richiede che vi sia un grave affaticamento cronico per 6 o pi\u00f9 mesi consecutivi non legato a uno sforzo in corso o ad altre condizioni mediche associate a fatica, che la fatica interferisca significativamente con le attivit\u00e0 quotidiane e il lavoro e che nei 6 o pi\u00f9 mesi consecutivi siano apparsi e persistiti o si siano pi\u00f9 volte ripresentati 4 o pi\u00f9 dei seguenti sintomi: sonno non ristoratore, malessere post-sforzo che dura pi\u00f9 di 24 ore, una significativa compromissione della memoria a breve termine o della concentrazione, dolore muscolare, dolore alle articolazioni senza gonfiore o rossore, mal di testa di tipo o gravit\u00e0 insoliti, linfoadenopatia del collo o dell'ascella, un mal di gola frequente o ricorrente.\nLe pubblicazioni in tutto il mondo confermano e attestano robuste evidenze scientifiche che qualificano la malattia come biologica e non psicologica. Lo IOM stesso ha respinto l'idea che si tratti di una malattia psichiatrica.\nLa pubblicazione nel febbraio 2015 del gi\u00e0 citato documento dello IOM, che raccomandava nuovi criteri diagnostici e un nuovo nome (SEID) per la CFS/ME, ha dato nuovo slancio all'impegno sulla CFS, a livello universitario e anche economico, con un notevole incremento degli sforzi negli USA e altrove e un forte impulso alla ricerca e alle pubblicazioni in materia da parte della comunit\u00e0 scientifica internazionale, scatenando una sorta di competizione nella raccolta fondi e nella ricerca di biomarcatori oggettivi.\nDescrizione.\nLa malattia presenta una gamma di anormalit\u00e0 neurologiche, immunologiche, del sistema endocrino. Ogni individuo reagisce in modo diverso alla malattia e pu\u00f2 sviluppare un alto numero di sintomi tra i seguenti: astenia e debolezza, sia generalizzata, che in zone specifiche, particolarmente negli arti inferiori; sonno non ristoratore; disturbi della memoria e della concentrazione; faringite; dolori o gonfiore delle ghiandole linfonodali cervicali e ascellari; dolori muscolari e delle articolazioni, senza infiammazione o con rigonfiamento delle stesse; cefalee; insoergenza di nuove allergie e intolleranze; parestesie; acufeni; neuropatie; problemi di equilibrio; disturbi respiratori, fiato corto, apnee notturne; tachicardia; sinusite; crampi e spasmi; atassia; tremore; fascicolazioni; mioclonia; vampe, sudorazione e rubescenze; febbre intermittente; vista offuscata; dispepsia, aumento di peso, problemi intestinali; problemi ginecologici e urologici; ansia; confusione; insofferenza al caldo, al freddo, all'umidit\u00e0, ai rumori, alla luce, agli odori.\nUna revisione sistematica e una meta-analisi australiana hanno recentemente dimostrato che i pazienti ME/CFS hanno la regolazione cardiaca autonomica alterata rispetto ai controlli sani e che queste alterazioni dei parametri della frequenza cardiaca possono essere sintomatiche della condizione.\nLa malattia pu\u00f2 comparire o esacerbarsi (spesso temporaneamente) dopo qualunque infezione, anche solo influenzale, e talvolta in comorbilit\u00e0 con la fibromialgia.La CFS pu\u00f2 gravemente compromettere la capacit\u00e0 dei pazienti di condurre una vita normale.\nMolte persone con CFS hanno difficolt\u00e0 a completare le attivit\u00e0 quotidiane e almeno un quarto di esse \u00e8 stata obbligata a letto per tempi prolungati a causa della malattia. La malattia pu\u00f2 quindi avere ricadute sociali importanti per quanto riguarda il mondo del lavoro o delle attivit\u00e0 professionali in generale, dato che pu\u00f2 indurre ad assenza dal posto di lavoro o al vero e proprio isolamento sociale.\nLa ME/CFS si pu\u00f2 intendere anche come una cronicizzazione della Sindrome da fatica post-virale (PVFS dall'inglese \"post-viral fatigue syndrome)\", quando la condizione prosegue molto tempo dopo la negativizzazione di una malattia infettiva.\nGradi di severit\u00e0.\nSecondo il National Institute for Health and Care Excellence (NICE) e il Royal College of General Practitioners (RCGP) i sintomi fisici della ME/CFS possono essere disabilitanti quanto quelli di patologie croniche come la sclerosi multipla, il lupus eritematoso sistemico, l'artrite reumatoide e l'insufficienza cardiaca congestizia. Altre ricerche mostrano che le persone con ME/CFS ottengono un punteggio complessivo inferiore nei test di qualit\u00e0 della vita correlata alla salute rispetto alla maggior parte delle altre condizioni croniche.\nLe linee guida NICE per la ME/CFS descrivono tre livelli di gravit\u00e0:\nAnche nella sua forma cosiddetta pi\u00f9 lieve, la ME/CFS pu\u00f2 avere un impatto significativo sulla qualit\u00e0 della vita di un individuo. Una mancanza di comprensione e consapevolezza sulla ME/CFS fa s\u00ec che i pazienti possano affrontare incredulit\u00e0 e persino discriminazione da parte di amici, familiari, professionisti sanitari e sociali e datori di lavoro.\nEpidemiologia.\nLa malattia colpisce prevalentemente gli adulti, con un'et\u00e0 massima di insorgenza compresa tra 20 e 45 anni con un rapporto femmine / maschi di 3:1, ma pu\u00f2 presentarsi anche nei bambini; molto raramente si presenta la prima volta in soggetti di et\u00e0 avanzata, che invece soffrono gi\u00e0 di indebolimento a causa dell'et\u00e0.\nIl rapporto dello IOM valuta tra gli 836.000 i 2,5 milioni il numero dei malati di ME/CFS negli Stati Uniti d'America e tra i 17 e i 24 miliardi di dollari annui la ricaduta economica in termini di costi della malattia.\nLa CFS \u00e8 frequentemente associata alla fibromialgia (oltre che alla sindrome da sensibilit\u00e0 chimica multipla). Pu\u00f2 avere associazione anche con la SFB (sindrome delle fascicolazioni benigne).\nEziologia e fisiopatologia.\nClassificata dall'Organizzazione mondiale della sanit\u00e0 sotto le malattie del sistema nervoso, l'eziologia della CFS resta incerta e tuttora oggetto di studio.\nLa patogenesi della ME/CFS \u00e8 multifattoriale, sebbene nella maggior parte dei casi l'insorgenza della malattia segua un'infezione virale, anche minima, al punto che la patologia \u00e8 stata definita anche come Sindrome da fatica post virale.\nL'esposizione ad agenti virali o batterici, fattori genetici e ambientali, intossicazioni chimiche o farmacologiche, anomalie del microbiota umano intestinale, ipotensione neuro-mediata e ipotensione ortostatica, traumi fisici, scheletrici e muscolari, possono scatenare l'attivazione o concorrere all'insorgenza della ME/CFS.\nNon esistendo ancora marcatori biologici ed esami specifici universalmente acclarati, la CFS \u00e8 stata a lungo difficile da identificare come un'entit\u00e0 nosografica singola e alcuni ricercatori la consideravano come un termine ombrello per una grande variet\u00e0 di malattie sottostanti, comprendenti infezioni virali e molte altre patologie associate a danni neurologici o mitocondriali, risultanti in insufficiente produzione di energia o disfunzioni autoimmuni.\nSeppure i meccanismi fisiopatologici non siano tuttora chiari, il modello neuro-immuno-endocrinologico dei pazienti CFS raccolto da vari studi indica inequivocabilmente che questi tre pilastri possano essere il punto chiave per comprendere la complessit\u00e0 della malattia, focalizzando in particolare il ruolo dell'infiammazione e dell'autoimmunit\u00e0.\nGran parte della comunit\u00e0 di ricerca sulla ME/CFS considera l'infiammazione come un dato di fatto. Il nome stesso assunto dai CDC, \"encefalomielite mialgica\", significa essenzialmente \"dolore muscolare correlato all'infiammazione del sistema nervoso centrale\" e molti sforzi per trovare biomarcatori diagnostici si sono concentrati su uno o pi\u00f9 aspetti della neuroinfiammazione, dalla periferia al cervello&lt;ref name=\"Neuroinflammation and Cytokines in Myalgic Encephalomyelitis/Chronic Fatigue Syndrome (ME/CFS): A Critical Review of Research Methods|rivista=Frontiers in Neurology\"&gt;&lt;/ref&gt;.\nNel 2019 le revisioni sistematiche di numerose ricerche hanno confermato una funzione citotossica coerente delle cellule natural killer compromesse (NK) e l'attivazione di diverse citochine, tra cui un fattore di necrosi tumorale significativamente elevato, fornendo la certezza di una componente infiammatoria, sebbene non necessariamente primaria, nella CFS.\nAlcuni ricercatori indicano possibili fattori scatenanti l'infiammazione che non coinvolgono l'autoimmunit\u00e0, ma i meccanismi autoimmuni possono certamente essere collegati alla ME/CFS almeno in un sottogruppo di pazienti.\nAl contempo la ricerca sulla CFS si sta concentrando sulla microbiologia e sul ruolo della permeabilit\u00e0, della disbiosi e del microbiota intestinali.\nClinicamente non \u00e8 stato ancora identificato un fattore di rischio significativo, sebbene siano state proposte diverse ipotesi.\nInfezioni, infiammazione e autoimmunit\u00e0.\n\u00c8 stato spesso sottolineato il ruolo delle infezioni nell'attivazione della malattia. I dati attuali non supportano la presenza di un processo infettivo nel mantenimento della malattia, ma solo nel suo scatenamento e per questo, sebbene la malattia insorga per lo pi\u00f9 a seguito di un'infezione, la CFS/ME non \u00e8 una malattia infettiva.\nUno dei risultati pi\u00f9 consistenti nelle persone a cui \u00e8 stata diagnosticata la malattia \u00e8 la scarsa funzionalit\u00e0 delle dette cellule dei linfociti NK, a differenza degli altri linfociti. La riduzione di questa funzione \u00e8 correlata con la gravit\u00e0 della malattia.\nIn altre parole, la CFS \u00e8 associata ad una risposta immunologica abnorme e ad anomalie neuroendocrine, riducenti la funzione dei linfociti \"natural killer\".\nIn persone predisposte, alcuni patogeni (per esempio virus di Epstein-Barr, \"Rotavirus\", \"Citomegalovirus\", l'agente della malattia di Lyme \"Borrelia\", \"Leishmania\", \"Streptococcus pyogenes\", virus influenzale, \"Campylobacter jejuni\" e \"Aggregatibacter actinomycetemcomitans\", principale agente della parodontite) possono innescare un'attivazione infiammatoria e immunitaria con l'attivit\u00e0 degli anticorpi rivolta contro il sistema nervoso ed endocrino e contro le fibre muscolari, provocando una cascata di problemi e di sintomi.\nAnalogamente, anche alterazioni immunitarie come l'immunosoppressione o l'attivazione cronica del sistema immunitario possono, in persone predisposte, contribuire all'insorgenza di sintomi di CFS.\nDiversi studi considerano lo stress ossidativo e nitrosativo associato a bassi livelli di antiossidanti di pazienti, suggerendo che la ME/CFS, indipendentemente dal fattore scatenante, sia una patologia immuno-infiammatoria. Un recente studio pubblicato su \"Metabolic Brain Disease\" ha proposto un modello di sviluppo e progressione della malattia, partendo dalla considerazione del ruolo post-infezione dei pattern molecolari associati al danno e dello sviluppo di infiammazioni croniche, stress ossidativo e nitrosativo in individui geneticamente predisposti. Le conseguenze sono dettagliate, compreso il ruolo dell'aumentata permeabilit\u00e0 intestinale e della traslocazione di antigeni commensali nella circolazione e lo sviluppo di disautonomia, neuroinfiammazione e anomalie neurocognitive e di neuroimaging. L'aumento dei livelli di tale stress e il passaggio alla sottoregolazione immunitaria e metabolica sono descritti in relazione all'avvento di ipernitrosilazione, ridotta prestazione mitocondriale, immunosoppressione, ibernazione cellulare, tolleranza alle endotossine.\nUna ricerca del 2018 ha dimostrato che la stimolazione di neuropeptidi e citochine dei mastociti e della microglia pu\u00f2 provocare un'infiammazione focale nell'ipotalamo e nell'amigdala, spiegando la maggior parte dei sintomi nella ME/CFS e nell'ASD.\nLe persone con diagnosi acclarata mostrano un maggiore stress ossidativo che \u00e8 generato da una ridotta risposta immunitaria antiossidante e maggiore quantit\u00e0 di interleuchina 10 e toll-like receptor 4. Molte di queste risposte immunitarie sono correlate con il sintomo di malessere post-esercizio.\nUna ricerca ha rilevato che i pazienti ME, rispetto a pazienti con sintomi d'ansia o depressione di origine psichiatrica, hanno livelli pi\u00f9 elevati di due proteine immunitarie specializzate, chiamate citochine, che promuovono l'infiammazione,nello specifico interleuchina-1 e fattore di necrosi tumorale-alfa. Hanno anche trovato livelli elevati di neopterina, che \u00e8 un indicatore dell'attivit\u00e0 immunitaria pro-infiammatoria.\nSebbene il coinvolgimento del sistema immunitario nella patogenesi della CFS sia ormai certo, ulteriori ricerche sono necessarie per chiarire l'interazione tra sistema nervoso centrale, sistema immunitario e fattori genetici.\n\u00c8 stato ipotizzato anche un collegamento occasionale con la celiachia.\nUna ricerca italiana prevede anche la CFS come evoluzione, spontanea o dovuta a fattori esterni come trattamenti a base di L-triptofano o cambiamenti nella dieta, della mialgia eosinofilica, cio\u00e8 il dolore muscolare causato dall'aumento dei globuli bianchi eosinofili nel sangue (eosinofilia), solitamente dovuto a reazioni autoimmuni come, specialmente, le allergie gravi.\nAnomalie nei globuli bianchi di questo tipo, addetti ad esempio a degradare l'istamina emessa dai basofili che provoca le reazioni allergiche, con incrementi nel numero, e nel livello della proteina cationica e della proteina X rilasciate, con altre manifestazioni multisistemiche (esofagite, gastroenterite, polmonite eosinofiliche), sono state altrimenti osservate in passato da ricercatori italiani e in seguito di altri paesi, in alcuni pazienti affetti da allergie e CFS.\nSecondo una ricerca di scienziati cinesi del 2015, l'atopia, ovvero la predisposizione a sviluppare allergie, e le manifestazioni autoimmuni sono associate ad una maggiore incidenza della CFS, mentre nei pazienti si ritrova anche una quantit\u00e0 maggiore di istamina.\nL'Universit\u00e0 Australiana di Griffith ha annunciato una scoperta che potrebbe aiutare a illuminare le cause della malattia, avendo individuato un nuovo recettore del sistema immunitario, importante per il movimento del calcio all'interno delle cellule, che risulterebbe significativamente ridotto nei pazienti con CFS/ME, come accade nei pazienti con tetania normocalcemica a livello dei canali del calcio.\nSistema dopaminergico.\nNei pazienti con fibromialgia o con sindrome da fatica cronica alcuni studi hanno rilevato una diminuzione di dopamina nel SNC (come avviene nella substantia nigra nei casi di malattia di Parkinson).\nAnomalie fisiche ed endocrine.\nDiversi studi hanno evidenziato che i pazienti hanno indicatori pi\u00f9 critici nei test da sforzo cardiopolmonare, anche a 24 ore di distanza, specie nei test di ventilazione. Questi risultati sembrano essere specifici per la CFS e fornire prove oggettive per la ridotta capacit\u00e0 di recuperare dallo sforzo comunemente riportata dai pazienti.\nUn numero consistente di anomalie nell'asse ipotalamo-ipofisi-surrene (HPA) \u00e8 stato evidenziato nei pazienti con CFS, ed esse possono includere ipocortisolismo mite (variazione diurna del cortisolo), un feedback negativo maggiore del cortisolo, ipoparatiroidismo leggero, carenza di vitamina D, talvolta un disordine iper-serotoninergico (questo sarebbe in contrasto con la depressione e l'ansia di molti pazienti, effetto invece di bassi livelli di serotonina). Gli esperti sono divisi sul fatto che i livelli di serotonina siano alti o bassi nelle persone con sindrome da stanchezza cronica. Alcuni studi mostrano che il problema nella ME/CFS potrebbe risiedere in una bassa attivit\u00e0 del recettore della serotonina, pur essendocene in abbondanza. Uno studio pi\u00f9 recente suggerisce una possibile reazione autoimmune alla serotonina.\nNon \u00e8 chiaro se questi disturbi svolgano un ruolo primario nella patogenesi della CFS o abbiano solo un ruolo secondario nell'esacerbare o perpetuare i sintomi nel corso della malattia.\nMiopatie, neuropatie e metabolismo.\nLa CFS \u00e8 stata associata anche alle neuropatie, alle malattie metaboliche o alle miopatie mitocondriali e canalopatie, in particolare a quelle acquisite (gruppo comprendente la sindrome di Isaacs e altre patologie con sintomatologia simile quali la miastenia gravis e la sindrome di Lambert-Eaton) ma anche alcune disfunzioni congenite causanti intolleranza all'esercizio fisico.\nIl coinvolgimento dei mitocondri, osservato anche in alcuni casi di fibromialgia, spiegherebbe la vasta gamma dei sintomi in quanto gli organelli che fungono da centrali energetiche si trovano in tutte le cellule del corpo, non solo nelle fibre nervose e muscolari. In particolare si \u00e8 notata una scarsit\u00e0 di produzione di ATP e un aumento di acido lattico durante l'esercizio fisico, maggiore che negli individui sani, e una disfunzione nella produzione di ribonuclease L, enzima collegato all'interferone naturale e allo smaltimento delle molecole di RNA; il meccanismo di quest'ultima disfunzione sarebbe simile a quello che causa la fatica nei malati di cancro, seppur con diversa origine.\nNell'agosto 2016 la National Academy of Science ha pubblicato una ricerca dell'University of California di San Diego che indica che, nonostante le diverse forme di CFS e i diversi fattori scatenanti, la risposta metabolica cellulare \u00e8 la stessa in tutti i pazienti ed \u00e8 simile allo \u201cstato Dauer\u201d che si osserva in alcuni organismi e che entra in gioco quando stress ambientali innescano un rallentamento del metabolismo per consentire la sopravvivenza in condizioni che altrimenti potrebbero causare la morte delle cellule.\nAgenti tossici e alterazioni mitocondriali\nLa CFS viene altres\u00ec indagata come malattia ambientale. In questo ambito una ricerca italo-russa ha evidenziato varianti genetiche specifiche per i pazienti di Fibromialgia e CFS connesse alla mediazione dell'ossido d'azoto, varianti gi\u00e0 indicate come possibile spiegazione a casi di sensibilit\u00e0 chimica multipla in precedenti studi americani.\nLe ricerche compiute in ambito civile e militare inerenti alla sindrome della guerra del Golfo - che di fatto si manifesta in forma di CFS, fibromialgia, sindrome dell'intestino irritabile, dispepsia funzionale o altri disordini funzionali dell'apparato gastroenterico - evidenziano possibili compromissioni di tipo mitocondriale e chimico-tossicologico.\nDiverse ipotesi coinvolgono un'intossicazione cronica o esposizione prolungata a livelli molto bassi e difficili da individuare, di sostanze pericolose, quali metalli pesanti (cadmio, piombo, mercurio degli amalgami dentali, arsenico, alluminio, ecc.), insetticidi, pesticidi e altri prodotti contenenti organofosfati, radiazioni ionizzanti a basso livello (es. uranio impoverito, o incidenti nucleari apparentemente lontani ma con possibile fallout radioattivo secondario a grande distanza e/o contaminazioni del cibo) o armi chimiche.\nResta difficile stabilire il ruolo dei mitocondri nei meccanismi patogenetici di ME/CFS a causa delle incongruenze tra gli studi.\nDiagnosi.\nNon esiste ancora alcun marcatore biologico o test di laboratorio universalmente acclarato che identifichi con certezza la sindrome o le patologie affini, per cui la diagnosi \u00e8 spesso tuttora sintomatica e differenziale.\nNel 2015 lo IOM nel suo rapporto sulla CFS ha definito nuove caratterizzazioni diagnostiche, recepirte dai CDC. Un operatore sanitario pu\u00f2 fare la diagnosi di ME/CFS sulla base di un'accurata anamnesi e di un esame fisico, risultati di test di laboratorio e valutazione di altre malattie correlate alla fatica con un work-up mirato. Le condizioni di comorbidit\u00e0 sono spesso presenti e possono includere: disturbi del sonno, sindrome dell'intestino irritabile, fibromialgia, depressione o ansia. La presenza di queste condizioni non esclude la diagnosi di ME/CFS.\nIn seguito, varie ipotesi di potenziali marcatori della CFS sono state avanzate negli Stati Uniti - a livello plasmatico, cerebrospinale, microbiologico - ma anche in Australia, nel Regno Unito, in Canada e in Giappone.\nStudi di neuroimaging e analisi di marcatori del sangue, metabolismo energetico e funzione mitocondriale, hanno rivelato molte anomalie biologiche oggettive, ma nessuno di questi \u201cbiomarcatori\u201d ha ancora un tasso di falsi negativi e falsi positivi sufficientemente basso da costituire un test diagnostico. Agli esami non risultano solitamente alterazioni di marcatori normali, come il CPK, e all'elettromiografia non sono presenti segni estesi di denervazione, al massimo di sofferenza muscolare, talvolta correlata o autonoma (dovuta a cause meccaniche come l'ernia del disco). In certi casi vengono eseguiti risonanza magnetica o biopsia muscolare per escludere miopatie come la distrofia muscolare o la sclerosi multipla alla cui sintomatologia la CFS viene spesso associata.\nNel febbraio 2017 una ricerca americana ha fornito una prova neurofisiologica oggettiva del fenomeno del malessere post-sforzo\nNello stesso anno, facendo riferimento al notevole impatto sociale ed economico della ME/CFS, la rete EUROMENE di ricercatori e medici europei ha istituito un database di ricerca sui biomarcatori attivi in Europa chiamato progetto ME/CFS EUROMENE Biomarker Landscape.\nNel 2019 una revisione sistematica di Harvard sui potenziali sistemi diagnostici ha concluso che: i meccanismi biologici delle citochine e le innumerevoli fonti di potenziale varianza nella loro misurazione, rendono improbabile che venga mai scoperto un profilo diagnostico di citochine coerente e replicabile; la PET \u00e8 un'opzione promettente per gli studi futuri sulla neuroinfiammazione; al momento la MRS, sebbene meno informativa, rappresenta un'opzione preferibile, pi\u00f9 ampiamente disponibile, meno invasiva e meno costosa.\nNel 2020 revisioni sistematiche degli studi di neuroimaging sulla ME/CFS hanno osservato il reclutamento aggiuntivo di un'area cerebrale aggiuntiva durante compiti cognitivi e anomalie nel tronco cerebrale, suggerendo un accoppiamento neurovascolare anormale nella ME/CFS e un'interruzione diffusa della rete del sistema nervoso autonomo, inclusi cambiamenti morfologici, anomalie della materia bianca e aberrazioni nella connettivit\u00e0 funzionale. Tuttavia, questi risultati non sono coerenti tra gli studi e le origini di queste anomalie rimangono sconosciute.\nDiagnosi differenziale.\nPer presupporre una diagnosi di fatica cronica \u00e8 necessario escludere altre possibili cause:\nComorbilit\u00e0.\nLa CFS pu\u00f2 essere associata alle seguenti patologie:\nTrattamento.\nLa CFS \u00e8 una malattia cronica idiopatica che viene spesso definita \"senza cura\".\nTuttavia vi sono vari trattamenti che sembrano aver dato miglioramenti pi\u00f9 o meno significativi nei pazienti di CFS.\nI professori Hornig e Montoya, i quali hanno ricevuto entrambi finanziamenti dal National institue of Health per identificare i sottogruppi della CFS, ritengono che debbano esserci terapie differenziate a seconda del tipo di CFS, citando espressamente come possibili alternative di trattamento terapeutico: antibiotici, antivirali, l'immunoterapia, trattamenti probiotici o la terapia di sostituzione dei lipidi di membrana.\nL'immunomodulatore Rintatolimod \u00e8 un agonista TLR3 selettivo, che ha dimostrato attivit\u00e0 clinica per la ME / CFS in studi clinici di fase II e di fase III in doppio cieco, controllati con placebo, randomizzati, multi-sito. Ha il primato di essere stato il primo farmaco approvato per la ME/CFS, tuttavia la sua efficacia \u00e8 controversa. Lo studio clinico di Fase III ha ipotizzato una rilevanza diretta dei risultati anche per i pazienti guariti clinicamente da COVID-19 e privi di SARS-CoV-2 rilevabile.\nStudi randomizzati in Norvegia hanno suggerito un beneficio clinico utilizzando l'anticorpo monoclonale anti-CD20 rituximab.\nUn approccio che ha mostrato risultati apprezzabili passa attraverso la cura della permeabilit\u00e0 intestinale e della disbiosi.\nLa batterioterapia ha mostrato risultati persino pi\u00f9 incoraggianti del tradizionale approccio farmacologico, ma in molti Paesi, tra cui l'Italia, non \u00e8 autorizzata per questa patologia.\nAltre applicazioni terapeutiche utilizzate sono l'ossigenoterapia iperbarica, l'ozonoterapia e l'agopuntura.\nSul piano nutraceutico, comunemente vengono usati integratori come vitamina D, magnesio, potassio, ribosio, curcumina, coenzima Q10, acetilcarnitina.\nUna recente ricerca reviewed ha dimostrato l'efficacia dei flavonoidi naturali luteolina e tetrametossiluteolina (il principio attivo del timo) nell'inibire i processi infiammatori del cervello nella ME/CFS.\nFarmaci anti-sintomatici, come antidolorifici e antinfiammatori, stimolanti contro la difficolt\u00e0 di concentrazione e l'astenia, antidepressivi e miorilassanti, antistaminici, vengono spesso utilizzati per contrastare i sintomi pi\u00f9 invalidanti.\nIl ruolo del riposo non \u00e8 derogabile. La revisione delle proprie abitudini, la \"taratura\" e pianificazione delle attivit\u00e0 in funzione delle proprie risorse energetiche, prevedendo sempre adeguati tempi di riposo e recupero tra un'attivit\u00e0 e l'altra, consentir\u00e0 ai pazienti di conservare un certo controllo sulla propria vita e operativit\u00e0, senza subire tracolli e disfatte totali.\nUn'attivit\u00e0 fisica lieve pu\u00f2 aiutare a migliorare l'umore e la resistenza muscolare, ma evitando qualunque sforzo relativamente alle proprie energie disponibili, per evitare di esacerbare i sintomi della malattia (PEM). Trattamenti fisioterapici sono sconsigliati.\nSu pazienti con sclerosi multipla e insufficienza venosa cronica cerebrospinale il trattamento di angioplastica vascolare ha mostrato miglioramenti significativi di alcuni aspetti clinico-funzionali della sindrome da fatica cronica.\nLa psicoterapia pu\u00f2 infine sostenere i pazienti nel superare le difficolt\u00e0 psicologiche legate alla condizione fisica.\nPrognosi.\nPer quanto riguarda l'aspettativa di vita, negli Stati Uniti i pazienti di ME/CFS hanno un rischio di mortalit\u00e0 precoce significativamente maggiore per tutte le cause (55,9 anni contro 73,5 anni) e per cause cardiovascolari (M = 58,8 anni contro 77,7 anni).\nNello stesso studio \u00e8 stata anche osservata una differenza direzionale nell'et\u00e0 di morte per suicidio (41,3 anni contro 47,4 anni) e cancro (66,3 anni contro 71,1 anni), che non raggiungeva tuttavia un grado di significativit\u00e0 statistica sufficiente. nel Regno Unito si stima che il tasso di suicidio tra i pazienti affetti da ME/CFS possa essere pari a circa sette volte quello della popolazione sana.\nAnche la prognosi del recupero funzionale \u00e8 considerata sfavorevole, dato che solo una minoranza dei pazienti torna ai livelli di funzionamento pre-morbosi, con una stima mediana del 5%.\nLa maggior parte dei pazienti mantiene un grado di disabilit\u00e0 significativo. Tuttavia, si stima un miglioramento sostanziale in circa il 40% dei pazienti, e la prognosi negli adolescenti \u00e8 considerata migliore rispetto agli adulti.\nTuttavia, a causa dell'eterogeneit\u00e0 della metodologia quanto alla definizione del caso, alla durata del follow-up, e ai criteri di valutazione del grado di recupero, la prognosi stimata della ME/CFS \u00e8 variabile e incerta. Un problema metodologico notevole riguarda la discrepanza tra la percezione soggettiva del decorso della malattia da parte dei pazienti, la sintomatologia presentata, e le misure oggettive del loro grado di recupero funzionale:Alcuni dei giovani adulti hanno valutato la loro salute come \"buona\" sebbene la quantit\u00e0 di attivit\u00e0 che potevano svolgere era minima. Si erano cos\u00ec abituati al loro livello di prestazioni che lo accettavano come la loro nuova normalit\u00e0. Sfortunatamente molti di loro, pur descrivendo la loro salute come buona, non erano in grado di lavorare a tempo pieno o di svolgere altri compiti.Questo indica che i pazienti \"guariti\" non abbiano in realt\u00e0 recuperato il loro livello di salute premorboso, ma si sono semplicemente adattati ai sintomi. Risultati simili sono stati riportati da Reyes et al., che hanno notato che \"tutti i pazienti, compresi quelli che hanno riferito il recupero, hanno affermato di continuare ad avere alcuni sintomi che definiscono la CFS\". Sankey et al. hanno osservato che il miglioramento riportato dai pazienti \u201csu domande specifiche, contrasta notevolmente con il numero di sintomi che stavano ancora sperimentando. [\u2026] Sebbene 21 pazienti (il 75%) si considerassero completamente guariti, descrivevano una persistenza di sintomi di affaticamento, mal di testa, depressione e disturbi del sonno\".\nStoria.\nMalattie da affaticamento senza causa precisa o chiara erano gi\u00e0 descritte nel XIX secolo e venivano normalmente ricomprese sotto la dizione di nevrastenia o neurastenia (termine coniato nel 1869), ossia astenia ritenuta un tempo di origine nervosa e psicosomatica. Se ne occup\u00f2 anche il celebre psichiatra e neurologo svizzero-tedesco Otto Binswanger.\nVari disturbi correlati al sistema nervoso sono stati rilevati in seguito (come la cosiddetta \"sindrome di Los Angeles\" del 1936), ma non avevano ancora trovato una collocazione specifica nell'ambito della medicina per la difficolt\u00e0 di trovare riscontri fisiologici precisi, contro pregiudizi culturali ancora molto diffusi.\nNel 1960 lo psicologo Pierre Daco individuava il disturbo soprattutto nelle sue componenti sociali, osservando come la civilt\u00e0 industriale moderna tenda a \u00ab\" [...] moralizzare la fatica stessa, e non siamo lontani dal considerarla una riprovevole mancanza di volont\u00e0\"\u00bb; Daco dimostra come quello che \u00e8 in realt\u00e0 un disturbo fisiologico sia imputato a una mancanza di volont\u00e0 da parte della persona, ritenuta moralmente responsabile delle sue scelte e per questo condannata. Lo studioso condannava le discriminazioni sociali della patologia sul posto di lavoro e in famiglia, poich\u00e9 spesso accadeva che il malato fosse bollato come \"pigro\" proprio da coloro che, pur in buona fede, si \"sforzavano\" di aiutarlo, ottenendo per\u00f2 il risultato di farlo sentire emarginato.\nAnche oggi i pazienti di ME/CFS denunciano la frustrazione dello stigma morale associato a una malattia biologica severa, ma invisibile.\nPurtroppo l'equivoco \u00e8 stato alimentato fino ai tempi recenti da un controverso studio britannico denominato \"PACE Trial\" pubblicato su The Lancet nel 2011 e su Psychological Medicine nel 2013, successivamente contestato dalla comunit\u00e0 scientifica e dalle organizzazioni dei pazienti, anche attraverso le vie legali mediante ricorso al Freedom of Information Act, e infine qualificato come un caso esemplare di \"bad science\" che ha fuorviato milioni di pazienti. La diatriba \u00e8 proseguita per un certo periodo in aperta contrapposizione tra medici ricercatori esperti di CFS e gli psichiatri autori dello studio, sebbene il tribunale avesse respinto anche il loro ricorso in appello.\nContro i pregiudizi infondati, i CDC raccomandano oggi un maggiore sforzo di formazione e informazione dei sanitari.\nLa malattia ha ottenuto una certa notoriet\u00e0 in Italia dopo che l'ex Presidente della repubblica Francesco Cossiga dichiar\u00f2 che ne soffriva (nel suo caso assieme alla bipolare) da molti anni.\nRecentemente ha dichiarato di soffrirne il motociclista ex campione del mondo Casey Stoner\nAltro.\nOgni anno il 12 maggio ricorre la Giornata Mondiale della CFS, nell'anniversario di nascita di Florence Nightingale, fondatrice dell'assistenza infermieristica moderna, che si suppone l'abbia contratta nel suo servizio nella Guerra di Crimea."}
{"id": "295052", "revid": "599013", "url": "https://it.wikipedia.org/wiki?curid=295052", "title": "Cfs", "text": ""}
{"id": "295055", "revid": "78273", "url": "https://it.wikipedia.org/wiki?curid=295055", "title": "Chronic fatigue syndrome", "text": ""}
{"id": "295056", "revid": "466539", "url": "https://it.wikipedia.org/wiki?curid=295056", "title": "Link ed2k", "text": "I link ed2k sono un metodo per identificare in modo univoco i file condivisi della rete peer-to-peer eDonkey. Il nome ed2k \u00e8 una abbreviazione di eDonkey2000, il nome del primo client sviluppato per reti eDonkey. I link non indicano in modo esplicito un indirizzo dal quale poter prelevare il file, ma contengono tutte le informazioni necessarie per poter eseguire una ricerca del file nella rete condivisa e poter cos\u00ec individuare i client che hanno a disposizione quel file.\nData la natura dinamica delle reti \"peer-to-peer\" (P2P), un metodo per identificare risorse per questo tipo di reti deve necessariamente essere indipendente da informazioni contingenti, come gli indirizzi IP dei client della rete.\nD'altro canto per identificare un file in una rete P2P, non \u00e8 sufficiente usare il nome del file, perch\u00e9 file diversi potrebbero avere lo stesso nome e file con medesimo contenuto potrebbero avere nomi diversi. Per questa ragione un link ed2k contiene anche informazioni sul contenuto del file, come la sua dimensione e una sequenza di caratteri alfanumerici, chiamata \"checksum\", calcolata tramite la funzione di hash MD4 il cui valore dipende dal contenuto del file. \nI link ed2k permettono di trattare i file della rete eDonkey come i comuni file disponibili in Internet tramite protocolli pi\u00f9 tradizionali come FTP o HTTP. Essi possono ad esempio essere inseriti in una pagina web, e quando un utente clicca sul link, un client eDonkey, come ad esempio eMule, ricerca il file nella rete eDonkey e, se trovato, inizia il download automatico del file. Esiste una versione pi\u00f9 generica dei link ed2k, chiamata link magnet, che permette di utilizzare anche altre funzioni hash, come SHA o MD5.\nFormato del link.\nUn esempio di link ed2k \u00e8 il seguente:\n codice_1\nIl link inizia sempre con codice_2, segue poi una sequenza di campi informativi separati da una barra verticale (codice_3).\nIl primo campo indica il tipo di risorsa descritta dal link, \"file\" o \"server\"; il secondo contiene il nome del file; il terzo la sua dimensione in byte; e il quarto campo \u00e8 un valore hash calcolato tramite la funzione MD4. Se il file supera i 9.28 MB di dimensione il calcolo viene eseguito dividendo il file in sottoparti da 9.28 MB; di ognuna di queste sottoparti se ne calcola il valore hash; tutti i valori hash cos\u00ec ottenuti vengono usati per calcolare il valore hash dell'intero file. Si ottiene cos\u00ec una sequenza di 32 cifre esadecimali, rappresentanti un numero a 128 bit, che identifica il file. Considerato che con un numero a 128 bit si possono rappresentare pi\u00f9 di 3 x 1038 diversi file, la probabilit\u00e0 di una collisione, ovvero che due file abbiano lo stesso hash, \u00e8 estremamente bassa. \nLink con riferimento a un client.\nIl link ed2k pu\u00f2 anche includere un riferimento all'indirizzo IP di uno specifico client che ha a disposizione il file. Gli indirizzi dei client sono aggiunti alla fine della parte del link, ad esempio, riprendendo l'esempio precedente:\n codice_4\nTuttavia l'utilizzo di questo tipo di link \u00e8 sconsigliato in quanto un client pu\u00f2 risultare disconnesso dalla rete eDonkey o, anche se connesso, potrebbe aver cambiato il suo indirizzo IP.\nLink con codice di controllo AICH.\neMule, il client pi\u00f9 utilizzato per connettersi alla rete eDonkey, dalla versione 0.44b supporta una estensione del formato ed2k che permette di aggiungere un codice di controllo per la gestione degli errori di trasmissione. Con questo codice, chiamato hash AICH (Advanced Intelligent Corruption Handling), \u00e8 possibile realizzare un sistema che minimizza la quantit\u00e0 di dati da dover riscaricare quando i dati ricevuti risultano \"corrotti\", ovvero diversi dai dati originari. Un esempio di link di questo tipo \u00e8 il seguente:\n codice_5\nAggiungere l'hash AICH al link non \u00e8 necessario per usufruire di questo sistema avanzato di recupero degli errori. Esso infatti, se non presente nel link, verr\u00e0 scaricato automaticamente da altri client della rete. I client che non supportano questa estensione ignoreranno la relativa parte nel link.\nLink con indirizzo HTTP.\nAlcuni client eDonkey, come eDonkey2000 ed eMule (dalla versione 0.43), possono scaricare i file anche utilizzando il protocollo HTTP.\nPer permettere ai client di usufruire di questa possibilit\u00e0 \u00e8 necessario aggiungere al link ed2k l'indirizzo HTTP del file.\nUn esempio di link di questo tipo \u00e8 il seguente:\n codice_6\nIl file sul sito web non deve necessariamente avere lo stesso nome indicato nel link ed2k. Il client eDonkey2000 pu\u00f2 anche supportare indirizzi di tipo FTP.\nLink a un server.\nUn link ed2k pu\u00f2 anche essere usato per identificare un server della rete eDonkey, quest'ultimo pu\u00f2 cos\u00ec essere aggiunto nella lista dei server a disposizione di un client. Un esempio di link a un server \u00e8 il seguente:\n codice_7"}
{"id": "295067", "revid": "2184720", "url": "https://it.wikipedia.org/wiki?curid=295067", "title": "Unit\u00e0 abitativa", "text": "Per unit\u00e0 abitativa si intende il minimo spazio architettonico composto da uno o pi\u00f9 ambienti sistematicamente legati e nel loro insieme indipendenti e tali da consentire la funzione dell'abitare.\nL'unit\u00e0 abitativa corrisponde quindi alla singola abitazione, che pu\u00f2 corrispondere anche al concetto pi\u00f9 antropologico di casa.\nStoria.\nIn tutte le culture primitive l\"'unit\u00e0 abitativa\" nasce nella preistoria, \u00e8 il primo elemento che va a costituire l'ambiente costruito, cio\u00e8 quell'ambiente attrezzato dall'uomo in modificazione dell'ambiente naturale, per rendere migliore la propria qualit\u00e0 della vita e ottimizzare nel limite delle possibilit\u00e0 tecnologiche delle varie epoche le proprie attivit\u00e0.\nLa sua nascita corrisponde con la \"capanna\" e poi con la \"casa contadina\", che continuer\u00e0 ad esistere sino all'epoca contemporanea affiancandosi a tutti gli altri tipi di unit\u00e0 abitative via via createsi. A quest'ultima si aggiunge nella prima epoca storica la \"casa fortificata\" o \"reggia\" di et\u00e0 e civilt\u00e0 micenea, o il \"palazzo\" di origine e civilt\u00e0 minoica.\nCon la prima nascita dell'urbanesimo a Roma si hanno le unit\u00e0 popolari delle \"insule\", blocchi di appartamenti in affitto, contrapposte alle \"ville\" della campagna o anche cittadine.\nSi arriver\u00e0 poi ai \"castelli\" ed alle \"case torri\" medioevali, alle \"ville\" ed ai \"palazzi\" rinascimentali, espressioni diverse della residenza nobiliare, borghese o mercantile delle varie epoche.\nCon la rivoluzione industriale, che per prima si sviluppa in Inghilterra, nasce un urbanesimo sempre pi\u00f9 massiccio e si costruiscono le unit\u00e0 abitative operaie di bassissimo livello igienico e sanitario nei quartieri cosiddetti \"slums\". Il tentativo di superare urbanizzazione caotica e devastante delle citt\u00e0 attraverso delle regole razionali porta alla nascita dell'urbanistica moderna, e alla progettazione di abitazioni pi\u00f9 umane con le \"case da appartamenti\".\nIl Movimento Moderno crea il concetto di unit\u00e0 abitativa che \u00e8, oltre che architettonico anche sociologico, facendo propria la concezione della \"unit\u00e0\" come \"residenza\" (appartamenti, case a schiera ecc.) e non pi\u00f9 come \"rappresentanza\" (villa, castello, palazzo). Nascono cos\u00ec i \"quartieri residenziali\" dell'epoca moderna sino ad arrivare alle \"Unit\u00e8 d'Habitation\" di Le Corbusier, espressione pi\u00f9 compiuta di questo concetto. Qui l\"'unit\u00e0 abitativa\" \u00e8 l'elemento primario ben individuato di un insieme che, legato a servizi comuni primari, va a realizzare un pezzo di citt\u00e0 un quartiere.\nPrevalentemente al XX secolo appartengono infine le unit\u00e0 abitative \"turistiche\" come le \"case al mare\", \"le case in montagna\", i \"residence alberghieri\".\nClassificazione.\nVi possono essere vari modi per classificare le unit\u00e0 abitative; quelli pi\u00f9 comuni prevedono la distinzione per \"tipologia\", \"dimensione\", \"destinazione\", \"origine\".\nObblighi di legge.\nLe unit\u00e0 abitative, soprattutto quelle degli appartamenti dei condomini, devono rispettare delle norme atte a migliorarne l'abitabilit\u00e0 e l'efficentamento, come l'isolamento termico e l'isolamento acustico, quest'ultimo pur essendo normato dal 1997 e in vigore dall'anno successivo, nel 2018 non tutti i edifici testati hanno rispettato sul campo l'isolamento acustico."}
{"id": "295069", "revid": "6923", "url": "https://it.wikipedia.org/wiki?curid=295069", "title": "Se (poesia)", "text": "Se (in inglese If\u2014) \u00e8 una poesia del poeta inglese Joseph Rudyard Kipling scritta nel 1895, come tributo a Leander Starr Jameson. Pubblicata per la prima volta in \"Rewards and Fairies\" (1910), \u00e8 composta nella forma di un consiglio che l'autore rivolge al proprio figlio, John.\nContiene una serie di precetti e istruzioni su come comportarsi o, meglio, spiega che colui che riesca a conseguire questi comportamenti \u00e8 davvero degno di essere chiamato Uomo.\nLa poesia ha uno scopo di natura educativa ed esplicativa che la rende nella vera forma ritmico-narrativa presente anche nella traduzione italiana, un componimento pi\u00f9 che una poesia a s\u00e9, composta dall'alternarsi di A-A-D-A-D-B-C-B-C, con l'aggiunta di 3 versi nella seconda strofa rispetto alla prima e le altre due da 8 versi l'una. La consonanza A e l'assonanza E usati nella prima strofa sono usati ancora nella seconda, ripetuti, mentre nelle altre due seguenti si chiude senza alterazioni forma di 9-12-8-8 per un totale di 36 versi in 4 strofe, quindi: E-F-E-G-F-G-H-I-L-H-L-I; M-N-M-N-O-P-O; Q-R-S-R-Q-R-Q-R.\nIn sintesi si \"diventa davvero uomini\" solo quando si han parole tali da descrivere la propria libert\u00e0 e parit\u00e0 senza altro oltre la terra sotto i piedi e contro ogni proibizionismo storico o manipolazione anche delle proprie rinunce o disfatte altrui e non."}
{"id": "295070", "revid": "37900", "url": "https://it.wikipedia.org/wiki?curid=295070", "title": "Fabio Casadei Turroni", "text": "Biografia.\nAppassionato di teatro e di musica, comincia da adolescente a collaborare come attore al Teatro dell'Arca di Forl\u00ec e a studiare canto lirico, come tenore, presso il maestro Romolo Castiglioni di Rimini. Negli anni ottanta, dopo un biennio d'obiezione di coscienza presso il Centro di Handicap Gravi di Forl\u00ec, si sposta a Bologna dove si laurea in D.A.M.S. Musica e dove tuttora risiede. Attivista LGBT, nel 1993, a causa di gravi problemi di salute, interrompe l'attivit\u00e0 di cantante e d'attore per dedicarsi completamente alla pratica musicologica e, dal 2001, alla novellistica.\nOpere letterarie.\nLa sua prima opera narrativa \u00e8 il giallo/noir ambientato a Bologna, \"Moto perpetuo\" (pubblicato da \"Zoe Edizioni\").\nIn seguito pubblica \"Cosmicomiche Orgasmiche\", romanzo comico-erotico di fantascienza ispirato a Italo Calvino, e \"Angelo d'Edimburgo\", romanzo prefato da Roberto Pazzi e postfato da Sylvano Bussotti. Le sue opere letterarie sono pervase da una vivace vis polemica anticlericale secondo la tradizione dei pensatori anticlericali romagnoli: Aurelio Saffi, Ugo Bassi, Olindo Guerrini (Lorenzo Stecchetti).\nCultura Open Source.\nIl romanzo \"Cosmicomiche Orgasmiche\" \u00e8 pubblicato nel 2002 collo pseudonimo \"Tiresia\" ed \u00e8 la prima opera ufficiale della cosiddetta \"Scuola di Scrittura LGBT Bolognese\", un esperimento interessante di cluster culturale formato da un gruppo di amici scrittori, giornalisti e traduttori, le cui opere sono firmate con pseudonimo perch\u00e9 potrebbero essere state scritte da ciascuno degli autori. Ai critici vengono chieste recensioni che nascondano il nome dell'autore in favore dei quello della Scuola. Vengono programmate delle presentazioni collettive dello stesso testo. Al di l\u00e0 dei risultati artistici e delle notevoli (ma interessanti) discrepanze stilistiche tra le opere dei diversi autori, l'esperimento ha vita effimera poich\u00e9 le case editrici dei vari autori rifiutano di pubblicizzare le case rivali. N\u00e9 i critici paiono tenerne conto. Pure, rimane l'importanza dell'esempio di un'associazione culturale democratica LGBT, fondata su modello cooperativistico, che propone una serie di lavori basati sulla corresponsione di comuni ideali, di amicizia, di diversit\u00e0 accettata e rivendicata e che ricorda forse l'ideologia collettivistica del Fluxus europeo degli anni sessanta, o pi\u00f9 recentemente il successivo modello letterario Wu Ming.\nProbabilmente parte dell'enfasi da sempre posta nella sua opera sull'importanza della cultura \"Open Source\", deriva all'autore dalle tante esperienze lavorative nel mondo della cooperazione sociale e di mutuo soccorso.\nCollaborazioni Cartacee e sul web.\nCollabora col quindicinale \"MondoLibero\", colla rivista di poesia \"UnPoDiVersi\", colla rivista di studi storici \"Il pensiero mazziniano\", colla rivista \"Il libro volante\" e colle riviste LGBT \"Towanda\", \"Luimagazine\" e \"Clubbing\"; cura la rubrica mensile \"Incontro coll'autore\" sul portale www.ClubClassic.net. Sul proprio canale YouTube \u00e8 una sezione di interviste ad autori, spesso al loro esordio letterario.\nHa vinto il \"Premio internazionale dell'imprenditoria gay\" con \"Moto perpetuo\" nel 2001.\nHa vinto il secondo premio di critica letteraria \"Gianfranco Rossi\" nel 2005.\nHa vinto il primo premio \"Kriterion\" col racconto \"I gerani\" nel 2006.\nHa vinto il primo premio al concorso \"FantasticHandicap\" col racconto \"Un giorno in pretura\" nel 2006.\nMusicologo, ha collaborato tra l'altro col Maggio Musicale Fiorentino e coll'Accademia Nazionale di Santa Cecilia.\nHa composto il libretto per l'opera per voce recitante e orchestra intitolata \"Ceneraccio\", musicata da Sylvano Bussotti nel 2007. L'opera \u00e8 una libera rielaborazione da antiche fiabe norvegesi. Ha tradotto in italiano liriche di Christopher Isherwood musicate da Sylvano Bussotti.\nDal 2011 \u00e8 consulente musicale del programma televisivo \"SMS-Solo Musica e Spettacolo\"."}
{"id": "295071", "revid": "52122", "url": "https://it.wikipedia.org/wiki?curid=295071", "title": "Focke-Wulf Fw 190", "text": "Il Focke-Wulf Fw 190, noto anche come W\u00fcrger (Averla in tedesco), fu un aereo da caccia e cacciabombardiere monoposto, monomotore e monoplano ad ala bassa, sviluppato dall'azienda aeronautica tedesca Focke-Wulf Flugzeugbau GmbH negli anni trenta e impiegato dalla Luftwaffe durante il secondo conflitto mondiale. Al tempo della sua entrata in servizio, nel 1941, era a parere di alcuni autori il pi\u00f9 avanzato caccia al mondo. Pi\u00f9 veloce dello Spitfire, la sua velocit\u00e0 di imbardata era eccezionale. L'alto carico alare del caccia tedesco era la causa di uno dei suoi difetti: la tendenza ad andare in stallo senza preavviso, con conseguente rovesciamento ed entrata in vite.\nFu sottoposto a continui sviluppi e migliorie che gli permisero di restare competitivo con i pi\u00f9 moderni aerei Alleati fino alla resa della Germania, nel maggio 1945. Era considerato dai piloti, in genere, superiore all'altro principale caccia tedesco, il Messerschmitt Bf 109.\nIn decine di versioni, il Fw 190 fu costruito in 13\u00a0367 esemplari come intercettore e in 6\u00a0634 come caccia bombardiere e si distinse su tutti i fronti. Fu equipaggiato sia con motori radiali che in linea.\nStoria del progetto.\nIl Fw 190 fu sviluppato in seguito a un contratto del Reichsluftfahrtministerium (RLM) nel 1937. Kurt Tank sottopose due proposte, una con motore Daimler-Benz DB 601 12 cilindri a V rovesciata raffreddato a liquido e l'altra potenziata dal nuovissimo BMW 139 radiale 14 cilindri doppia stella raffreddato ad aria. Fu selezionato il propulsore BMW e i lavori di dettaglio iniziarono nell'estate 1938 sotto la guida dell\"'OberIng\" R. Blaser.\nIl concetto ispiratore dell'Fw 190 fu quello di realizzare un velivolo relativamente semplice con il quale affiancare nei reparti da caccia il Messerschmitt Bf 109, ma che fosse dotato di prestazioni sostanzialmente migliori a quelle del caccia della casa di Augusta.\nL'organismo tecnico dell'aeronautica tedesca aveva richiesto 640 km/h di velocit\u00e0 a 4\u00a0000 metri; questa esigenza senza precedenti richiese un estremo impegno di progettazione, volto alla contemporanea ricerca di potenza, velocit\u00e0 e compattezza.\nIl Fw 190 venne originariamente progettato attorno al motore BMW 139 dal diametro di appena 129\u00a0cm, ma capace di una potenza di ben 1\u00a0500 CV, valore che rappresentava almeno una volta e mezza la norma dei propulsori in servizio all'epoca.\nTuttavia problemi di affidabilit\u00e0 del propulsore originalmente previsto, risultato incline agli incendi, costrinsero Kurt Tank (capo progettista della Focke-Wulf) a rivedere il progetto al fine di adottare il pi\u00f9 voluminoso 14 cilindri BMW 801.\nLa sostituzione del propulsore richiese estese riprogettazioni, anche della fusoliera, a causa dello spostamento del baricentro, poich\u00e9 il nuovo propulsore era meno compatto e pi\u00f9 pesante del precedente.\nQuesto comportava una quantit\u00e0 di modifiche, incluso il rafforzamento della struttura e lo spostamento dell'abitacolo verso poppa ma risolveva anche un problema di centro di gravit\u00e0 e anche quello del disagio causato al pilota dai fumi di scarico e dal surriscaldamento causati dall'eccessiva vicinanza del BMW 801 all'abitacolo. Tuttavia anche questa nuova motorizzazione si rivel\u00f2 di difficile messa a punto; la soluzione dei problemi riscontrati si protrasse a lungo ritardando l'introduzione in linea del velivolo.\nIl primo prototipo, denominato Fw 190 V1, usc\u00ec dalla fabbrica nel maggio del 1939 e il primo volo ebbe luogo il primo giugno 1939, a Brema, al comando del \"Flugkapitan\" Hans Sander. Un secondo aereo, il Fw 190 V2, vol\u00f2 nell'ottobre 1939, armato di due mitragliatrici MG 131 da 13 millimetri e due MG 17 da 7,92\u00a0mm.\nAbbandonati il terzo e il quarto prototipo, il Fw 190 V5 con il nuovo motore (il BMW 801) fu completato all'inizio del 1940. Poco dopo - sempre nello stesso anno - all'aereo vennero montate ali pi\u00f9 ampie, di un metro pi\u00f9 lunghe delle originali, che misuravano 9,5 metri, e sebbene pi\u00f9 lento di 10\u00a0km/h, questo velivolo, denominato Fw 190 V5g, risultava pi\u00f9 maneggevole e con maggiore velocit\u00e0 in cabrata rispetto al modello precedente, indicato con la sigla Fw 190 V5k.\nI primi nove velivoli di una serie di 30 Fw 190 A-0 di pre-produzione avevano le ali originali, i restanti quelle pi\u00f9 ampie. Durante il febbraio 1941 il primo di questi aerei venne consegnato al Erprobungskommando 190 a Rechlin-Rogenthin per prove di valutazione e nel marzo dello stesso anno lo Jagdgeschwader 26 inizi\u00f2 a prepararsi per l'introduzione del nuovo caccia in servizio con la Luftwaffe. Alla fine il velivolo entr\u00f2 in linea nel 1941, e mostr\u00f2 subito le proprie potenzialit\u00e0, operando contro i caccia inglesi sulla Francia occupata.\nDall'impiego in combattimento risult\u00f2 che il Fw 190A era molto efficace quando i combattimenti si svolgevano a quote inferiori ai 7000 metri, ma al disopra, il rendimento del motore BMW 801 cominciava a diminuire. Gli interventi per ovviare a tale insufficienza iniziarono con la modifica di tre Fw 190A-1. Sul primo vennero montate ali pi\u00f9 ampie. L'abitacolo fu pressurizzato e il motore fu dotato di accrescitore di potenza, mentre gli altri due avevano ali standard ma armamento di due cannoni MG 151 da 20\u00a0mm. e due mitragliatrici MG 17. Questi prototipi non raggiunsero i risultati sperati.\nUn tentativo diverso fu il Fw 190 C, di cui alcuni esemplari furono equipaggiati con il motore Daimler-Benz DB 603 con turbocompressore Hirth 9-2281 in grandi gondole ventrali che gli valsero il soprannome di \"Kanguruh\". Ma i test rivelarono che il turbocompressore era poco affidabile e il programma fu abbandonato in favore del Focke-Wulf 190 D. Cos\u00ec, alla fine del 1943, diversi Fw 190 A-7 vennero modificati con l'installazione dei motori in linea Junkers Jumo 213A.\nLa linea del muso fu mantenuta utilizzando un radiatore anulare all'interno di una cappottatura simile a quella che copriva il motore radiale. Le modifiche riguardarono un allungamento della parte posteriore della fusoliera di 50 centimetri e un aumento della superficie dei piani di coda, per compensare la maggiore lunghezza di 60 centimetri del muso, dovuta alle maggiori dimensioni del propulsore. Da questi prototipi, denominati Fw 190 D-0, deriv\u00f2 la versione di produzione Fw 190 D-9, conosciuta popolarmente come \"190 a naso lungo\" o \"Dora 9\", armata di due cannoni MG 151 e due mitragliatrici MG 131, e un sistema di iniezione a acqua-metanolo per accrescere, in casi di emergenza, la potenza a ben 2240\u00a0CV. Nella configurazione \"D\" il caccia raggiunse forse la sua migliore espressione e fu costruito in circa 700 esemplari fino al 1945.\nLa serie F - con la quale il Fw 190 fu trasformato in caccia-bombardiere - entr\u00f2 in scena alla fine del 1942. Seguirono le macchine della serie G.\nTecnica.\nCellula.\nIl velivolo aveva una fusoliera monoscocca interamente metallica, ad esclusione dei piani di coda rivestiti in tela.\nAnche le superfici di controllo dell'ala erano quasi tutte in metallo rivestito di tela; cos\u00ec erano gli alettoni, mentre slat erano interamente metallici. Molti dei comandi di volo erano azionati da motori elettrici tanto che il velivolo era anche noto come \"il caccia elettrico\". La struttura alare, robustissima, era un pezzo unico, dal momento che entrambe le ali erano sorrette dal medesimo longherone centrale. Da una parte questo significava che se una di esse si danneggiava bisognava sostituirle entrambe, dall'altra la struttura era robustissima e di grande affidabilit\u00e0.Il pilota aveva una lastra protettiva alle spalle di 8\u00a0mm per la schiena e 12-14 per la testa; il blindovetro era invece di 50\u201355\u00a0mm frontale e 30\u00a0mm laterale.\nIl carrello d'atterraggio era a carreggiata larga con retrazione nella fusoliera. Gli pneumatici erano da ben 700 per 170\u00a0mm, necessari a reggere la considerevole mole di questo apparecchio.\nMotori.\nBMW 801.\nGli aerei dotati di questo propulsore continuarono a volare per molto tempo con limitazioni operative e di affidabilit\u00e0, dato il surriscaldamento causato dai problemi dovuti alla grande potenza racchiusa in una cappottatura molto \"attillata\". La ventilazione forzata aiutava questa configurazione in virt\u00f9 della presenza di una ventola girante a 3,3 volte la velocit\u00e0 dell'elica. Ovviamente questo comportava anche uno \"spreco\" di una parte della potenza erogata, ma la soluzione era considerata soddisfacente.\nIl motore BMW 801 aveva una struttura a doppia stella con 14 cilindri e il sistema di raffreddamento esclusivamente ad aria, poco vulnerabile. Il vero punto debole era il radiatore dell'olio, incline a rotture ed incendi nei circuiti. La struttura di quest'ultimo era tuttavia corazzata (3\u00a0mm nei primi modelli e 6,5 nei successivi) per evitare che il caccia potesse essere danneggiato facilmente.\nErano infine disponibili sistemi di superpotenza per incrementare le prestazioni di volo sia a bassa quota (iniezione di metanolo e acqua) sia ad alta (protossido di azoto) che aiutavano il motore, che era dotato di compressore volumetrico. Questi sistemi andavano a sostituire il serbatoio posteriore di fusoliera di 115 litri. Altri due serbatoi erano presenti nella parte anteriore della fusoliera per un totale di oltre 630 litri (compresi i 115 di cui sopra).\nSistemi d'arma.\nLe ali contenevano anche l'armamento, originariamente di due mitragliatrici MG131 da 13mm, poi 2 MG17 calibro 7,92 oltre a due cannoni Mauser MG FF da 20mm. In seguito sarebbero comparsi i pi\u00f9 moderni cannoni automatici MG 151/20, che implicavano un grande incremento della potenza di fuoco; inizialmente furono 2, poi 4; quelle esterne non sempre furono installate per risparmiare almeno 100\u00a0kg di peso. L'armamento del \"190\" era perci\u00f2 piuttosto potente e nettamente migliore del Me109, almeno nella maggior parte delle versioni.\nLa dotazione complessiva dei cannoni alari MG FF e MG 151 era di 620 colpi, oltre ai 2\u00a0000 da 7,92\u00a0mm nei modelli standard A-4 e A-5, ma il Fw 190 A-6 sostituiva gli MG FF con altri 2 MG 151, ed infine nell'A-7 (nel pur ridotto numero di esemplari prodotti) e A-8 (al contrario prodotto in grande serie) le mitragliatrici MG 17 nel cofano motore vennero sostituite dalle pi\u00f9 potenti MG 131, per ottenere una maggior efficacia verso avversari corazzati. Nel 1943-'44 diversi Fw 190 vennero dotati di cannoni aggiuntivi calibro 30\u00a0mm. \nFurono installate anche bombe a tempo e lanciarazzi Wfr. Gr. 21 cm: questi ultimi avevano una scarsa precisione e pu\u00f2 stupire che armi di questo tipo, giudicate imprecise contro bersagli a terra, abbiano colpito le formazioni di bombardieri fino ad un raggio di 1.000 metri, tuttavia il loro compito era agevolato dall'elevato numero di velivoli che componevano tali formazioni.\nIl collimatore era un modello ReVi (\"Reflex-Visier\"), standard per i caccia tedeschi, con sistema a riflessione per la mira \"istintiva\", per non dover distrarsi in azioni complesse o nel puntare tramite collimatori a reticolo, non molto efficienti contro bersagli veloci. \nImpiego operativo.\nSebbene avesse volato ben prima dello scoppio della guerra, questo piccolo caccia era del tutto sconosciuto agli alleati e costitu\u00ec quindi una spiacevole sorpresa, quando fu visto per la prima volta volare sulla Francia, nel 1941. Era infatti superiore al pi\u00f9 grande e pi\u00f9 lento Spitfire V a tal punto, che, in un primo tempo, la RAF si sent\u00ec superata non solo numericamente, ma anche tecnicamente.\nLa prima unit\u00e0 della Luftwaffe a portare in combattimento i Fw 190 contro i Supermarine Spitfire, il 27 settembre 1941, fu la 6./JG.26. La versione impiegata era la 190 A-1, con apertura alare maggiorata, motore BMW 801C-1 radiale da 1.660\u00a0hp (1238\u00a0kW), radio FuG 7a e quattro mitragliatrici MG 17 da 7,92 millimetri. Negli scontri con i caccia del Fighter Command, per\u00f2, questo armamento risult\u00f2 chiaramente inadeguato. Questa insufficienza fu affrontata con il modello successivo, il Fw 190 A-2, equipaggiato con due MG 17 montate sul motore e due cannoni MG FF da 20 millimetri alla radice delle ali, un armamento che poteva essere accresciuto con altre due MG 17 montate pi\u00f9 esternamente nelle ali. Successive varianti Fw 190 A avevano un armamento ancor pi\u00f9 pesante, con lo spostamento degli MG FF pi\u00f9 all'esterno nelle ali e l'installazione degli MG 151, con una maggiore cadenza di tiro, alla radice delle ali. L'armamento venne potenziato ulteriormente con le successive varianti dell'Fw 190 A, che arrivarono a montare fino a sei cannoncini MG 151 da 20 millimetri a fuoco rapido.\nCos\u00ec equipaggiati, i Focke-Wulf si imposero in breve sugli \"Spitfire\" inglesi in virt\u00f9 delle prestazioni, all'epoca nettamente superiori grazie anche a un motore potenziato, il BMW 801C-2. Anche se in virata il Fw 190 non era all'altezza dei suoi leggeri oppositori, la sua velocit\u00e0 di picchiata, accelerazione e rollio erano migliori; i due velivoli si equivalevano solamente alle alte quote.\nPer breve tempo gli A-1 vennero usati in azione come versione pressoch\u00e9 standard, ma i migliorati A-2 e A-3 (dotato, quest'ultimo, del propulsore BMW 801D da 1800\u00a0CV) seguirono presto, dando vita alla produzione su larga scala dell'aereo. Il 23 giugno del 1942 un pilota della Luftwaffe dopo un violento combattimento con gli Spitfire del \"313 Squadron\" (composto da piloti cecoslovacchi), atterr\u00f2 per errore con il suo Fw 190 A-3, intatto, nel Galles del Sud e i britannici scoprirono che il caccia tedesco era migliore di quanto pensassero. Era veloce e aveva un armamento molto pesante: a quel tempo la dotazione standard era composta da due mitragliatrici MG 17 da 7,92 millimetri montate sopra il motore, di due cannoni Mauser nelle sezioni alari interne e altri due cannoni MG FF da 20 millimetri nelle sezioni esterne. Molto robusto, possedeva un'eccellente capacit\u00e0 di manovra, permetteva al pilota un'ottima visibilit\u00e0 e costituiva un bersaglio estremamente piccolo.\nFurono svolti test comparativi per escogitare le tecniche migliori per fronteggiare il nuovo caccia tedesco. Ai piloti degli Spitfire fu consigliato, in pratica, di evitare il combattimento e di mantenere un'alta velocit\u00e0 di crociera per ridurre le possibilit\u00e0 di essere intercettati. Come metodo di evasione al pilota britannico venne ricordato che lo Spitfire poteva superare in virata il Fw 190 - anche se non sempre - e, in caso avessero avvistato il nemico in tempo, di spingere l'aereo in una picchiata poco profonda. Se l'inseguimento si fosse prolungato, sarebbe stato raggiunto, ma dato che ogni dieci secondi veniva percorso circa un miglio, tale azione evasiva poteva essere tentata con qualche speranza di riuscita.\nIn ragione della crescita dei modelli prodotti l'Fw 190 divenne operativo, oltre che in Francia, anche ad Est e nel Mediterraneo. Su ogni fronte il Fw 190 si conferm\u00f2 come il pi\u00f9 veloce e potente caccia per circa un anno, fino a che l'introduzione dello Spitfire Mk.IX riusc\u00ec a riequilibrare, specie ad alta quota, il confronto. A bassa e media quota l'unico velivolo che potesse eguagliarlo sul fronte occidentale era l'Hawker Typhoon.\nGli Fw 190 vennero impiegati nelle azioni di attacco contro obiettivi in Inghilterra, con incursioni anche in pieno giorno e a bassissima quota contro obiettivi di alto valore come porti, industrie e aeroporti.\nSul fronte orientale gli avversari furono i Lavochkin La-5 e gli Yakovlev Yak-9. La maggiore esperienza dei piloti tedeschi gioc\u00f2 un ruolo importante e l'aviazione sovietica sub\u00ec danni rilevanti.\nL'evolversi della situazione bellica, port\u00f2 i reparti degli Fw 190 a battersi nel Mar Mediterraneo, dove negli ultimi mesi della guerra del deserto operarono dalle basi in Sardegna e in Tunisia contro lo strapotere degli angloamericani. Il velivolo venne impiegato anche come caccia di scorta e cacciabombardiere. In Africa l'Fw 190 sostenne perdite pi\u00f9 o meno comparabili con le vittorie mentre molte macchine vennero distrutte o abbandonate negli aeroporti dell'Asse per mancanza di carburante o di pezzi di ricambio.\nIl campo di battaglia in cui il Fw 190 vide il maggior impiego, ed i maggiori successi, fu senza dubbio la difesa aerea della madrepatria, dal momento che l'offensiva dei bombardieri costrinse i tedeschi a \"giocare\" sempre di pi\u00f9 sulla difensiva. Gli Fw 190 si rivelarono macchine particolarmente adatte ad affrontare i bombardieri alleati, potendo contare su potenza di fuoco molto elevata, grande robustezza ed elevata velocit\u00e0.\nPur essendo inferiore ai Bf 109 per prestazioni alle quote elevate, il Fw 190 era dotato di migliore difesa passiva e poteva contare su un armamento pi\u00f9 pesante e su una dotazione standard di munizioni superiore del 50%.\nNel corso del 1944 i caccia di scorta alleati, in grado ormai di decollare dalle basi francesi liberate dopo lo sbarco in Normandia, si erano uniti ai bombardieri nel colpire la Germania e li proteggevano dall'azione di attacco dei caccia tedeschi, fino a quel momento piuttosto agevole. I tedeschi, nell'attesa degli Fw 190 D, dei Ta 152 e dei jet come il Messerschmitt Me 262, usarono a fondo gli Fw 190 come aerei \"distruttori\", con risultati positivi per tutto il 1944 grazie alle loro notevoli prestazioni, malgrado un nuovo incremento di peso (fino a 200\u00a0kg) dovuto all'installazione di corazzature aggiuntive dello spessore di 5\u00a0mm.\nNon di rado l'aviazione tedesca affianc\u00f2 reparti composti da Bf 109 per \"scortare\" i Fw 190 nelle loro missioni: a questi reparti toccava il compito di impegnare i caccia di scorta, liberando cos\u00ec gli Fw 190 verso l'obiettivo principale.\nGli Fw 190, data la maggiore autonomia e capacit\u00e0 di carico da destinare ad armi e radar, vennero usati anche per la caccia notturna: dapprima senza attrezzature specifiche, poi dotati di equipaggiamenti appositamente approntati quali i radar Neptun e le radio ausiliarie.\nVennero approntati diversi kit di equipaggiamenti speciali (\"R\u00fcsts\u00e4tze\"), adatti sia ad aggiornare i diversi velivoli, sia a renderli adatti alle diverse esigenze tattiche.\nLa versione \"D\" venne scherzosamente definita \"Langnasen-Dora\" (Dora dal naso lungo), per via delle dimensioni del muso.\nLa maggior parte dei piloti tedeschi era scettica nei confronti del nuovo aereo ma quando ebbero la possibilit\u00e0 di provarlo furono molto sorpresi, trovandolo migliore del Fw 190 A con motore BMW 801, per velocit\u00e0 massima e di salita. Con la versione \"D\" il caccia raggiunse forse la sua migliore espressione e si rivel\u00f2 in grado di competere anche con il P-51D Mustang americano, per molti il miglior caccia del conflitto.\nIl Fw 190 D-9, in particolare, era considerato da molti piloti superiore a ogni altro aereo di questa categoria allora impiegato dalla Luftwaffe. Ne vennero costruiti circa 700 ma nel tempo occorrente per il suo utilizzo in larga scala, all'inizio del 1945, il dispiegamento ottimale di questo eccellente aereo era limitato dalla grave scarsit\u00e0 di carburante avio e dalla ormai drammatica carenza di esperti piloti da caccia.\nI velivoli della versione da bombardamento tattico G (a lungo raggio), capace di trasportare bombe del peso di 1\u00a0800\u00a0kg, erano impiegati per colpire gli obiettivi dietro la linea del fronte, in qualsiasi condizione atmosferica. Infine gli Fw 190 F (versione da bombardamento tattico dotata di autonomia inferiore) erano destinati di preferenza al fronte russo, al fine di contrastare i carri armati avversari: i risultati, spesso devastanti, ottenuti dapprima con ordigni convenzionali e pi\u00f9 tardi con l'impiego di razzi, furono comunque insufficienti ad arrestare l'avanzata delle armate nemiche.\nUn altro importante ma insolito compito ricoperto dagli Fw 190 fu la difesa delle basi dalle quali operavano i primi jet della Luftwaffe. Dato che questi velivoli erano particolarmente vulnerabili nelle fasi di decollo o atterraggio, altri aerei ne facevano da tutori.\nNelle ultime fasi del conflitto agli Fw 190 vennero assegnati svariati compiti, indipendentemente dal ruolo per il quale erano stati progettati, come d'altronde avvenne per tutti i velivoli rimasti disponibili ed in grado di operare.\nOpinioni.\nI piloti sovietici non consideravano l'Fw 190 un aereo eccellente sotto ogni aspetto. Per Nikolai G. Golodnikov, il \"Fokker\" (come i russi chiamavano il Fw 190) era, s\u00ec, un aereo estremamente potente e veloce, ma come caccia era inferiore al Bf 109. \"Non accelerava altrettanto velocemente, e sotto questo aspetto era inferiore alla maggior parte di nostri aerei, eccetto forse per il P-40\", fornito dagli americani con il programma \"Affitti&amp;Prestiti\".\n\"I piloti tedeschi\" sottolineava il pilota sovietico, \"preferivano gli assalti frontali, contando sulla presenza del motore radiale, che fungeva da scudo, e sull'armamento estremamente potente: quattro cannoni da 20 millimetri e due mitragliatrici. Ma ben presto i piloti della Luftwaffe impararono ad evitare questi attacchi contro i Bell P-39 \"Airacobra\" \u2013 anch'essi di fornitura Usa - che con un solo colpo del loro cannone da 37 millimetri erano in grado di distruggere un aereo.\"\nIl pilota statunitense Kit Carson, un asso che avrebbe ottenuto diversi successi con il North American P-51 Mustang e istruttore della caccia alleata, lo defin\u00ec \u00abun aereo da caccia in ogni pollice di lunghezza\u00bb.\nVersioni.\nA-4: introdotto nel luglio 1942, l'A-4 aveva lo stesso motore e lo stesso armamento di base dell'A-3. Una radio aggiornata, la FuG 16Z fu installata rimpiazzando la precedente FuG VIIa. Introduceva il sistema di iniezione MW 50 acqua-metanolo per spingere il rendimento del motore BMW 801D-2 a 2100 CV (1566\u00a0kW) per brevi periodi e innalzare la sua velocit\u00e0 massima a 670\u00a0km/h a 6.400 metri. Molto simile, il A-4/\"Trop\" introduceva filtri tropicali per proteggere il motore in Nord Africa e era equipaggiato per trasportare una bomba da 250 kg sotto la fusoliera. Ma il dispositivo MW-50 acqua-metanolo fu rimosso nella variante A-4/R6 che poteva trasportare due tubi lancia razzi WGr 21. La variante A-4/U1 e la molto simile A-4/U3 presentavano un attacco ventrale per una bomba SC 500 da 500 kg ed erano armati solo con i cannoni MG151 alari; servirono da base per il seguente Fw 190 F. Il A-4/U4 era un ricognitore, equipaggiato con fotocamere Rb 12.4 ed una cinepresa EK16. La variante A-4/U-7 era un intercettore d'alta quota equipaggiato con speciali prese d'aria sovralimentate. L'ulteriore versione A-4/U8 aveva l'armamento fisso ridotto ai due cannoni MG 151 ma poteva trasportare una bomba da 500 kg (1102 lb) sotto la fusoliera, mentre i due serbatoi sganciabili da 300 litri (66 Imp-gal) aumentava la sua autonomia. Un'altra variante fu la A-4/R1, detta \"Leitjaeger\" (\"caccia conduttore\") munito di speciali apparecchi radio ed antenne per la navigazione radio con il sistema \"Y-Verfuhrung\". A-5: ulteriori migliorie al motore ed altri dettagli;\nUtilizzatori.\nAll'estero.\nOltre alla Luftwaffe, diverse altre forze aeree utilizzarono il caccia di Tank. L'aeronautica militare ungherese impieg\u00f2 70 Fw 190. Altrettanti ne utilizz\u00f2 quella Turca, insieme a degli Spitfire, fino al 1949. La francese Arm\u00e9e de l'Air impieg\u00f2 75 Fw 190 nuovi di zecca fabbricati nel 1945-46 dalla Societ\u00e9 Nationale de Construction A\u00e9ronautique a Cravant, gi\u00e0 base della Luftwaffe. L'ultimo vol\u00f2 nel 1949."}
{"id": "295096", "revid": "30610", "url": "https://it.wikipedia.org/wiki?curid=295096", "title": "Tinturia", "text": "I Tinturia (che in siciliano significa \"monelleria\" o anche \"pigrizia\") sono un gruppo musicale siciliano, a volte accreditati anche come Lello Analfino &amp; Tinturia. Il loro genere musicale, da loro etichettato come \"sbrong\", \u00e8 una fusione eterogenea di pop, rock, folk, ska, funk, rap e reggae.\nStoria.\nIl gruppo nasce nel 1996 a Raffadali, in provincia di Agrigento. Il leader, cantante e occasionalmente diamonicista, \u00e8 Lello Analfino. L'album d'esordio discografico, nel 1999, \"Abusivi (di necessit\u00e0)\", ottiene successo in tutta la Sicilia, ma rimane circoscritto all'isola, anche a causa dei testi in siciliano. Il disco include una cover di \"La donna riccia\" di Domenico Modugno, col testo riadattato e tradotto in siciliano. Nel 2011 l'album \u00e8 stato riedito dalla CNI.\nNel 2002 pubblicano la colonna sonora del film \"Nati stanchi\" di Ficarra e Picone, grazie a cui iniziano a farsi conoscere oltre lo stretto. Nel 2005 esce il loro l'album \"Nessuno \u00e8 perfetto (per fortuna)\" edito da Universal, in cui cantano principalmente in italiano e si avvicinano a uno stile musicale pi\u00f9 tipicamente rock. Questo lavoro fu seguito nel 2007 dal CD \"Io sto qui\" registrato dal vivo durante la \"tourn\u00e9e\" dei DS del 2005.\nNel 2008 i Tinturia pubblicano l'album \"Di mare e d'amuri\" e nel 2014 \"Precario\", da cui viene estratto l'omonimo singolo pubblicato su iTunes.\nNel 2015 Lello Analfino e i Tinturia salgono sul palco del concerto del Primo maggio a Roma e nell'estate dello stesso anno si esibiscono al Teatro antico di Taormina. A novembre dello stesso anno, Lello Analfino, compone il brano \"Cocciu d'amuri\" per il film di Ficarra e Picone \"Andiamo a quel paese\" dove partecipa come attore nei panni del cantante che si esibisce in una serenata. Il brano, nel 2015, \u00e8 stato in nomination per il Nastro d'argento alla migliore canzone originale.\nNel 2015 Analfino partecipa alla composizione delle musiche per il film \"Fuori dal coro\", con la regia di Sergio Misuraca.\nNel 2017 il gruppo si esibisce al The Garage di Londra, ospiti della rassegna \"SICILIAN MOOD: Music, Style and Culture from the Island\", nata per valorizzare la Sicilia e i talenti isolani, promuovendo le eccellenze gastronomiche del territorio. Il progetto li ha visti esibirsi anche a Berlino nel 2018 e ancora una volta a Londra.\nA luglio del 2017 si esibiscono al Teatro di Verdura di Palermo, insieme agli 80 musicisti dell\u2019Orchestra giovanile siciliana mentre a settembre Lello Analfino pubblica un remake del celebre brano dei Righeira \"L\u2019estate sta finendo\" riarrangiato e reinterpretato in una chiave pi\u00f9 malinconica."}
{"id": "295097", "revid": "880848", "url": "https://it.wikipedia.org/wiki?curid=295097", "title": "Perciformes", "text": "L'ordine dei Perciformes, chiamato anche Percomorphi o Acanthopteri, comprende circa il 40% di tutte le specie di pesci esistenti ed \u00e8 il pi\u00f9 grande ordine dei vertebrati. Il nome deriva dal pesce persico, e significa appunto \"dalla forma del persico\".\nI Perciformi appartengono agli Actinopterygii e comprendono circa specie diverse, con taglie, forme e caratteristiche diverse, diffuse in acque dolci, salate e salmastre. Essi si evolsero in un proprio ordine a partire dal Cretaceo.\nTassonomia.\nLa classificazione \u00e8 controversa. Alcune classificazioni inseriscono tra i Perciformi gli Scorpaeniformes, i Tetraodontiformes, e i Pleuronectiformes.\nNello schema sottostante verranno presentate le famiglie che compaiono nella classificazione pi\u00f9 accreditata, quella dell'ittiologo Joseph S. Nelson nel suo \"Fishes of the World\"."}
{"id": "295100", "revid": "1305772", "url": "https://it.wikipedia.org/wiki?curid=295100", "title": "The Eminem Show", "text": "The Eminem Show \u00e8 il quarto album in studio del rapper statunitense Eminem, pubblicato nel 2002.\n\u00c8 stato l'album pi\u00f9 venduto di quell'anno. Fu nominato come album dell'anno ai Grammy Awards 2003 e divenne il terzo di Eminem in quattro anni a vincere il Grammy Award al miglior album rap. \u00c8 stato certificato otto volte disco di platino dalla RIAA, la quale nel 2011 ha certificato l'album come disco di diamante per aver venduto pi\u00f9 di 10 milioni di copie negli Stati Uniti d'America. Nel 2003 la rivista Rolling Stone lo ha piazzato alla posizione n\u00b0 317 nella sua lista dei 500 migliori album di tutti i tempi. La stessa rivista lo ha nominato 84\u00b0 miglior album degli anni duemila. L'album ha ricevuto apprezzamento dalla critica ed \u00e8 spesso considerato il migliore e pi\u00f9 intimo lavoro discografico di Eminem, insieme a \"The Marshall Mathers LP\". Inoltre, fu l'album con il maggior successo per quanto riguarda le posizioni in classifica dei singoli (\"Without Me\", \"Cleanin' Out My Closet\", \"Sing For The Moment\" e \"Superman\" sono entrate tra le prime quindici della classifica americana).\nContenuti.\nPer quanto riguarda i contenuti, \"The Eminem Show\" \u00e8 un lavoro riflessivo e personale, con sfumature meno dark rispetto ai due album precedenti. Fra i temi trattati notiamo i problemi razziali nell'hip hop (\"White America\"), l'infanzia di Eminem (\"Cleanin' Out My Closet\"), il governo degli Stati Uniti e il fenomeno del Terrorismo (\"Square Dance\"), l'aggressione ad un buttafuori in un nightclub nel 2000 (\"Soldier\"), i problemi della fama (\"Say Goodbye Hollywood\"), la voglia di sconfiggere i pregiudizi sul rap da parte di genitori male informati (\"Sing for the Moment\"), il rapporto con l'ex moglie Kim e l'amata figlia Hailie (\"Hailie's Song\"). La traccia \"Say What You Say\" realizzata insieme a Dr. Dre \u00e8 un \"dissing\" rivolto a Jermaine Dupri. \"The Eminem Show\" non contiene particolari contenuti riguardanti misoginia ed omofobia, anche se sono comunque presenti testi estremi ed espliciti.\nProduzione.\nLe tracce sono tutte prodotte da Eminem insieme al suo collaboratore Jeff Bass, ad eccezione di \"Business\", \"Say What You Say\" e \"My Dad's Gone Crazy\", prodotte da Dr. Dre, che \u00e8 anche il produttore esecutivo del disco.\nAccoglienza.\nSu \"Metacritic\" ottiene un punteggio pari a 75/100 basato su 20 recensioni. Raggiunge il primo posto in 19 paesi, diventando il disco pi\u00f9 venduto del 2003. Nominato in cinque categorie ai Grammy Awards 2003, il rapper s'impone per la terza volta negli ultimi quattro anni nel premio all'album rap dell'anno."}
{"id": "295102", "revid": "1305772", "url": "https://it.wikipedia.org/wiki?curid=295102", "title": "Oral Fixation Vol. 2", "text": "Oral Fixation Vol. 2 \u00e8 il settimo album in studio della cantante colombiana Shakira, pubblicato il 25 novembre 2005 dalla Epic Records.\nIl disco rappresenta il seguito di \"Fijaci\u00f3n oral vol. 1\", dal quale si differenzia per essere cantato in lingua inglese. Il titolo di entrambi gli album deriva da una vera e propria ossessione dell'autrice per la bocca, \u00abcanale di espressione, veicolo d'amore e sostentamento\u00bb.\nDescrizione.\nA differenza della prima parte, \"Oral Fixation Vol. 2\" evade l'impianto esclusivamente romantico dei temi per rivolgersi a questioni ulteriori.\nL'album si apre (\"How do you do\"?) con un coro da chiesa che mette in musica due versi del \"Padre Nostro\" e uno scorcio di inno salmico in latino (\"In caelo et in terra fiat voluntas tua, gloria spiritui sancto\"), espedienti che introducono immediatamente nel cuore tematico del brano: \u00e8 il t\u00f2pos (artistico in ogni senso) dell'individuo che si rivolge direttamente a Dio con svariati quesiti, mostrando l'ancestrale curiosit\u00e0 di conoscerne la natura e saggiarne l'umanit\u00e0. Il brano, tuttavia, mostra subito un peculiare carattere pragmatico: la dialettica uomo/divinit\u00e0 \u00e8 pervasa dalla necessit\u00e0 di conciliare il comune afflato religioso di un'umanit\u00e0 intesa come \"ecclesia\" in quanto unificata dal bisogno di risposte ulteriori, e l'estrema suddivisione del Credo in culti differenti, nonch\u00e9, pi\u00f9 concretamente, con quel \"desorden infernal\" (disordine infernale) che nel brano \"Octavo d\u00eca\" (\"Donde estan los ladrones\", 1998) indicava la sovversione di un ordine armonico e pacifico, a carico di un'assurda conflittualit\u00e0 dapprima inspiegabilmente acquisita (nel gi\u00e0 citato \"Octavo d\u00eca\") e semplicemente denunciata, ora (pi\u00f9 realisticamente) innata e maggiormente indagata (nel brano in esame).\nL'album prosegue (nella riedizione del 2006) con la ballata \"Illegal\", elegante riepilogo di una storia finita male: a parlare \u00e8 una donna tradita, intimamente ferita; il lamento si risolve, come spesso accade nei testi dell'artista, in immagini o sentenze delicate e particolari. Il relativo video \u00e8 stato registrato a Citt\u00e0 del Messico: per la prima volta Shakira gira in un paese latinoamericano il video di una canzone cantata in inglese.\nTerzo brano della tracklist \u00e8 la fortunata \"Hips Don't Lie\", il cui grande successo commerciale assicura in breve tempo un forte aumento delle vendite dell'album. Seguono dunque \"The Day and the Time\", traduzione anglofona del brano \"Dia especial\", scritto a quattro mani con Gustavo Cerati e contenuto in \"Fijaci\u00f2n Oral vol.1\", e \"Don't Bother\", primo singolo estratto, il cui tema \u00e8 ancora una volta il tradimento subito da una donna: consigliata la visione del video, per osservare su quale oggetto si espleta la sua vendetta. Mentre \"Animal City\" si ricollega al filone autobiografico della musica di Shakira, \"Dreams for Plans\" e \"Your Embrace\", intramezzati dalla vivace e \"british\" \"Hey you\", rimandano direttamente a una dimensione \"immaginata\" dell'amore, spesso frutto della rielaborazione di dolori passati.\nAutobiografica la stessa \"Costume makes the clown\", prima canzone scritta tra le oltre 60 del prolifico periodo che segu\u00ec il \"Tour della Mangusta\": il brano presenta un inconsueto piano 'meta-artistico', configurandosi come necessit\u00e0 di \"\"lavar via il trucco dal viso, prima di dimenticare i miei stessi caratteri\". Con un'allocuzione diretta al pubblico, nel brano si attua una sorta di \"palingenesi\" artistica in un momento di crisi, un aperto tentativo di conseguire una rinascita che tenda alla trasparenza, mostrando la stanchezza di tenere in vita un \"pagliaccio\", un personaggio, una maschera, ma svelando allo stesso tempo, e alquanto amaramente, come il medesimo meccanismo del \"mascheramento\" sia in realt\u00e0 inevitabile, tacitamente sottinteso, fino a costituire la stessa \"anatomia della vita\"\".\nConcludono il disco \"Something\", versione inglese di \"En tus pupilas\", e la controversa \"East Timor\", ispirata alla difficile realt\u00e0 di Timor Est e alla sua secolare storia di dominazione. \u00c8 l'occasione per Shakira di valutare come la cultura pop, che a detta dell'artista intride la realt\u00e0 attuale nella sua interezza e incontra colpe e responsabilit\u00e0 diffuse e non circoscrivibili, non debba velare il senso critico verso problematiche reali e pressanti. L'ultimo brano \u00e8, nella riedizione dell'album, la versione spanglish de \"La tortura\" e, in alcuni paesi, \"Don't Bother\" (Jrsnchz Radio Mix)."}
{"id": "295108", "revid": "438678", "url": "https://it.wikipedia.org/wiki?curid=295108", "title": "Il matrimonio di Maria Braun", "text": "Il matrimonio di Maria Braun (\"Die Ehe der Maria Braun\") \u00e8 un film del 1979, uno dei pi\u00f9 noti di Rainer Werner Fassbinder, denso di avvenimenti, di personaggi, di drammaticit\u00e0 e di sarcasmo.\nConsiderato il capolavoro del regista, \u00e8 una parabola sul \"miracolo\" tedesco e su tutto quello che \u00e8 stata la Germania dopo la fine della seconda guerra mondiale.\nTrama.\n1943, all'indomani di un frettoloso matrimonio, Maria Braun viene forzatamente lasciata dal marito Hermann, che deve partire per la guerra. Un amico di famiglia, che rientra dal fronte orientale, comunica a Maria che probabilmente suo marito \u00e8 morto. La donna si vede costretta, per mantenere se stessa e i familiari, a fare come tutte le donne tedesche nelle medesime condizioni: si dedica al mercato nero e nello stesso tempo lavora come \"entraineuse\" in un locale frequentato dai soldati americani. Fatta amicizia con il soldato nero Bill, la presunta vedova ne ottiene un figlio che, per\u00f2, non supera i travagli del parto.\nHermann per\u00f2 non \u00e8 morto, ma \u00e8 solamente disperso in Unione Sovietica, e ricompare giusto in tempo per cogliere la moglie tra le braccia dell'amante statunitense. Una rissa scoppia tra i due uomini, e Maria difende il marito uccidendo con una bottiglia il soldato Bill. Hermann, deciso a coprire le responsabilit\u00e0 della moglie, si assume la colpa del delitto e finisce in carcere per un lungo periodo di detenzione. Maria allora si lega in affari e in amore con Oswald, un ricco industriale che fa fortuna grazie all'intraprendenza della donna, che per\u00f2 decide di non ingannare n\u00e9 il marito n\u00e9 l'amante, mettendoli al corrente della situazione. Dopo la scarcerazione, Hermann decide di emigrare in Canada sino a che Oswald non muore a causa di un male incurabile, lasciando tutte le sue ricchezze ad ambedue. C'era infatti un patto tra i due uomini, un patto che per\u00f2 era stato tenuto nascosto alla donna."}
{"id": "295110", "revid": "196390", "url": "https://it.wikipedia.org/wiki?curid=295110", "title": "Tot\u00f2, Peppino e la malafemmina", "text": ""}
{"id": "295111", "revid": "767487", "url": "https://it.wikipedia.org/wiki?curid=295111", "title": "Tre passi nel delirio", "text": "Tre passi nel delirio \u00e8 un film collettivo del 1968, suddiviso in 3 episodi liberamente ispirati a racconti di Edgar Allan Poe, diretto da Federico Fellini, Louis Malle e Roger Vadim.\nTrama.\n\"Metzengerstein\".\nUna nobildonna senza scrupoli provoca la morte di un cugino che ha osato respingerla, ma il destino sapr\u00e0 ripagarla delle sue azioni.\n\"William Wilson\".\nUn ufficialetto austriaco, cinico e sadico, si deve confrontare con un sosia che impersona la sua parte migliore e che appare sempre ogni qualvolta sta per compiere un'azione disonesta. I due finiranno con l'affrontarsi in un duello.\n\"Toby Dammit\".\nUn attore alcolizzato accetta di girare un western definito \"cattolico\" perch\u00e9 gli viene offerta una Ferrari, ma ossessionato da un inconscio richiamo finir\u00e0 per trovare la morte dopo una folle corsa.\nProduzione.\nRoger Vadim e Jane Fonda lavorarono al film subito dopo la conclusione di \"Barbarella\". Le riprese ebbero luogo nella regione francese di Finist\u00e8re.\nLouis Malle accetta di dirigere il secondo segmento perch\u00e9 aveva bisogno di soldi per finanziare il suo film \"Soffio al cuore\". Per il personaggio femminile aveva richiesto Florinda Bolkan ma i produttori pretesero ed ottennero un nome pi\u00f9 famoso. La parte fu quindi accettata da Brigitte Bardot che secondo il regista non era adatta. Le scene del duello sono state girate a Bergamo, in Piazza Vecchia. La versione inglese vede la presenza della voce fuori campo di Vincent Price in qualit\u00e0 di narratore di questo episodio.\n\"Toby Dammit\", l'episodio diretto da Federico Fellini, contiene dei riferimenti al film \"Operazione Paura\" (1966) di Mario Bava, da cui riprende lo stilema visivo della bambina vestita di bianco che maneggia un pallone, presente nel film, insieme a qualche altra soluzione visiva.\nIncassi.\n\"Tre passi nel delirio\" incass\u00f2 circa 512 milioni di lire italiane."}
{"id": "295116", "revid": "124567300", "url": "https://it.wikipedia.org/wiki?curid=295116", "title": "Camillo de Lellis", "text": "Fu il fondatore dell'Ordine dei Chierici Regolari Ministri degli Infermi (Camilliani). Nel 1746 \u00e8 stato proclamato santo da papa Benedetto XIV e, insieme con san Giovanni di Dio, patrono universale dei malati, degli infermieri e degli ospedali. \u00c8, inoltre, patrono della Sanit\u00e0 militare e della Regione Abruzzo, insieme con San Gabriele dell'Addolorata.\nBiografia.\nCamillo nacque da una famiglia appartenente alla piccola aristocrazia della cittadina abruzzese di Bucchianico: alla nascita, gli venne imposto il nome della madre, Camilla Campellio originaria di Loreto Aprutino, che lo aveva partorito a quasi 60 anni di et\u00e0 e che mor\u00ec quando Camillo aveva 13 anni; il padre, Giovanni, era un ufficiale al servizio della Spagna.\nGiovane pigro e rissoso, il padre decise di avviarlo alla carriera militare. Ma, nel 1570, un'ulcera al piede lo costrinse ad abbandonare la compagnia.\nPer farsi curare fu costretto a recarsi a Roma, nell'Ospedale di San Giacomo degli Incurabili, dove giunse il 7 marzo 1571. Dopo la guarigione venne assunto come inserviente presso l'ospedale, ma l'esperienza fu breve, dato che venne allontanato per la sua scarsa propensione al lavoro: era rimasto all'ospedale 131 giorni in totale.\nIntanto il padre era morto (le reliquie si conservano nella Chiesa di San Francesco di Sant'Elpidio a mare in provincia di Fermo). Torn\u00f2 a dedicarsi alle armi, come soldato di ventura, mettendosi a servizio, prima di Venezia, poi della Spagna. Ma presto torn\u00f2 a condurre una vita disordinata e segnata dal vizio del gioco con i dadi.\nInizi\u00f2 a vagabondare per l'Italia, fino a quando non venne assunto dai Cappuccini del convento di Manfredonia. Questi lo mandarono per una commissione presso il vicino convento di San Giovanni Rotondo. Il 2 febbraio 1575, in ritorno a Manfredonia, nella \"Valle dell'inferno\" avvenne la sua conversione: decise di abbracciare la vita religiosa e di diventare un frate cappuccino a Trivento. Ma l'antica piaga al piede torn\u00f2 a dargli problemi: fu cos\u00ec costretto a tornare a Roma per curarsi.\nQuesta volta, in veste di servitore, rimase nell'ospedale di San Giacomo degli Incurabili ininterrottamente per ben quattro anni, dal 23 ottobre del 1575 al 20 giugno del 1579, e infine ancora una terza volta come economo e Maestro di Casa, dall'ottobre 1579 al 1 settembre 1584, per un totale di nove anni. Al san Giacomo matur\u00f2 definitivamente la sua vocazione all'assistenza dei malati e, insieme con i primi cinque compagni che, seguendo il suo esempio, si erano consacrati alla cura degli infermi, decise di dare vita, nell'agosto del 1582 alla \"Compagnia dei Ministri degli Infermi\", i cui primi statuti vennero approvati da papa Sisto V il 18 marzo 1586. La grande disciplina con cui Camillo redigeva la contabilit\u00e0 dell'ospedale cre\u00f2 la fiducia necessaria per attrarre generose donazioni, in particolare tra i guardiani-prelati del San Giacomo, tra cui si distinse la figura eminente del cardinal Salviati, che ne ricostru\u00ec e ampli\u00f2 la struttura. In seguito, Camillo si trasfer\u00ec infine nel convento annesso alla Chiesa della Maddalena per prestare servizio principalmente presso l'ospedale di Santo Spirito in Sassia, struttura pi\u00f9 vasta del San Giacomo (che comunque non abbandoner\u00e0 mai), e in cui rimarr\u00e0 fino alla morte.\nIntanto, sotto la guida spirituale di Filippo Neri, riprese gli studi e, il 26 maggio 1583, fu ordinato sacerdote.\nLa sua \"Compagnia\" si distinse subito e, il 21 settembre 1591, nella bolla \"Illius qui pro gregis\", fu riconosciuta come Ordine religioso (Ordine dei Chierici Regolari Ministri degli Infermi) da papa Gregorio XIV, rimasto impressionato dall'eroismo con cui Camillo e i suoi compagni avevano assistito i malati durante la carestia del 1590 a Roma. L'8 dicembre 1591 Camillo e i suoi primi compagni emisero la Professione religiosa di voti solenni, con un quarto voto di assistenza dei malati anche con pericolo della vita. Era nato un nuovo Ordine religioso.\nL'Ordine si espanse rapidamente in molte citt\u00e0 italiane, nelle quali Camillo fond\u00f2 nuove comunit\u00e0, tutte al servizio dei grandi nosocomi cittadini. Le prime comunit\u00e0 sorsero a Napoli, Milano, Genova, Palermo, Bologna, Mantova.\nGravemente malato, nel 1607 lasci\u00f2 la direzione dell'Ordine, ma continu\u00f2 ad assistere i malati fino alla morte, avvenuta il 14 luglio 1614 nel \"cubiculum\" del convento della Maddalena, che era diventato sede del suo Ordine e dove fu tumulato. \nLa reliquia del suo cuore fu inizialmente traslata a Bucchianico ma si trova oggi () a Roma nel \"cubiculum\" che attualmente \u00e8 adibito a cappella interna del convento della Maddalena. \nDal 1571 al 1614, per quasi 44 anni visse ed esercit\u00f2 il suo ministero di servizio ai malati nella citt\u00e0 di Roma per cui \u00e8 da considerarsi un santo di adozione romano. Una grande statua del Santo si trova nella navata centrale della basilica di San Pietro in Vaticano.\nLe \"Regole per ben servire gli infermi\".\nLe \"Regole\", concepite nel 1582 e redatte in varie edizioni, sono alla base della figura del \"servo degli infermi\", i religiosi-infermieri che Camillo introdusse negli ospedali con la sua Compagnia. Camillo, preoccupato che \"le cure, i maneggi delle cose temporali impediscono lo spirito e carit\u00e0 verso il prossimo\" (regola 26), problema diffuso e tristemente noto nell'amministrazione degli ospedali dell'epoca, dispose che (regola 44) \"nessuno esorti alcuno infermo a lasciare alcuna cosa alla nostra Compagnia\", e ad agire in prima persona per il bene degli ospedali, anzich\u00e9 solo imporre riforme ad altri (regola 34). Oltre alla pratica della carit\u00e0 e cura verso gli infermi, Camillo promuove nei servi \"una adeguata coltura e preparazione scientifico-esperimentale\".\nCulto.\nFu beatificato il 7 aprile 1742 da Benedetto XIV, che lo canonizz\u00f2 il 29 giugno 1746.\nNel 1886 papa Leone XIII lo dichiar\u00f2, insieme con san Giovanni di Dio, \"Patrono degli ospedali e dei malati\"; Pio XI, il 28 agosto 1930, lo proclam\u00f2, sempre insieme col fondatore dell'Ordine Ospedaliero di San Giovanni di Dio, \"Patrono degli infermieri\"; Paolo VI, infine, nel 1964, lo proclam\u00f2 Patrono della Regione Abruzzo e, nel 1974 \"Protettore particolare della sanit\u00e0 militare italiana\".\nLa sua memoria viene celebrata il 14 luglio (o il 18 nella messa tridentina), come solennit\u00e0 nelle chiese dell'Ordine e come memoria nelle altre chiese.\nIl corpo del Santo \u00e8 venerato nella Chiesa di Santa Maria Maddalena a Roma mentre la reliquia insigne del suo cuore \u00e8 custodita nella stanza dove il Santo mor\u00ec, ora adibita a cappella interna della Casa Generalizia dell'Ordine nella sede dell'antico convento della Maddalena.\nAltre reliquie sono conservate nel santuario a lui dedicato a Bucchianico, paese natio, eretto nel XVII secolo presso il palazzo della famiglia, dotato di cripta col cuore in esposizione, e museo a lui dedicato presso il palazzo, nonch\u00e9 cappella eretta proprio nella stanza dove Camillo de Lellis nacque. \nIl 16 giugno 2012, per la prima volta dopo quattro secoli, le spoglie mortali di san Camillo hanno fatto il loro ritorno a Bucchianico, per rimanervi fino al 27 luglio.\nIl 14 luglio 2014, ad esattamente 400 anni dalla sua morte, l'Istituto Poligrafico e Zecca dello Stato ha stampato 2.700.000 francobolli in sua rappresentanza.\nA Giarre in provincia di Catania \u00e8 radicata la devozione verso S. Camillo, ogni anno la penultima domenica di Agosto i devoti in pellegrinaggio si recano ad onorare il Santo Patrono degli ammalati sin dalle prime ore del mattino. Alle 04.30 del mattino tra canti e preghiere viene svelata l'immagine di San Camillo, seguono le S. Messe per l'intera giornata. Al far della sera il Simulacro del Santo compie il giro accompagnato dai devoti e dal corpo bandistico per le vie del quartiere, al rientro il tradizionale spettacolo pirotecnico e gli evviva dei fedeli saluteranno l'immagine del Santo Patrono che sar\u00e0 nuovamente velato nella cappella per poi rivederlo in occasione della Solennit\u00e0 Liturgica del Luglio seguente.Una sua statua monumentale \u00e8 stata eretta presso l'omonimo ospedale a Sassari."}
{"id": "295120", "revid": "123849675", "url": "https://it.wikipedia.org/wiki?curid=295120", "title": "Cacofonia", "text": "Cacofonia (dal greco \"\u03ba\u03b1\u03ba\u03bf\u03c6\u03bf\u03bd\u03af\u03b1\" \"kakophonia\" - \"\u03ba\u03b1\u03ba\u03bf\u03c2\", cattivo + \"\u03c6\u03c9\u03bd\u03ae\", voce, suono) si riferisce a un suono che risulta sgradevole all'udito per la successione disarmonica delle note di strumenti musicali.\nDescrizione.\nLa cacofonia viene spesso utilizzata in ambito di \"calembours\" linguistici o, ancora pi\u00f9 spesso, negli scioglilingua. In questo caso, una cacofonia diventa voluta e ricercata per ottenere qualche particolare effetto sonoro che a volte, paradossalmente, perde il suo carattere cacofonico \"cattivo\" per diventare addirittura eufonico. L'eufonia, infatti \u00e8 l'opposto della cacofonia e si riferisce a suoni (vocali, strumentali e comunque musicali) piacevoli.\n\u00c8 possibile addirittura che la cacofonia venga ricercata e divenga fattore poetico quando utilizzata per evidenziare linguisticamente le parole e i loro legami. Un'analogia pu\u00f2 essere fatta con l'arte figurativa dove forme e colori avvicinati in modo stridente pongono in evidenza aspetti artistici che altrimenti passerebbero inosservati.\nPoich\u00e9 ogni lingua possiede le proprie cacofonie ricordiamo, come esempio non italiano, alcuni versi di Jean de La Fontaine:\nDove le rime finali riproducono cacofonicamente - e quindi mettono in risalto - lo sgraziato verso del corvo contrappuntando, per di pi\u00f9, le parole di apprezzamento della sua voce interessatamente pronunciate dalla volpe.\nLa cacofonia - in ambito musicale - non va confusa con il termine dissonanza - termine pi\u00f9 legato al mondo della musica - che ha un significato abbastanza simile, ma \u00e8 il risultato della combinazione di suoni che danno una sensazione di disomogeneit\u00e0 e di discordanza, al contrario della consonanza che richiama la gradevolezza dell'effetto di suoni o colori che si fondono bene tra loro."}
{"id": "295125", "revid": "287204", "url": "https://it.wikipedia.org/wiki?curid=295125", "title": "Vertumno", "text": "Vertumno chiamato anche Vertunno, Vortumno, Voltumna, Veltuna o Veitha (latino \"Vertumnus\" o \"Vortumnus\"), \u00e8 una divinit\u00e0 romana di origine etrusca (\"Voltumna\" o \"Veltumna\").\nVertumno personificava la nozione del mutamento di stagione e presiedeva alla maturazione dei frutti. Gli si attribuiva il dono di trasformarsi in tutte le forme che voleva. Il suo nome deriva dalla stessa radice indoeuropea del verbo latino \"vertere\" (girare, cambiare; sanscrito: \"v\u00e1rtate\") con le sue varie derivazioni in italiano: divertimento, perversione, verso etc.\nViene rappresentato come amante della dea Pomona probabilmente perch\u00e9 Vertumno era, a qualche titolo protettore della vegetazione e, pi\u00f9 particolarmente, degli alberi da frutto.\nAlcuni autori classici riferiscono una versione del mito per cui Vertumno si travest\u00ec da donna per poter avvicinare la dea Pomona. Esistono diversi dipinti ottocenteschi che raffigurano Vertumno abbigliato con abiti femminili.\nIl \"Veltumna\" etrusco fu protettore della citt\u00e0 di \"Volsinii\" e titolare del vicino santuario federale della Lega delle dodici citt\u00e0 etrusche (dodecapoli) (\"Fanum Voltumnae\"). Si trattava forse di un epiteto o di un aspetto del dio \"Tinia\" (a sua volta corrispondente a Giove).\nA Roma ebbe una statua bronzea presso il \"vicus Tuscus\", all'ingresso del Foro Romano, opera di Mamurio Veturio. Dopo la distruzione di \"Volsinii\" nel 264 a.C. il dio protettore della citt\u00e0 fu \"trasferito\" (rito dell\"'evocatio\") nel nuovo tempio che gli era stato innalzato sull'Aventino.\nVoltumna era il dio supremo della terra e patrono della citt\u00e0."}
{"id": "295127", "revid": "1699816", "url": "https://it.wikipedia.org/wiki?curid=295127", "title": "Raimondo D'Inzeo", "text": "Con otto presenze ai Giochi olimpici, \u00e8 l'atleta italiano che vanta il maggior numero di partecipazioni, alla pari con il fratello Piero e con Josefa Idem (che per\u00f2 ha disputato le prime due Olimpiadi sotto la bandiera della Germania Ovest).\nBiografia.\nCarriera sportiva.\nRaimondo e il fratello maggiore Piero D'Inzeo, anch'egli cavaliere e ufficiale di cavalleria con il grado di colonnello, sono stati i primi atleti a partecipare a otto edizioni consecutive dei Giochi olimpici, dal 1948 al 1976.\nIn campo internazionale, i due sono stati chiamati \"i fratelli invincibili\" dell'equitazione italiana. Hanno partecipato vittoriosamente a numerose gare in Italia e all'estero, e il loro punto di maggior gloria \u00e8 stato quello raggiunto nei Giochi olimpici del 1960, a Roma, quando Raimondo conquist\u00f2 la medaglia d'oro e Piero la medaglia d'argento nel Gran Premio di salto ostacoli.\n\u00c8 stato inoltre portabandiera azzurro ai Giochi della XIX Olimpiade di Citt\u00e0 del Messico del 1968.\nIn totale ha conquistato un oro, due argenti e tre bronzi olimpici, a cui si aggiungono due ori, un argento e un bronzo mondiali.\nCarriera militare.\nUfficiale dell'Arma dei Carabinieri fino al grado di colonnello, quindi generale di divisione del ruolo d'onore, nella sua carriera militare \u00e8 stato comandante del Gruppo Squadroni \"Pastrengo\", autore di numerosi Caroselli storici dell'Arma dei Carabinieri e in seguito primo comandante del centro ippico del 4\u00ba Reggimento carabinieri a cavallo e cavaliere italiano, specialista nella disciplina del salto ostacoli.\nCessata l'attivit\u00e0 agonistica, \u00e8 stato presidente onorario del maneggio in cui ha sede il 4\u00ba Reggimento carabinieri a cavallo.\n\u00c8 ricordato anche per aver guidato una carica a cavallo, ordinata in seguito alle violente manifestazioni del 6 luglio 1960, a Roma, in piazza di Porta San Paolo. In seguito agli scontri, ci furono diversi feriti, tra cui deputati e senatori del Partito Comunista Italiano e del Partito Socialista Italiano."}
{"id": "295131", "revid": "92723", "url": "https://it.wikipedia.org/wiki?curid=295131", "title": "Marsico Nuovo", "text": "Marsico Nuovo (\"M\u00e0rs\u00ebch\u00eb\" in dialetto lucano) \u00e8 un comune italiano di abitanti della provincia di Potenza in Basilicata.\nCon decreto del 24 febbraio 2021 a firma del presidente della Repubblica Sergio Mattarella, a Marsico Nuovo \u00e8 stato conferito il titolo di citt\u00e0.\nGeografia fisica.\nPosto a sul livello del mare, si sviluppa su tre colline che dominano la Val d'Agri: Civita, la pi\u00f9 alta con il centro storico, Portello e Casale, pi\u00f9 basse, con l'espansione moderna. Intorno sono le vette dei monti Facito, (), Maruggio (), Calvelluzzo (), Malagrina (), Tumolo (), Volturino (), Cognone (), Ausineto (), Lama (), Cavallo (), Cavalluccio (), Fontanalunga (), Schiavo () e Arioso ().\nI corsi d'acqua sono costituiti dal fiume Agri; vi si trova anche il lago di Piana del Lago ().\nStoria.\nRitrovamenti archeologici casuali hanno permesso di attribuire con certezza al territorio una frequentazione gi\u00e0 in epoca preromana e forse un abitato nella parte alta della collina della Civita, identificato ipoteticamente con \"Abellinum Marsicum\", menzionato da Plinio, e databile tra il V ed il IV secolo a.C. Il centro era collocato in posizione strategica a controllo dell'imbocco della Val d'Agri e delle vie verso il Salernitano e il Potentino.\nLa citt\u00e0 di \"Abellinum Marsicum\" aveva fatto parte della federazione di citt\u00e0 stato lucane che si oppose alla penetrazione romana in Lucania. Dopo la fondazione della colonia romana di \"Grumentum\" il centro lucano decadde, per riprendersi con la creazione della \"via Herculea\" tra le colonie di \"Venusia\" e di \"Grumentum\". Sul tracciato della via, del quale \u00e8 stato rinvenuto un miliario sorse una \"statio\", citata con il nome di \"Acidios\", \"Aciris\", Agri.\nCon l'arrivo dei Longobardi e le lotte tra questi e Bizantini e Saraceni ebbe nuovamente importanza strategica, trovandosi sul confine meridionale del principato longobardo di Salerno: il principe Gisulfo I intorno al 940, elev\u00f2 la citt\u00e0 a contea a capo di un vasto territorio. La citt\u00e0 venne fortificata e registr\u00f2 una consistente crescita demografica, ottenendo il titolo di \"civitas\".\nNel 1054 venne trasferita a Marsico la sede episcopale della diocesi di Grumentum. Con l'avvento dei Normanni venne posta come capoluogo amministrativo di un territorio che si estendeva su quasi tutto il Vallo di Diano e il basso Cilento. Roberto il Guiscardo, divenuto principe di Salerno, l'affid\u00f2 in feudo a Rinaldo Malaconvenienza, figlio di Asclettino.\nNel 1144 fu fatto conte di Marsico un Altavilla, Silvestro, figlio del conte di Ragusa e cugino diretto del re di Sicilia. Agli Altavilla succedettero i Guarna e nel XIII secolo la contea di Marsico pass\u00f2 ai Sanseverino.\nI conti di Marsico furono quasi tutti gran connestabili e consiglieri reali, influenzando la politica del regno per tutto il periodo angioino, e con gli aragonesi divennero principi di Salerno.\nL'ultimo conte di Marsico e principe di Salerno, Ferrante Sanseverino, entrato in contrasto col vicer\u00e9 di Napoli fu esiliato nel 1552 ed i suoi feudi furono messi in vendita. L\u2019\"Universitas\" marsicana riusc\u00ec a raccogliere la somma necessaria al riscatto e la citt\u00e0 venne perci\u00f2 ascritta al regio demanio.\nNel 1638 per\u00f2, essendo le casse vicereali in dissesto ed i cittadini impossibilitati a reperire le somme necessarie al mantenimento dell'autonomia amministrativa, la citt\u00e0 fu nuovamente messa in vendita ed acquistata dalla famiglia Pignatelli col titolo di principi.\nNel 1647 la citt\u00e0 fu interessata dai tumulti popolari collegati ai moti rivoluzionari di Masaniello. Il principe Francesco Pignatelli fu costretto alla fuga mentre una decina di cortigiani venivano trucidati dalla folla in rivolta.\nLa peste del 1656 dimezz\u00f2 la popolazione e solo nel XIX secolo la citt\u00e0 pot\u00e9 riacquistare un rilevante peso demografico superando i diecimila abitanti a met\u00e0 secolo.\nNel febbraio del 1799 anche a Marsico fu innalzato il simbolico \u201dalbero della libert\u00e0\u201d: gli stessi feudatari Diego e Vincenzo Pignatelli ed il vescovo Bernardo Maria Della Torre erano a favore delle idee rivoluzionarie e la citt\u00e0 ader\u00ec presto alla Repubblica Partenopea diventando un cantone del dipartimento del Bradano amministrato dal commissario governativo Nicola Palomba, subendo poi danni dalle bande sanfediste provenienti dalla Calabria. La citt\u00e0 nel 1820 era gi\u00e0 sede di una \u201cvendita\u201d carbonara (la \"Scuola dei costumi\") e partecip\u00f2 alle lotte risorgimentali.\nIl terremoto del 1857 rase al suolo gran parte di Marsico Nuovo e dei paesi limitrofi. Qualche anno dopo sub\u00ec fatti di sangue che videro protagonisti i capibanda locali Angelantonio Masini e Federico Aliano, detto \"Forgiarello\", di Paterno.\nNel XX secolo la citt\u00e0 si impover\u00ec a seguito delle ondate migratorie seguite alle due guerre mondiali.\nSimboli.\nLo stemma, simile ad uno scudo veneto troncato semipartito, presenta il levriero che secondo la leggenda guidava i fondatori del nucleo originario del centro, ai lati di questo si evidenziano le insegne della citt\u00e0 episcopale, il tutto al di sopra dei vessilli dei pr\u00ecncipi e dei conti di Marsico. In altre versioni \u00e8 riportato col motto: F.Et.A. (\"Fidelis et amans\"). Il comune ha facolt\u00e0 di utilizzo della corona muraria, in quanto ha ricevuto il titolo di citt\u00e0.\nMonumenti e luoghi d'interesse.\nChiese.\nConcattedrale di San Giorgio Martire.\nLa diocesi di Marsico \u00e8 figlia delle incursioni saracene che distrussero la vicina cattedrale di Grumentum e fu eretta nell'VIII secolo.\nNel 1818 per impedire questioni di predominanza con la diocesi di Potenza fu unita aeque principaliter ad essa, ma solo nel 1986 Marsico e Potenza diventarono parte della stessa diocesi.\nL'antica basilica marsicana era la chiesa di San Michele Arcangelo, ma probabilmente essa inizi\u00f2 a presentare problemi di spazio. Nel 1131 Goffredo ed Enrico, rispettivamente conte e vescovo di Marsico decisero di costruirne una nuova. Questa volta la chiesa doveva essere pi\u00f9 ampia, e per esaltarne la maestosit\u00e0 si decise di costruirla alla sommit\u00e0 del colle detto \"Civita\", il pi\u00f9 alto.\nUna lapide oggi assente, trascritta nel XVII secolo da Ferdinando Ughelli recitava:\n\"Al tempo del Vescovo Enrico e del conte Goffredo fu costruito questo tempio ad onore di Dio e della Beata Vergine Maria e del Beato Giorgio. L'anno del Signore 1131.\"\nDunque l'edificio venne dedicato alla Beata Vergine Maria e a San Giorgio Martire, primo patrono di Marsico. Era diviso in tre navate con il frontespizio coperto da piccoli marmi quadrati. Nel 1293 si costru\u00ec un campanile grazie al conte di Marsico Tommaso di Sanseverino e del settimo vescovo Giovanni Vetere da Salerno, a testimoniare questo avvenimento vi \u00e8 un'altra iscrizione alla base della torre a cuspide, che attribuisce l'opera a Maestro Silvestro.\nNel 1525 il vescovo Ottaviano Caracciolo commission\u00f2 il restauro del celebre Sepolcro dei Vescovi, nel quale anch'egli venne sepolto. Il vescovo Parisi, suo successore, ordin\u00f2 la realizzazione di una cattedra in pietra nel 1612, e tra il 1614 e il 1648, anni in cui si succedettero i vescovi Caselli e Ciantes, vennero commissionati numerosi lavori di restauro relativi alla chiesa e al palazzo vescovile, in particolare Giuseppe Ciantes esegu\u00ec ampliamenti della sacrestia e del coro, e durante il suo periodo d'amministrazione la chiesa venne decorata con varie opere d'arte.\nNel 1673 Marsico mostrava le gravi ferite causate da un terremoto e dalla carestia.\nI lavori di ristrutturazione del centro liturgico diocesano durarono fino al 1707. Ma gi\u00e0 nel 1703 dall'esterno si osservava un maestoso campanile che appariva come la solita torre a cuspide tripartita che si vede nella nuova concattedrale, ma con un piano in pi\u00f9. Era gi\u00e0 visibile anche la cupola che sormontava le volte della navata e del transetto.\nNel XVIII secolo seguirono altri restauri anche ad opera del celebre vescovo Bernardo della Torre, che vi accolse le reliquie del compatrono Sant'Augustale martire provenienti dalla catacomba di San Lorenzo, qui si svolse la cerimonia in cui ne don\u00f2 una parte al vescovo di Sarno.\nNuovamente distrutta nel 1809 in seguito a un incendio, andarono perse molte opere, tra le quali: reliquie, arredi e il coro di noce intarsiato. Riedificata per ordine del vescovo Ignazio Marolda assieme al palazzo vescovile, i lavori durarono fino al 1827, quando nel duomo vennero collocate, assieme ad un pregevole organo, le spoglie di san Gianuario, grande patrono e protettore di Marsico Nuovo, oggi patrono principale dell'arcidiocesi, il corpo del santo, rinvenuto nella chiesa di Santo Stefano (attuale San Gianuario) distrutta dal sisma, venne trasportato in concattedrale, con esso si attu\u00f2 la traslazione in concattedrale della statua dell'artista Giacomo Colombo, la quale oggi mostra i tratti originali della realizzazione avvenuta nel 1714.\n\"\"Incendiato da mani sacrileghe nell'anno 1809 il vescovo di Marsico Pietro Ignazio Marolda...lo consacr\u00f2 l\"11 agosto 1833 con rito solenne e stabil\u00ec che la IV domenica di luglio se ne celebrasse l'anniversario e concesse ai visitatori 40 giorni di vera indulgenza in perpetuo\"\"\nLa chiesa sub\u00ec nel 1857 gli effetti di un nuovo evento nefasto, il terremoto della Basilicata con epicentro nella vicina Montemurro.\nDal 1875 al 1899 iniziarono ancora una volta i lavori di riedificazione.\nIl nuovo vescovo Durante, il 27 agosto 1899, con una cerimonia di dedicazione attribu\u00ec alla concattedrale il titolo di \"San Gianuario vescovo e martire\".\nLa nuova concattedrale ha una sola navata e abside a parete curva, due cappelle laterali e una cupola su tamburo. La facciata sormontata da un timpano, presenta due finestre laterali e una nicchia centrale, che ospita la statua della Madonna. Sul lato sinistro si trova l'antico campanile a cuspide.\nCon il terremoto del 1980 sono crollati: la cupola, il tamburo, il presbiterio e l'abside. E l'ennesimo restauro \u00e8 ancora in corso.\nIl giorno del terremoto quando l'edificio croll\u00f2, il parroco arciprete Gerardo Marsico, fortuitamente non vi celebr\u00f2 la messa prevista. Di conseguenza quando la terra cominci\u00f2 a tremare la chiesa era vuota, il merito di tale prodigio \u00e8 attribuito al protettore san Gianuario, la cui statua del santo rimase intatta sotto le macerie.\nAlcuni candelabri in bronzo anticamente donati dalla famiglia Sanseverino furono poi trasferiti dalla Certosa di Padula; su di essi vi erano immagini di San Lorenzo e San Giovanni, la statua della Madonna della Speranza che pianse lacrime di sangue, il quadro dell'ultima cena, il pulpito, i quadri dell'estasi di Santo Stefano e di Santa Caterina, alcuni quadri con motivi francescani e il crocefisso con angeli adorato dalla Madonna Addolorata e da santi.\nAlcune di queste e molte altre opere sono conservate nella chiesa di San Michele Arcangelo (museo diocesano).\nChiesa di San Michele Arcangelo (museo diocesano).\nLa chiesa longobarda \u00e8 costruita a ridosso della cinta muraria ormai inglobata nei fabbricati del centro storico, ne sono testimoni i contrafforti e l\u2019adiacente porta d\u2019accesso alla cittadella (porta della luna).\nIl mancato possesso di prove riguardo all\u2019anno esatto di fondazione, \u00e8 stato un ostacolo sorpassabile che grazie alle indagini storiche che hanno permesso di individuare l\u2019VIII secolo come periodo di diffusione del culto micaelico tra i longobardi e la contea di Marsico. Prove ulteriori affermano che la chiesa fungesse da cattedrale gi\u00e0 da due secoli prima dell\u2019erezione del duomo dedicato a San Giorgio nel 1131.\nLa chiesa possedeva un ingresso opposto rispetto all\u2019attuale, testimone di tale trasformazione sono gli affreschi prima presenti alle spalle dell\u2019altare e oggi sormontanti l\u2019entrata, a testimonianza della pre-esistenza di un\u2019abside tipicamente medievale in quel punto esatto.\nL\u2019unicit\u00e0 in Val d\u2019agri \u00e8 la presenza dell\u2019unico manufatto gotico, infatti il portale realizzato in questo stile da Melchiorre da Montalbano, del XIII\u00b0 sec. \u00c8 stato dichiarato monumento nazionale.\nAll\u2019interno si conservano numerose opere in quanto dichiarato Museo Diocesano di arte sacra. Restano dell\u2019arredamento originale il fonte battesimale in pietra ed un dipinto su legno settecentesco raffigurante la cacciata degli angeli ribelli. Nel medesimo museo, tuttora aperto comunque al culto religioso, \u00e8 visibile l'affresco de \"L'ultima cena\" attribuito a Girolamo Todisco, fratello o figlio del pi\u00f9 noto Giovanni.\nChiesa di San Gianuario (ex badia di Santo Stefano Protomartire).\nSul colle cosiddetto della Civita, si trova la chiesa dedicata a San Gianuario vescovo e martire, l'edificio ha sostituito l'antica badia dedicata a Santo Stefano, la quale era stata edificata a sua volta sulle antiche rovine di un tempio dedicato al dio Serapide. Non vi \u00e8 prova della data esatta della costruzione dell'edificio religioso, ma alla traslazione del corpo del santo, avvenuta nell'anno 853 l'abate dell'epoca ne constatava il possesso in uno scritto che riportava notizie sul fatto che ad accogliere le spoglie del santo sarebbe stata la chiesa della badia. Da ci\u00f2 si pu\u00f2 desumere che l'edificio esisteva gi\u00e0 nel IX secolo; sebbene vi siano state rinvenute sepolture del VI secolo, ci\u00f2 attesta solamente l'antica sacralit\u00e0 del luogo.\nPer la tradizione infatti, una donna del posto sogn\u00f2 il luogo di sepoltura di San Gianuario, giustiziato sul vicino monte Arioso in epoca romana, si decise quindi di affidare a un carro che trasportava il corpo del santo a due buoi, lasciandoli liberi di muoversi. Gli animali si diressero verso Marsico e si fermarono davanti alla Badia di Santo Stefano (l'attuale chiesa di San Gianuario).\nSecondo le memorie di alcune famiglie nobili, il conte di Marsico: Osmondo Missaniello ne finanzi\u00f2 la ricostruzione nel 1071, poich\u00e9 la badia cadde diruta, in un'iscrizione del campanile \u00e8 evidente che tale opera fu portata a termine dal successore Rinaldo di Malconvenienza, dalla famiglia di questi l'abbazia ebbe molti doni, fra cui possedimenti terrieri, e due chiese di cui una a Calvello.\nRestaurata nel 1172 secondo versi leonini su lapide citati, ma non pi\u00f9 ritrovati, con marmi e sculture, i principi normanni dedicarono molta cura all'edificio, arricchendolo di opere. Le donazioni aumentarono ulteriormente, vista anche la fortuna dell'edificio nell'ospitare reliquie ed essere ente autonomo in quanto abbazia. A sottolineare ci\u00f2 vi \u00e8 la donazione dal parte della famiglia Guarna, che prese il governo della cittadina in seguito ai Normanni, la donazione nel 1201 dei territori boschivi di due monti posti ai piedi dell'Appennino nella localit\u00e0 \"Pietra Rubea\" (oggi Pietra Roggia). Alla soppressione nel XV secolo le cospicue rendite si trasferirono persino alla Cappella Sistina in Roma.\nNel 1502 Gonzalo Fern\u00e1ndez de C\u00f3rdoba incendi\u00f2 Marsico e i suoi soldati rubarono una gamba di san Gianuario. Rientrati in Spagna lo portarono nella citt\u00e0 di Ciudad Rodrigo, dove la reliquia \u00e8 venerata.\nL'amministrazione di essa termin\u00f2 con l'abate Pietro Francesco Giusto, che secondo l'iscrizione ancora visibile sulla destra del portale, aveva influenza persino sul Re Filippo II e sul pontefice Gregorio XIV (\u00e8 infatti riportata la dicitura \"ambor[um] familiaris\" interpretata come sottolineatura dell'intimit\u00e0 dell'abate con entrambi), egli effettu\u00f2 l'ultimo restauro nel 1591. Alla soppressione l'urna del corpo del Santo rimase in una cappella, l'amministrazione pass\u00f2 a chierici con il titolo abbaziale, i cosiddetti abati secolari.\nNel 1593 il papa Clemente VIII ordin\u00f2 al cardinale Montalto di scrivere al vescovo di Capaccio, informandolo che all'interno della chiesa vi erano stati miracoli operati da una statua della Madonna della Speranza, che avrebbe pianto sangue. \"\"illumina ciechi, sana storpi, libera agonizzanti in tempo di morte\".\" Lo scomodarsi del pontefice port\u00f2 la popolazione a effettuare varie processioni e a celebrarne la festivit\u00e0 il 5 agosto. Questa lettera riporta chiaramente la dicitura \"Chiesa di San Gianuario\", non pi\u00f9 \"badia di Santo Stefano\".\nNel secolo successivo l'edificio attest\u00f2 la sua importanza come chiesa, anche a causa del cedimento dell'edificio monacale, fino al 1826, quando a Febbraio un crollo gravissimo provoc\u00f2 l'evacuazione dei reperti a causa di un sisma, compreso il corpo del santo, la quale avvenne solo l'anno successivo grazie alla cura del vescovo Marolda, il 31 gennaio. Questo \u00e8 noto grazie a una bolla rinvenuta nell'urna nell'anno 1950.\nI lavori di ricostruzione intrapresi dal vescovo Ignazio Marolda in tutta la Civita, terminarono tutti in un ventennio. Oggi la chiesa \u00e8 posta in fondo a un ampio sagrato, Al suo interno sono presenti quattro colonne serapidee che introducono all'aula liturgica, molte colonne sono state rinvenute nel versante ove sono finiti i detriti del crollo, e fanno ipotizzare la presenza di un colonnato nelle strutture antecedenti, a tre navate, a croce latina. Oltre all'urna del santo e al gioco di buoi che lo port\u00f2, leggendariamente in tale luogo, si trovano tele del XVII e XVIII degli artisti Simonelli, Mangieri e Peccheneda, raffiguranti: l'ultima cena, Santa Caterina e Santo Stefano. Era nella chiesa anche una pala raffigurante la crocifissione, ora a San Michele, purtroppo in stato di degrado.\nNel portale sormontato da capitelli corinzi decorati con bassorilievi raffiguranti animali, sono scolpite immagini di vescovi e abati medievali.\nL\u2019opera attribuita alla scuola di mastro Melchiorre da Montalbano \u00e8 stata dichiarata monumento nazionale. La statua di San Gianuario del 1714 \u00e8 anch'essa qui custodita.\nDal 1999 il portale della chiesa \u00e8 impreziosita da una porta bronzea realizzata dall'artista Antonio Masini.\nChiesa di Santa Maria di Costantinopoli o \"del Ponte\".\n\u00c8 dimostrabile a oggi la costruzione dell'edificio in funzione di un'edicola votiva posta sulla via Herculea, come dimostrato da scavi nelle vicinanze, un'iscrizione recita \"Hoc fundatis Civitas Marsicensis Templum Erexit\" A.D. 1593. Altra caratteristica \u00e8 l'adiacenza al fiume agri, dove si trovava il ponte causa del toponimo popolare. L'antica edicola, inglobata nella chiesa \u00e8 in gran parte sfregiata dalle intemperie, ma \u00e8 sostituita da una pregevole statua lignea, raffigurante il salvataggio per intercessione di Maria della citt\u00e0 di Costantinopoli. Il tipo iconografico di Santa Maria di Costantinopoli, infatti, ritrae generalmente la citt\u00e0 turrita, case o mura in preda a un imponente incendio, altri ne interpretano l'assedio dei Saraceni. Tuttavia le lotte iconoclaste giunte a Costantinopoli non permettono una chiara lettura delle origini del culto.\nLa spiegazione leggendaria che motiva l'erezione del santuario, fu la vicenda di un cieco, che pregava di riabbracciare il figlio partito anni addietro. Paragonando i propri dolori a quelli della crocifissione del Cristo dinanzi agli occhi di Maria, chiese la grazia ed ebbe poco dopo, l'annuncio in sogno della Madonna che chiedeva all'orbo di recarsi presso un muro diruto al ponte del fiume Agri, dove la sua immagine era rappresentata in mezzo ai rovi. Fattosi guidare, l'uomo si mise a brancolare tra le spine. Tradizione vuole che egli riacquist\u00f2 la vista ed ebbe da l\u00ec a poco, l'incontro col figlio tornato da combattimenti in terra straniera. Una donna di Moliterno, anch'essa cieca afferm\u00f2 di averla recuperata per miracolo.\nAl di l\u00e0 dell'aspetto leggendario, l'Universitas Marsicensis, stanzi\u00f2 ducati che ne videro la fondazione nel 1593. il tempio a navata unica, ha la caratteristica di conservare un pregevolissimo altare a baldacchino in pietra locale, con la volta affrescata nello stile del XVII secolo e un affresco raffigurante l\u2019Incoronazione della Vergine, tra Angeli e Santi, illuminata dallo Spirito Santo, con i 4 evangelisti agli angoli. Al di sotto di questo l'edicola miracolosa, leggermente inclinata secondo il verso della strada presso la quale era posta. La divisione dell'aula tra l'assemblea e il presbiterio, \u00e8 operata in senso trasversale da un arco squadrato, con chiave una pietra con foglie di acanto e mascherone rappresentante sole e luna, col levriero, simbolo di Marsico, visibile anche alla base dell'ambone. Esternamente \u00e8 da notare il portale in pietra decorata.\nVuote sono le nove arcate laterali per altari e edicole, a parte qualche stucco che ha resistito alle intemperie e alle frequenti alluvioni del vicino fiume, nonch\u00e9 alla mancanza di sensibilit\u00e0 che port\u00f2 alcuni negli anni '50 ad adibirla a rifugio per animali. Esternamente infatti, la chiesa appare leggermente interrata, effetto di fenomeni alluvionali. a dare luce all'interno sono 8 finestre laterale e un finestrone di facciata. Ha una porta laterale con iscrizione del XVI secolo che invita a entrare con decoro nel tempio di Maria (\"Purissimae Virginis Templum Caste Ingredi Memento\").\nMonasteri e conventi.\nEx Monastero di San Tommaso Arcivescovo di Canterbury (Palazzo Manzoni) e chiesa della Madonna del Carmine.\nLocalizzato sulla terza collina detta del \"Casale\", ospitava un convento benedettino, secondo gli scritti poteva aver ospitato un avamposto militare. Nel 1179 Guglielmo II di Guarna fond\u00f2 in tale luogo fond\u00f2 un monastero per uomini, direttamente soggetto al Vaticano, purch\u00e9 i monaci riconoscessero l'autorit\u00e0 episcopale della chiesa marsicense, pagandogli ogni anno 3 libbre di cera e una d'incenso.\nCi\u00f2 che il monastero ne guadagn\u00f2 fu la giurisdizione di 65 famiglie del rione casale, avvalendosi dei tributi da essi versati, nonch\u00e9 varie vigne nell'area sottostante, un mulino sull'Agri e il diritto di taglio e trasporto di 2 some di legna quotidiane dalle propriet\u00e0 boschive del conte. Riporta l'Ughelli che questi privilegi furono confermati dai successori del conte Guglielmo: Filippo e Giacomo Guarna. All'arrivo dei Sanseverino, i frati vennero trasferiti a Padula, a Marsico nacque un convento di monache, l'anno preciso di questo evento \u00e8 sconosciuto ma essendo a cavallo tra la giurisdizione di Ruggero Sanseverino e di suo figlio Tommaso, si ipotizza per\u00f2 che avvenne prima del 1281 perch\u00e9 si ha notizia dell'acquisto di un terreno da parte di una badessa benedettina, la venerabile Pacifica, inoltre nel 1285 Ruggero mor\u00ec.\nIl cambiamento degli occupanti di tale struttura \u00e8 importante perch\u00e9 nel 1295 la contea di Marsico era nell'epoca di Tommaso, sposato con Teodora D'Aquino, sorella di San Tommaso d'Aquino dottore della chiesa. La badessa del convento divenne Agnese D'Aquino, nipote di Teodora. La struttura ricevette in questi anni la visita dello stesso San Tommaso, \u00e8 riportata la narrazione secondo cui il santo tocc\u00f2 una \"croce di calce\", poi gelosamente custodita della quale oggi non si ha notizia. Negli anni successivi i Sanseverino garantirono privilegi ed eccezionale protezione al convento. Il quale sino ai primi anni del XIX secolo rimase attivo. Ospit\u00f2 poi in epoca fascista la scuola elementare Manzoni, ed ospita oggi il Parco Nazionale dell'Appennino Lucano, Val d'Agri e Lagonegrese.\nPresenta uno spazioso piazzale antistante sul quale affaccia il primo edificio a due piani che conduce a un cortile sovrastante i giardini, da qui altri due edifici posti al di sotto della sovrastante chiesa della Madonna del Carmine, portano attraverso le loro scalinate sulla sommit\u00e0 della collina del Casale, snodandosi per mura dirute appartenenti all'antico convento e una spettacolare cisterna per la raccolta di acqua piovana.\nLa chiesa della Madonna del Carmine, gi\u00e0 eretta a parrocchia, pur essendo compresa tra le mura conventuali ha un accesso esterno per il popolo, un ampio sagrato e una semplicissima navata. Non presenta particolari arredi, esclusi i particolari lapidei esterni, e la statua lignea della Madonna del Carmelo, festeggiata l'ultima Domenica di Luglio, ritenuta in pectore, seconda festa patronale.\nMonastero dei Cappuccini.\nSi erge nell'omonima frazione Cappuccini, costruito nel 1560 per volere di fra Tullio da Potenza era fra i primi cinque della Basilicata. Realizzato in un luogo appartato, lontano dal centro abitato, venne eretto con il contributo dell'Universitas Marsicensis e del vescovo Marzio de Marzi Medici. Abbandonato definitivamente nel 1866 , \u00e8 costruito su due piani e possiede un piccolo cortile interno, possedeva in passato foreste e modeste coltivazioni. Internamente \u00e8 visibile qualche sbiadito affresco, Giambattista Pignatelli II principe di Marsico ne permise un ampliamento, per l'accoglienza dei novizi, possedeva testi ancora oggi esistenti poich\u00e9 traslocati in altri conventi. Soppresso nel 1816 versa in uno stato di fortissimo degrado, in parte \u00e8 stato trasformato a causa della costruzione di un'abitazione a ridosso di esso. La giurisdizione dello stesso contava su buona parte delle pendici dei Monti della Maddalena.\nMonastero di San Francesco.\nIl monastero si trova sulla sommit\u00e0 della Civita, nel punto pi\u00f9 in alto in assoluto del paese, sulle rovine dell'antico castello. La fondazione avviene infatti nel 1330 da parte di Enrico Sanseverino, pare che la rocca Sanseverino che sorgeva in questo luogo fu distrutta nel 1142, e i conti si trasferirono nell'attuale contrada San Giovanni, sulla collina oggi detta del Castello. molte mura oggi miste ai ruderi del convento, poi divenuto carcere nel XIX secolo, conservano una smisurata doppiezza dovuta alla costruzione della fortificazione dei Sanseverino. L'attivit\u00e0 del convento secondo le ricerche di Luigi Ventre dur\u00f2 \"qualche lustro\", sino alle ristrutturazioni del palazzo vescovile di Ignazio Marolda nel 1809, divenne dimora di vescovi. Oggi la chiesa adiacente dedicata a San Francesco, ospitante opere esposte nel museo diocesano e nella Cattedrale, fra cui l'ultima cena del Todisco, \u00e8 sconsacrata e destinata all'oratorio e all'uso ricreativo. Resta lo straordinario campanile di circa 20 metri, che gode di una posizione senza ostacoli circostanti, e riportante l'insegna francescana su una lapide.\nMonastero di San Giacomo (oggi cimitero).\nTommaso III conte di Marsico, fond\u00f2 questo convento di agostiniani nel 1340. Tutti i Sanseverino privilegiarono questo convento. Nel 1652 papa Innocenzo X lo soppresse a causa delle basse rendite, e mons. Ciantes, vescovo di Marsico chiese di unire quelle poche rendite al seminario. Purtroppo negli anni successivi la chiesa, costruita con straordinari materiali cadde nel 1826, oggi \u00e8 visibile solo una piccola cappella esterna al cimitero odierno dedicata alla Madonna delle Grazie, a ricordare il monastero vi \u00e8 soltanto una croce di pietra.\nPalazzi gentilizi e fortificazioni.\nRocchetta Sanseverino.\nNel comune non sono presenti castelli o rocche appartenenti alle famiglie nobiliari che vi hanno amministrato, infatti il castello Sanseverino, rocca centrale che ne stabiliva di fatto il ruolo di roccaforte longobarda, \u00e8 andato distrutto nel 1142, a questa rocca si sostitu\u00ec quella che in numerose fonti \u00e8 detta la rocchetta, posta su un'altura in contrada San Giovanni, al di sopra della celebre fontana. Ferrante Sanseverino, ultimo conte di Marsico e inquilino della rocchetta volle tentare la vendita della contea, ricevendo offerte dalle famiglie Caraffa e Caracciolo, tuttavia nonostante l'acquisto da parte del secondo di questi, per volere del popolo e per concessione dell'imperatore Carlo V la cittadina pass\u00f2 al Regio Demanio. \nPalazzo Pignatelli.\nNel 1638 Marsico fu concessa ai Pignatelli, si evitarono tuttavia secoli di baronia. Resta completamente intatto, almeno esternamente il loro palazzo, sede del municipio e della biblioteca comunale. La costruzione risale al 1670, il pozzo nel cortile, datato 1572, dunque \u00e8 possibile un particolare sviluppo legato alla costruzione della dimora dei pr\u00ecncipi. Lo stile \u00e8 semplice e raffinato, tipicamente rinascimentale. La facciata presenta un portale in pietra che immette in un arco con volta presentante lo stemma gentilizio. Si sviluppa internamente un cortile, col secondo piano ad arcate che ospita alcuni cippi romani. Secondo le notizie biografiche di Giambattista Pignatelli I, vissuto nel XVIII secolo, vi dimoravano molti servitori, ed egli, pur seguendo una vita pia e caritatevole, arricch\u00ec il palazzo di opere d'arte. Oggi per\u00f2 l'edificio, ristrutturato per ospitare gli uffici comunali, non presenta alcuna traccia di opere d'arte o decorazioni nelle maestose sale interne.\nPalazzo Barrese Li Prati (in seguito Boccia).\nUn palazzo gentilizio noto come Barrese Li Prati (oggi detto Boccia) \u00e8 legato inizialmente alla storia dei Pignatelli, una lapide ne spiega l'antica fondazione, poich\u00e9 rimanda ad una distruzione del 1142, e alla riedificazione del palazzo, che verr\u00e0 ancora pi\u00f9 volte modificato, trovandosi in area sismica, l'antica fondazione non esclude un legame con gli stessi Sanseverino. Nel 1647, Marsico, insorse contro Francesco Pignatelli. Fuggito il Principe, i rivoltosi entrarono nel suo palazzo, e uccisero 14 sue guardie, in molti palazzi gentilizi la rivolta port\u00f2 distruzione, non si esclude che anche il palazzo Barrese Li-Prati fu preda dei rivoltosi. Il principe infatti vi abitava per diritto di matrimonio infatti questo apparteneva alla moglie Lucrezia unica erede della famiglia Li Prati. La stessa fondazione del palazzo Pignatelli dimostra che l'abitato era ormai arrivato a oltrepassare di gran lunga le mura medievali, il palazzo Barrese Li Prati ingloba tutt'oggi due torri e un tratto della zona orientale delle mura medievali. Il nome Barrese si deve invece alla famiglia che ne prese possesso nel 1657. I Barrese, erano una famiglia borghese, principalmente proprietari terrieri, per cui gi\u00e0 molto potenti e ricchi. Ne entrarono in possesso per la situazione disastrosa delle finanze di Francesco, che costrinse i Pignatelli a venderlo. La propriet\u00e0 dell'edificio fu dei Barrese fino al 1871, poi Andrea Barrese lo vendette alla famiglia Boccia. Nel 1939 la proprietaria dell'edificio Carmela Dattoli, vedova Boccia, ne affittava una parte alle suore, conserv\u00f2 un totale di 5 stanze provviste di servizi e cucina fittandone il doppio alle conventuali al piano superiore, a quello inferiore la vedova boccia possedeva due dispense e due legnaie, che divise rispettivamente con le suore. Oggi infatti, l'imponente edificio, circondato da cinta muraria in parte preesistente sul lato orientale e con le due torri, conta ancora 25 vani distribuiti su 2 piani, una stalla, un cortile con pozzo e un ampio giardino con pini. Tuttavia in seguito al sisma del 1980 urgono interventi di ristrutturazione, ed \u00e8 propriet\u00e0 del comune.\nGeografia antropica.\nIl comune di Marsico Nuovo possiede molteplici localit\u00e0 e frazioni che circondano il capoluogo posto nel baricentro del territorio comunale.\nFrazioni.\nPergola.\nAvamposto del comune giungendo da nord, sorge sui Monti della Maddalena a cavallo tra Valle del Melandro e la Val d'Agri, possiede due uscite sulla SS 598 di Fondovalle dell'Agri, \u00e8 sede di aziende e attivit\u00e0 commerciali pur rimanendo fortemente un centro a vocazione agricola. La zona con maggiore densit\u00e0 abitativa, si sviluppa nei pressi della Chiesa dell'Immacolata; ove il piccolo centro ha la sua piazza intitolata a Giovanni Paolo II, circondata da attivit\u00e0 commerciali e centri di ritrovo. Compreso nell'alta vallata in cui sorge la frazione, si trova localit\u00e0 San Vito, intorno alla chiesa medievale del Santo.\nGalaino.\nSede del polo industriale polivalente (zona PIP) negli anni 2000 ha registrato una forte crescita, l'abitato rurale si sviluppa intorno alla chiesa di San Nicola e nella pianura ai piedi del Monte Ausineta (1087 m s.l.m.). Nei pressi vi sono il centro sportivo di recente costruzione e varie attivit\u00e0 commerciali, \u00e8 sede di allevamenti e aziende agricole.\nLocalit\u00e0 montane.\nEssendo i punti pi\u00f9 alti del comune ad altitudine maggiore di , comprende altopiani dell'area appenninica, posti al di sopra del Monte Lama a nord-est del paese, interessanti per il turismo invernale. Come localit\u00e0 Piana del Lago, che ospita un invaso naturale () e Fontana delle Brecce, radura celebre nella zona per le scampagnate e la presenza di alcuni rifugi, oltre che per i pascoli bovini ed equini.\nA pi\u00f9 basse altitudini nella stessa area, si trova il Monte Cognone, una parete naturale che affianca il paese. Nella sponda orientale dell'altura sorgono Calabritto e Cognone, senz'altro insieme a Camporeale a est (cos\u00ec chiamato poich\u00e9 era zona di caccia dei principi Pignatelli) sono i centri rurali posti pi\u00f9 in alto, e soggetti a temperature pi\u00f9 rigide.\nLe aree montane sono state oggetto di insediamento dell'industria petrolifera, oltretutto vi sorge il fiume Agri, con un invaso artificiale per raccogliere acqua utile all'irrigazione. E si sviluppano fino al confine regionale con la Campania, nei pressi di Padula e Sala Consilina.\nPianura marsicana.\nIl comune non possiede aree pianeggianti molto estese, il capoluogo sorge tra le valli formate da Agri e Verzarulo, suo affluente. Entrambe ospitano insediamenti, nella valle del torrente Verzarulo risalta la localit\u00e0 Fontanelle, poich\u00e9 oltre al liceo scientifico e all'istituto comprensivo, vi si trovano la sede locale del CNR e gli impianti sportivi comunali. La zona \u00e8 sormontata dall'ex convento dei frati minori cappuccini, in un terreno demaniale appartenuto al convento, pi\u00f9 distante, oggi si trova il cimitero.\nLa valle del fiume Agri inizia a contrada Mastro Vitilli, toponimo dovuto alla presenza di conciatori di pellame. Vi si trova il santuario di Santa Maria di Costantinopoli, sede di numerosi pellegrinaggi e miracoli.\nLe due valli si incontrano in localit\u00e0 San Giovanni, la parte successiva \u00e8 naturalmente quella pi\u00f9 fertile, chiamata per l'appunto Cerbaia.\nSociet\u00e0.\nL'angelo della Madonna del Carmine.\nLa ricorrenza liturgica della festa della Madonna del Carmelo, \u00e8 celebrata l'ultima domenica di luglio anzich\u00e9 il 16 dello stesso mese. Questo poich\u00e9 la Madonna \u00e8 patrona della vicina Paterno, frazione di Marsico fino al 1973, dunque si \u00e8 sempre evitato un doppio festeggiamento. In entrambi i comuni si mantiene la tradizione del volo dell'angelo: un bambino che ha ricevuto la prima comunione, vestito da angelo e provvisto di imbracatura a norma, viene calato con un sistema di carrucole sostenuto da volontari, a Marsico Nuovo essi si posizionano sul balcone del Palazzo dei Marchesi Navarra e abitazioni circostanti.\nScopo della manifestazione \u00e8 rappresentare varie discese dell'angelo, a scopo rituale, con il fine di mostrare la propria devozione popolare attraverso i gesti del bambino che ne svolge il ruolo. L'angelo porta alla statua doni e oggetti rappresentanti classici attributi della Madonna del Carmelo, come possono essere rispettivamente un cero, o l'abitino (lo scapolare donato secondo la tradizione dalla Madonna a san Simone Stock); infine con l'aiuto del sacerdote si effettua l'incoronazione della statua.\nAltra caratteristica \u00e8 l'accompagnamento delle discese con la recita di un poema in versi composto da sacerdoti locali, in epoca moderna, la tradizione \u00e8 stata animata da bande musicali.\nTerminato il rituale l'angelo con spada e scudo, metafora della protezione divina sulla citt\u00e0 saluta i fedeli e la Madonna con i versi:\n\"O Madre nostra, Vergine del Carmelo\"\n\"Tu ci colmi delle tue grazie ogn'ora\"\n\"Le anime nostre tu innalzi al cielo\"\n\"O Madonna del Carmine beata\"\n\"Accogli le nostre preci\"\n\"Discenda la grazia tua su questo paese\"\n\"E il nome tuo sia a noi sempre palese.\"\nLingue e dialetti.\nSecondo lo studioso tedesco Lausberg l'area linguistica di Paterno, Marsico Nuovo e Marsicovetere presenta il vocalismo di Randgebiet, in quanto il sistema delle vocali segue determinate regole, differenti da quelle delle aree circostanti caratterizzate da un vocalismo cosiddetto: romanzo-occidentale, il suono delle vocali infatti \u00e8 tipico di quell\u2019area dialettale \u201cdi confine\u201d, definita da Lausberg nel 1939, che si estende da Brindisi a Teggiano, nel Salernitano, passando per la costa ionica. Si nota spesso infatti, che i timbri vocalici si neutralizzano in /\u0259/ , come ad esempio il verbo \"cucire\" si traduce ko\u01dds(\u01dd). Vista la storia politica dell'area, il dialetto locale popolarmente denominato \"marsicano\" si parla principalmente a Marsico Nuovo e Paterno (con vocalismo differente) e in alcune aree prossimali del territorio di Marsicovetere. Altre caratteristiche peculiari sono la preposizione semplice \"di\" che diventa \"r\" oltre che la pronominale \u00abci\u00bb, in cui la consonante \u00abc\u00bb si trasforma in \u00abn\u00bb;\nEsempi:.\nRacconto in marsicano tratto da \"San Gianuario, agiografia e Folklore A. Lotierzo\":\n\"\"Scinuari/\u0259/ era nu vescuv/\u0259/, nat/\u0259/ a Cartaggen/\u0259/. H'Antich/\u0259/ purtaven/\u0259/ a San Ginuari/\u0259/ in prucission/\u0259/ e piglia/\u0259/ a richianata sua e se ferma/\u0259/ dd\u00e0. Quann/\u0259/ era giov/\u0259/n/\u0259/ era stat ndo vosch/\u0259/ e u piglier/\u0259/n/\u0259/ a brutta gend/\u0259/, ca nun eran/\u0259/ cr/\u0259/stian/\u0259/ e h'accirenne (stess) ndo vosch/\u0259/. M'arrecord/\u0259/ ca ng'era na femm/\u0259/na, ca si chiamava Rusaria, ch h'av\u00eca fatte nu vut/\u0259/ ca ngi purtava nu vutiedd/\u0259/ ca p\u00f2 acc/\u0259/rian/\u0259/ ca quanda p/\u0259/sava arriffavan/\u0259/ e tand/\u0259/ h'av\u00eca lass\u00e0 r/\u0259/ sold/\u0259/. Prima auzavam/\u0259/ i cend/\u0259/ oppure nu menzett/\u0259/ re gran/\u0259/. P\u00f2 riciemme pur na preghiera: \"San Gianuario solo tu puoi ogni male allundan\u00e0\" e ne fac\u00ecemme a croce. U cuorp/\u0259/ (r San Ginuari/\u0259/) u truvenn/\u0259/ ca dd\u00e0 era, re cap/\u0259/ a na mannara, r/\u0259/ cap/\u0259/ a nu cippon/\u0259/, e u sfracidderen/\u0259/ e ngi taglieren/\u0259/ u cuodd/\u0259/. A chiesa a custuren/\u0259/ d\u00e0 pecche si n/\u0259/ sc\u00eca sul/\u0259/ sul/\u0259/ p' a nghianata. R/\u0259/ quiri tiemb/\u0259/ viri ca nun g'erana tanda pret/\u0259/, m\u00f2 ng' anna menat/\u0259/ fors p divuziona. Ropp u millenoviciendevindcingh/\u0259/ accumenzeren/\u0259/ a f\u00e0 a festa c\u00f9 i lumin\u00e8ri/\u0259/. Un ra famiglia ri caurariedd/\u0259/ ngi ruman\u00eca appis/\u0259/ vicin a luc/\u0259/ elettrica, Di/\u0259/ c/\u0259/ ne libera !\"\"\nTraduzione\nGianuario era un vescovo nato a Cartagine. Gli antenati portavano San Gianuario in processione e lui sal\u00ec verso la sua Chiesa e si ferm\u00f2 l\u00ec (riferimento leggendario secondo cui il corpo del santo guid\u00f2 miracolosamente un carro di buoi che lo trasportava verso una bad\u00eca ndr). Da giovane era stato nel bosco e fu preso da nemici, non cristiani, e fu ucciso. Mi ricordo che una donna, Rosaria, aveva fatto un voto, che avrebbe portato un vitello che sarebbe stato ucciso e messo all'incanto per quanto pesava (all'asta) e tanti soldi avrebbe offerto. Prima in devozione sollevavamo i ceri o un mezzetto (25 kg) di grano. Dicevamo anche una preghiera: \"San Gianuario solo tu puoi ogni male allontanare\" e facevamo il segno della croce. Poich\u00e9 trovarono il corpo che era l\u00ec (nel bosco) gli mozzarono la testa con la mannaia su di un ceppo, cos\u00ec dopo avergli fracassato le ossa, lo decapitarono. La chiesa fu eretta l\u00ec (presso la bad\u00eca) perch\u00e9 l\u00ec si diresse da solo. (Nel posto in cui mor\u00ec) non vi erano molte pietre, che sono state trasportate per devozione. Dal 1925 la festa si fa con le luminarie, e uno della famiglia dei calderai (soprannome dovuto alla professione) vi rimase folgorato a causa della corrente, Dio ce ne scampi !\nCultura.\nMusica.\nNel 1996 \u00e8 stata fondata da marsicani residenti e non l'associazione \"Civitas Marsicana\". L'associazione si occupa dal 1996 delle serate musicali al borgo \"Case Nuove\" sul colle Civita, dove era stata costituita negli anni quaranta una banda musicale (\"Banda musicale della citt\u00e0 di Marsico\"), fondata da Onofrio Fittipaldi. La famiglia Fittipaldi ha ripreso, assieme alla famiglia Grieco-Ventre le antiche tradizioni, fondando l'Associazione Civitas Marsicana, con una sezione musicale dedicata a Mariele Ventre di origine marsicane.\nSono stati tenuti concerti di musica classica, anche operistica (\"Serva padrona\" di Giovanni Battista Pergolesi in abiti d'epoca nell'edizione del 2000 presso il largo del Casale) e jazz. Ogni anno viene consegnata ad un artista ospite della manifestazione la medaglia d'argento del Presidente della Repubblica.\nLa Associazione \"Civitas Marsicana\" si \u00e8 impegnata nel corso dei suoi anni di attivit\u00e0, alla valorizzazione artistica e culturale della citt\u00e0 di Marsico.\nAttualmente le attivit\u00e0 dell'Associazione sono state sospese, memorabile agli occhi dei marsicani \u00e8 stato il recital del pianista Aldo Ciccolini, nel 1999.\nNel 2004 l'Associazione \"Civitas Marsicana\" decide di cessare definitivamente la propria attivit\u00e0 musicale.\nCucina.\nLa cucina di Marsico Nuovo \u00e8 una cucina semplice, basata su prodotti locali tradizionali. Tra i piatti tipici si ricordano:\nEconomia.\nL'economia del paese \u00e8 prettamente agricola: in particolare \u00e8 sviluppato il settore ortofrutticolo e la produzione di fagioli, oltre alla zootecnia.\nSuccessivamente al terremoto del 1980, inoltre, sono state create due aree P.I.P., nelle quali si sono insediate numerose aziende artigianali che hanno dato una notevole spinta all'economia locale, creando un numero considerevole di posti di lavoro.\nUn'altra grande spinta al paese, in termini di benessere ed occupazione, \u00e8 data dall'estrazione petrolifera che da qualche anno interessa parte del territorio di Marsico Nuovo; uno sfruttamento di petrolio nel comune era gi\u00e0 presente nel passato, almeno nel periodo attorno la met\u00e0 del secolo XIX, in quanto il geografo Amati segnala l'esistenza di miniere di asfalto nel comune.\nSul territorio comunale sono presenti diversi centri legati all'attivit\u00e0 estrattiva, in particolare tra le frazioni di Pergola e Camporeale; l'oleodotto che si ricollega al Centro Oli di Viggiano, percorre buona parte del comune.\nAmministrazione.\nGemellaggi.\nMarsico Nuovo \u00e8 gemellata con:\nSport.\nParticolarmente radicato era il calcio femminile: il Real Marsico ha giocato stabilmente in Serie A2. La squadra giocava le sue gare nell'impianto cittadino dello stadio \"Antonio Incerto\".\nIl paese ha anche una squadra di calcio a 5, Futsal Marsico e una squadra del campionato allievi, l'Atletico Marsico.\nLo stadio cittadino \u00e8 provvisto di due gradinate scoperte e una tribuna con seggiolini, ha una corsia laterale molto ampia per l'accesso dei mezzi di soccorso. Nel centro sportivo comunale di Via Fontanelle si trova la piscina comunale provvista di vasche riabilitative, oltre che di vasca esterna per la stagione estiva. Altri sport praticabili nel centro sportivo sono il tennis e il basket nella palestra del liceo scientifico. Altrove sono praticabili il pattinaggio a Galaino e la corsa con go-kart a Pergola."}
{"id": "295138", "revid": "1305772", "url": "https://it.wikipedia.org/wiki?curid=295138", "title": "Alpi (disambigua)", "text": ""}
{"id": "295140", "revid": "1318658", "url": "https://it.wikipedia.org/wiki?curid=295140", "title": "Sant'Oreste (Italia)", "text": "Sant'Oreste \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl centro storico sorge su di un basso crinale del Monte Soratte, dorsale mesocenozoica della Valle del Tevere.\nStoria.\nEt\u00e0 antica.\nIl territorio comunale ha restituito resti di epoca preistorica, tra cui un piccolo vaso con quattro anse di epoca neolitica, che era stato collocato, probabilmente a fini cultuali, a raccogliere l'acqua che gocciava da una stalattite nell'interno dei \"meri\" del monte Soratte\nPrima della conquista romana Sant'Oreste faceva parte del territorio dei Capenati (ager Capenas) fiorente popolazione italica che prosperava nel Lazio (Latium) prima dell'avvento di Roma; I Capenati avevano una propria lingua, simile al latino, affine all'etrusco e con influenze sabine, il territorio dei Capenati comprendeva gli attuali comuni di: Capena, Civitella San Paolo, Morlupo, Fiano, Nazzano, Ponzano, Filacciano, Torrita, Rignano, Sant'Oreste, Castelnuovo di Porto e Riano.\nSul Monte Soratte doveva essere adorato, da parte di queste popolazioni, il dio \"Soranus\", in seguito identificato con Apollo, o con \"Dis Pater\".\nPlinio riferisce che il culto del dio del Monte Soratte era celebrato dalle famiglie degli \"Hirpi Sorani\" (o \"lupi di \"Soranus\"\"), che in onore del dio camminavano sopra i carboni ardenti; per questo motivo queste genti erano state esentate per mezzo di un decreto del Senato dal servizio militare e da altri obblighi. Virgilio nell'Eneide riferisce un'invocazione di Arunte al dio Apollo \"custode del santo Soratte\" e parla nuovamente della pratica cultuale del camminare sui carboni ardenti.\nFalisci e Capenati, alleati di Veio, vennero sconfitti dai Romani con la caduta della citt\u00e0 etrusca nel 396 a.C. Il territorio Capenate fu assegnato nel 387 a.C. alla trib\u00f9 \"Stellatina\" e la sua capitale \"Capena\" non venne distrutta ma fu annessa e divenne un importante municipio federato Romano. Nel 241 a.C. la capitale falisca \"Falerii Veteres\" venne anch'essa distrutta, a seguito della rivolta dei Falisci durante la prima guerra punica. Nel territorio si insediarono in seguito numerose ville: i resti di una di queste, con impianto termale, affreschi e pavimenti mosaico, furono rinvenuti nella localit\u00e0 \"Giardino\" a Sant'Oreste.\nIl Monte Soratte \u00e8 presente anche nell'opera pi\u00f9 importante del sommo poeta Dante Alighieri, la divina commedia : Inferno, canto ventisettesimo:\n\"Ma come Costantin chiese Silvestro\"\n\"d\u2019entro Siratti a guerir de la lebbre;\"\n\"cos\u00ec mi chiese questi per maestro\"\nEt\u00e0 medioevale.\nSecondo una leggenda riportata nel V secolo negli \"Actus Silvestri\", sul monte Soratte si sarebbe rifugiato papa Silvestro I per sfuggire alle persecuzioni di Costantino I. In ricordo di tale evento leggendario sulla cima del monte venne fondato, probabilmente nel VI secolo, il monastero dedicato al santo papa. Nella prima met\u00e0 del VI secolo vi sarebbe stato monaco San Nonnoso di cui vengono narrati tre miracoli da san Gregorio Magno (715-731). Sul monte dovevano essere presenti anche altri romitori e cenobi.\nIl monastero, caduto forse in abbandono, venne ripristinato e arricchito nel 746 da Carlomanno, il quale vi si sarebbe ritirato dopo la sua abdicazione dalla carica di \"maestro di palazzo\" a favore del fratello Pipino il Breve, ottenendolo in dono da papa Zaccaria. Essendosi poi trasferito l'anno seguente all'abbazia di Montecassino, il monastero venne restituito al papa. Carlomanno avrebbe inoltre fondato il monastero di Santo Stefano a Mariano, ai piedi del monte Soratte, e il monastero di Sant'Andrea \"in flumine\" presso Ponzano.\nTra i possessi donati al monastero di San Silvestro da Carlomanno, il \"Chronicon\" del monaco Benedetto menziona una \"curtem Sancti Heristi\", che prende il nome da sant'Edisto, o Aristo, santo martirizzato sotto Nerone sulla via Laurentina. Il nome del santo si \u00e8 poi progressivamente mutato in Sant'Oreste, attuale nome del paese.\n747: Nascita del Castrum Sancti Edsti, il primo nome di Sant'Oreste.\nIl centro abitato dovette essere fortificato tra il X e l'XI secolo e il monte Soratte \"cum oppidis suis\", con i suoi centri fortificati, viene citato nella concessione del 964 all'imperatore Ottone I da parte di papa Leone VIII.\nNel 1074, sotto papa Gregorio VII, i centri fortificati di Sant'Edistio, di San Silvestro e di Sant'Andrea \"in flumine\" passarono alle dipendenze dell'abbazia di San Paolo fuori le mura. Nel 1286 papa Onorio IV ne fece una commenda e li affid\u00f2 in possesso al vescovo di Ancona, Pietro Capocci. Nel 1290 Sant'Edistio \u00e8 nominato come \"castrum\", ovvero castello con mura, e doveva far parte di un complesso di fortificazioni che comprendeva i castelli di Versano e di Ramiano. Alla met\u00e0 del XIV secolo era in possesso dei Savelli. Nel 1443 i castelli di Sant'Oreste e Ponzano con i monasteri di San Silvestro e di Sant'Andrea \"in flumine\" vennero attribuiti in feudo all'abate di San Paolo fuori le mura da papa Eugenio IV.\nEt\u00e0 moderna.\nNel 1523 la tradizione locale riferisce di un contrasto per questioni di confine tra Sant'Oreste e Civita Castellana: i castellanesi avrebbero posto sotto assedio il borgo fortificato, senza tuttavia riuscire a prevalere. Nel 1528 mor\u00ec nel monastero di San Silvestro il beato Paolo Giustiniani, camaldolese e fondatore della congregazione degli Eremiti Camaldolesi di Monte Corona.\nNel 1546 papa Paolo III riun\u00ec i feudi di Sant'Oreste e di Ponzano, con i monasteri di San Silvestro e di Sant'Andrea \"in flumine\", all'abbazia delle Tre Fontane, costituendo un'unica commenda, concessa al proprio omonimo nipote, il cardinale Alessandro Farnese, come abate delle Tre Fontane.\nIn seguito a questa riorganizzazione del territorio l'abitato ebbe un notevole sviluppo urbanistico: nel centro storico vennero edificati o restaurati chiese e palazzi, tra cui il Palazzo abbaziale, centro amministrativo e di rappresentanza, e furono ristrutturate le mura (1554).\nNel 1576 Alessandro Farnese fece redigere uno Statuto della comunit\u00e0, probabile revisione e aggiornamento di una trascrizione quattrocentesca degli usi antichi.\nIl cardinale commendatario, abate delle Tre Fontane, esercitava i diritti feudali e nominava un podest\u00e0 per l'amministrazione della giustizia, un \"vicecomite\", tre \"priori\", un \"camerlengo\" e un \"cancelliere\"; il \"consiglio generale\" e un \"consiglio ordinario\" di 40 membri rappresentavano la comunit\u00e0.\nNel 1661 alcune reliquie di san Nonnoso furono donate dal vescovo di Frisinga (Freising, in Baviera), dove il suo corpo era stato traslato nell'XI secolo. Il santo fu dichiarato nel 1676 come patrono del paese.\nNel 1798 i cittadini di Sant'Oreste aderirono alla Repubblica romana. L'abolizione dei diritti feudali decretato con l'occupazione napoleonica del 1809-1814 fu confermata dal ripristinato governo pontificio e dal 1817 il comune di Sant'Oreste fu soggetto amministrativamente al \"governo\" di Nazzano (sostituito nel 1828 come capoluogo di \"governo\" da Castelnuovo di Porto), che apparteneva al distretto di Roma, a sua volta appartenente alla comarca di Roma. Nel 1827 divenne sede di podesteria.\nDopo l'annessione dello Stato pontificio al Regno d'Italia nel 1870, il comune di Sant'Oreste risult\u00f2 avere 1747 abitanti nel censimento del 1871. Furono condotti importanti lavori pubblici, tra cui la costruzione di un nuovo cimitero presso l'antica chiesa di Sant'Edisto (1874) e di una cisterna per l'acqua (\"Cisternone\", 1880), e venne istituito l'asilo comunale (1891).\nNel 1913 alla morte dell'ultimo abate, l'antica commenda feudale venne avocata dal papa, che nomin\u00f2 un amministratore apostolico e nel 1927, alla morte di questi definitivamente abolita.\nNel 1927 il comune di Sant'Oreste entr\u00f2 a far parte della neoistituita provincia di Viterbo, ma nel 1941 pass\u00f2 a quella di Roma.\nNel periodo tra il 1937 ed il 1943 il versante Sud del Soratte venne interessato da pesanti lavori di escavazione per realizzare dei ricoveri antiaerei un sito riservato ai vertici del governo italiano in caso di attacco sulla capitale: il bunker del monte Soratte.\nDurante la seconda guerra mondiale il dedalo di gallerie che si estendeva per oltre quattro chilometri e mezzo e raggiungeva la profondit\u00e0 di quasi 300 metri sotto la roccia, venne utilizzata nel 1943-1944 come quartier generale delle forze di occupazione tedesche della Wehrmacht e come residenza del capo di stato maggiore, il Generale Feldmaresciallo Albert Kesselring che ivi install\u00f2 l'Oberbefehlshaber S\u00fcdwest.\nPesantemente bombardato il 12 maggio del 1944, il bunker garant\u00ec la continuit\u00e0 operativa del Comando tedesco della Wehrmacht almeno fino al 4 giugno 1944, quando venne minato ed incendiato dagli stessi tedeschi in fuga.\nTra il 1952 ed il 1962 le gallerie del Soratte furono utilizzate come polveriera per l'Esercito Italiano.\nDurante il periodo della Guerra Fredda la parte pi\u00f9 profonda delle gallerie fu trasformata in un bunker antiatomico utile ad accogliere i vertici del Governo Italiano, la Presidenza del consiglio dei Ministri ed il Presidente della Repubblica in caso di attacco termonucleare su Roma.\nTale struttura, venne collaudata a livello strutturale e fu sede di importanti esercitazioni in ambito NATO, ma non fu mai operativa.\nTra il 1993 ed il 2003 fu oggetto di ulteriori progetti da parte della Presidenza del Consiglio dei Ministri che per\u00f2 non vennero mai portati a termine.\nIl complesso della ex-zona militare si estende per 44 ettari sul versante Sud del monte Soratte ed oggi \u00e8 diventato un museo diffuso a carattere storico-culturale aperto al pubblico e denominato \"Percorso della memoria\".\nI bunker ipogei del Soratte sono inseriti in questo progetto di valorizzazione generale dell'area e sono oggetto di una notevole missione di valorizzazione ad opera di una associazione di volontari che ne garantisce la visitabilit\u00e0 su prenotazione.\nIstituita con L.R. 6 ottobre 1997, n. 29 (B.U.R. 10 novembre 1997, n. 31 S.O. n. 2), la Riserva del Monte Soratte \u00e8 un singolare polmone verde tra la via Flaminia e il fiume Tevere, poche decine di chilometri a nord di Roma. Comprende l'isolato rilievo del Monte Soratte, modesto ma svettante massiccio calcareo che spicca nel dolce paesaggio della valle del Tevere. Con 691m di altezza, dalla cui sommit\u00e0 per\u00f2 lo sguardo abbraccia un panorama vastissimo.\nCon la Legge Regionale del 22 ottobre 2018, n.7 (pubblicata sul Bollettino Ufficiale della Regione Lazio del 23 ottobre 2018, n.86) viene affidata alla direzione della Riserva naturale di Nazzano, Tevere-Farfa anche la gestione del Parco Naturale del Monte Soratte.\nMonumenti e luoghi d'interesse.\nArchitetture religiose.\nLa chiesa parrocchiale del paese venne costruita a partire dal 1568 su disegno originario del Vignola, per volere del cardinale Alessandro Farnese, in sostituzione di una pi\u00f9 piccola chiesa romanica del XII-XIII secolo, della quale si conserva il campanile, con bifore in travertino. Nel 1745 \u00e8 stata ingrandita eliminando l'abside cinquecentesca.\nLa facciata si presenta articolata in due ordini per mezzo di paraste con capitelli dorici e con trabeazione del primo ordine che sostiene un timpano centrale sopra il portale; nella parte superiore sono presenti raccordi con volute laterali.\nL'interno \u00e8 ad unica navata, coperta con volta a botte lunettata, con cappelle coperte da volta a bottelungo i lati. La chiesa ospita la pala settecentesca dell'altare maggiore con il \"Martirio di San Lorenzo\", opera del pittore Ceccherini una tela con la \"Madonna del Rosario\", realizzata in occasione della battaglia di Lepanto, un pulpito cinquecentesco in legno dorato e un organo del 1638 sulla controfacciata, eseguito dagli organari della famiglia Bonifazi.\nAmbiente e Territorio.\nEnogastronomia.\nIl comune di Sant'Oreste \u00e8 zona di produzione della denominazione di origine protetta DOP Soratte Olio extravergine di oliva Soratte \nSociet\u00e0.\nReligione.\nSi crede che Sant'Oreste sia un paese di molti santi e miracoli accaduti.\nIl primo miracolo \u00e8 quello del Santo eremita Nonnoso, monaco benedettino che si trasfer\u00ec a meditare e a pregare sul Monte Soratte con altri eremiti.\nIl santo trovatosi sul monte doveva fare l'orto,ma a causa di un grande sasso che ingombrava la terra il santo lo spost\u00f2 con tre dita depositandolo in pendenza su due piccoli sassi;il sasso a distanza di millenni non si \u00e8 ancora spostato.\nAltro santo del Paese \u00e8 il patrono Sant'Edisto che per proteggere Sant'Oreste dagli attacchi romani fece calare la nebbia e fece ritirare le truppe, poi venne martirizzato sulla Via Laurentina.\nL'ultima santa \u00e8 Santa Romana che nei tempi di Papa Silvestro I risiedeva qui a Sant'Oreste, la santa religiosissima andava a trovare il papa sul Monte Soratte e le dicerie popolari erano malefatte, quindi un giorno San Silvestro le disse:\" Romana tu ritornerai quando le rose fioriranno\" dato che si trovavano nel periodo invernale di dicembre passavano alcuni mesi cos\u00ec si fermavano le dicerie. Al mattino seguente la santa usc\u00ec nel suo giardino innevato dove trov\u00f2 delle rose e and\u00f2 dal papa che le disse:\" Romana cosa ci fai qui ti avevo detto di venire quando le rose fioriranno\" Romana lasci\u00f2 cadere a terra le rose e lui le disse:\" Romana tu sei pi\u00f9 Santa di me\".\nDal 1814, grazie a don Giuseppe Peligni, ogni anno nell\u2019ultima domenica di Maggio si ripete la pi\u00f9 che centenaria festa della Madonna di Maggio, che culmina con il tradizionale appuntamento della Fiaccolata del Monte Soratte; nei giorni precedenti vengono disposte centinaia di fasci di canne lungo una zona del monte ed alla sera, quando la processione raggiunge Piazza Mola a Vento tutte le canne vengono accese contemporaneamente offrendo uno spettacolo unico ed esaltante; fuochi fumo e fuochi artificiali si accalcano nel cielo del Soratte concludendo una giornata di grande festa.\nAgricoltura.\nSant'Oreste \u00e8 anche un centro agricolo con produzione olive(in particolare la Sirole variet\u00e0 autoctona), nocciole, zafferano, melograni, lavanda, allevamento di bovini, suini e ovini, e di prodotti come miele e formaggio.\nTra le attivit\u00e0 economiche pi\u00f9 tradizionali vi sono quelle artigianali, come la lavorazione del corno.\nDialetto.\nIl dialetto parlato a Sant'Oreste, conservatosi meglio che nei paesi limitrofi grazie alla sua posizione geografica, appartiene, secondo l'Enciclopedia Treccani, al gruppo linguistico mediano dell'Italia centrale venuto a contatto con il dialetto della Tuscia viterbese. Le particolarit\u00e0 del dialetto parlato a Sant'Oreste mostrano straordinarie analogie con la pronuncia c\u00f2rsa cismontana e con la lingua c\u00f2rsa stessa, come dichiarato da alcuni c\u00f2rsi nel sito c\u00f2rso intitolato \"u parlatu di Sant'Oreste\".\nInfrastrutture e trasporti.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN). Oggi il paese ha una stazione ferroviaria propria sulla linea ferroviaria Roma-Civita Castellana-Viterbo, che di quella tranvia \u00e8 erede.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Sant'Oreste pass\u00f2 dalla provincia di Roma a quella di Viterbo.\nNel 1941 cambi\u00f2 nuovamente provincia, tornando a quella di Roma.\nIl 6 giugno 2016 \u00e8 stato eletto il primo sindaco donna della storia di Sant'Oreste, Valentina Pini."}
{"id": "295142", "revid": "125407839", "url": "https://it.wikipedia.org/wiki?curid=295142", "title": "Alpo (Villafranca di Verona)", "text": "Alpo \u00e8 una frazione del comune di Villafranca di Verona, in provincia di Verona.\nGeografia fisica.\nAlpo \u00e8 a 10 chilometri a sud-ovest da Verona. \u00c8 in posizione intermedia fra il suo capoluogo di provincia e Villafranca di Verona. \u00c8 attraversato dall'autostrada A22 del Brennero. La stazione ferroviaria pi\u00f9 vicina \u00e8 a Dossobuono (che si trova sulla linea ferroviaria Verona - Mantova). Alpo si trova a circa 4 chilometri dall'aeroporto di Verona-Villafranca \"Valerio Catullo\".\nStoria.\nIl paese in principio si chiamava San Zuane in Campagna. Prese il nome di \"Alpo\" nel 1362, quando un Signore di nome Niccol\u00f2 Dell'Alpo don\u00f2 alla chiesetta di allora le sue terre (44 campi veronesi) a condizione che la borgata fosse chiamata con il suo nome. In quel tempo a Verona e nelle terre vicine comandavano gli Scaligeri.\nDivenne feudo sotto la giurisdizione dei Dal Verme che fu poi smantellato in epoca veneta.\nNel 1405, con Verona, anche Alpo pass\u00f2 alla Repubblica di Venezia che domin\u00f2 400 anni. Al dominio di Venezia segu\u00ec quello di Napoleone, poi quello austriaco finch\u00e9 nel 1866, con la terza guerra d'indipendenza si un\u00ec al Regno d'Italia. \nMonumenti e luoghi d'interesse.\nLa \"Chiesa di Alpo\", dedicata a San Giovanni Battista \u00e8 l'edificio pi\u00f9 antico e importante di Alpo. La costruzione, in stile neoclassico, fu iniziata nel 1750 e terminata nel 1772. Fu consacrata nel 1774 dal vescovo veronese G. Battista Morosini. Sorge a fianco della chiesetta che esisteva prima, che fu costruita nel 1400 e che ora viene utilizzata come chiesetta invernale. A destra della chiesetta invernale c'\u00e8 la canonica.\nLa chiesa \u00e8 lunga 28 m, larga 15 m e alta circa 10 m; la porta principale \u00e8 in rame e ferro battuto ed \u00e8 stata realizzata da due artigiani della zona nel 1971.\nIn fianco alla chiesa si erge il campanile, costruito circa 100 anni pi\u00f9 tardi; ha base quadrata (circa 4 m per lato) ed \u00e8 alto 42 metri.\nNell'estate del 2006, la Croce posta in cima al Campanile viene colpita da un fulmine che la fa crollare a terra, danneggiando anche parte del Campanile stesso; seguono l'inizio dei lavori per il ripristino della Croce e la ristrutturazione del Campanile, terminati marzo 2009.\nIl 13 giugno 1848, durante la battaglia di Custoza, Carlo Alberto pernott\u00f2 nel palazzo Magalini. A ricordo di questo fatto esiste ancora una targa, posta sul muro, verso la via che gli \u00e8 stata dedicata. Oltre a Casa Magalini ci sono altre dimore storiche ad Alpo: casa Bortolani a Cadellora, casa Dal Santo ad Alpo Sud, casa Dal Bosco e corte Dall'Oca ad Alpo nord, Casa Nicolis al Comotto e casa Scaravonati al Chiodo.\nEventi.\nIl 31 luglio \u00e8 festa votiva a ricordo del voto fatto dai paesani alla Madonna che fece cessare il colera (1831).\nOgni anno vengono organizzate varie manifestazioni popolari:\nAd Alpo \u00e8 attivo un comitato Carnevalesco denominato \"I Signori dell'Alpo\" che realizza un carro allegorico ogni anno. Il gruppo partecipa alle numerosissime sfilate della Provincia di Verona.\nLa maschera dell'Alpo \"Muso da du Musi\", \u00e8 per la prima volta rappresentata al Carnevale di Verona degli anni trenta. Il muso da du Musi sta a rappresentare che non sempre ci\u00f2 che si vede \u00e8 quello che noi siamo, i due volti sono infatti l'esternazione del bello e del brutto, del buono e cattivo, legati agli stati individuali di gioia, dolore, piacere ed amore.\n\"Carri allegorigi\" realizzati:\nAnno di fondazione del gruppo e prima partecipazione alle sfilate con un carro ereditato dal \"Palio delle Contrade\" che si svolgeva in occasione della Sagra a giugno\nOgni estate, durante tutto il mese di luglio ad Alpo si tiene il Gr.Est.\nOgni anno vi sono moltissime adesioni ed \u00e8 un evento molto sentito.\nAttivit\u00e0 Sportiva.\nAd Alpo \u00e8 presente la Polisportiva Alpo che raggruppa le associazioni sportive di vari discipline:\nAltre associazioni sportive:"}
{"id": "295144", "revid": "399", "url": "https://it.wikipedia.org/wiki?curid=295144", "title": "A Casalta", "text": ""}
{"id": "295145", "revid": "486946", "url": "https://it.wikipedia.org/wiki?curid=295145", "title": "A Costa", "text": ""}
{"id": "295146", "revid": "114385", "url": "https://it.wikipedia.org/wiki?curid=295146", "title": "Gaetano Arf\u00e9", "text": "Biografia.\nNel 1942, subito dopo la licenza liceale, entra a far parte di \"Italia Libera\", un gruppo clandestino di ispirazione azionista e viene presentato a Benedetto Croce da Ettore Ceccoli, editore e libraio ex comunista e amico del padre. All'universit\u00e0 conosce Giorgio Napolitano e prende a frequentare giovani antifascisti. La polizia per\u00f2 lo tiene d'occhio e i genitori lo mandano da uno zio a Sondrio. Giunto nella citt\u00e0 lombarda ai primi del 1943, collabora con alcuni azionisti che aiutano prigionieri di guerra, perseguitati politici ed ebrei a varcare il confine svizzero. Arrestato e tornato libero dopo alcune settimane, svolge attivit\u00e0 di collegamento tra il CLN di Sondrio e Milano e i partigiani della Valtellina, ai quali si unisce nel 1944 militando in una formazione di Giustizia e Libert\u00e0 fino alla liberazione.\nDopo la guerra, nel 1945 si iscrive al Partito Socialista, nel quale rimarr\u00e0 fino al 1985, e ricomincia a studiare. Laureatosi in lettere e filosofia all'Universit\u00e0 di Napoli nel 1948, si specializza in storia presso l'Istituto Italiano per gli Studi Storici presieduto da Benedetto Croce.\nNegli anni cinquanta, mentre \u00e8 funzionario presso l'Archivio di Stato di Napoli, partecipa ad una manifestazione per la pace organizzata dalla \"Giovent\u00f9 meridionale\" con l'appoggio del PCI, e per questo viene trasferito d'autorit\u00e0 a Firenze, dove entra in contatto con la rivista \"Il Ponte\" e con personalit\u00e0 dell'antifascismo quali Romano Bilenchi, direttore del \"Nuovo Corriere\", Delio Cantimori, Cesare Luporini, Piero Calamandrei e Tristano Codignola. Collabora inoltre con Gaetano Salvemini alla raccolta degli scritti sulla questione meridionale.\nDal 1965 \u00e8 libero docente di Storia contemporanea nelle Universit\u00e0 di Bari e Salerno. Nel 1973 diviene titolare della cattedra di \"Storia dei partiti e movimenti politici\" presso la facolt\u00e0 di Scienze Politiche dell'Universit\u00e0 degli Studi di Firenze.\nDal 1959 al 1971 \u00e8 condirettore della rivista socialista \"Mondo Operaio\", e dal 1966 diviene direttore del quotidiano socialista \"Avanti!\", alla cui guida rester\u00e0 per dieci anni. Proprio a causa delle inchieste sulle \"trame nere\" pubblicate sul giornale da lui diretto, Arf\u00e9 \u00e8 vittima di un attentato terroristico che il 2 aprile del 1975 devasta la sua abitazione con un ordigno esplosivo, provocando il ferimento di tre persone.\nNel PSI fa parte del Comitato centrale e della Direzione del partito dal 1957 al 1982; nel 1972 \u00e8 eletto senatore nel collegio di Parma, e ricopre il ruolo di vicepresidente della \"Commissione istruzione\" e poi della \"Commissione esteri\", nonch\u00e9 relatore della legge sui \"Provvedimenti urgenti per l'Universit\u00e0\".\nNel 1976 \u00e8 eletto deputato nel collegio di Parma-Modena-Reggio-Piacenza; entra nella \"Commissione affari costituzionali\" e rappresent\u00f2 il gruppo socialista nelle trattative sul Concordato.\nNel 1979 viene eletto deputato al Parlamento europeo per il collegio Nord-est per le liste del PSI: \u00e8 relatore sul tema della politica televisiva europea e promuove la \"Carta dei diritti delle minoranze etniche e linguistiche\". \u00c8 stato membro della Commissione per la giovent\u00f9, la cultura, l'educazione, l'informazione e lo sport e della Delegazione al comitato misto Parlamento europeo/Assemblea della Repubblica del Portogallo.\nHa aderito al gruppo parlamentare del Partito del Socialismo Europeo.\nLa Risoluzione del Parlamento europeo dedicata alla tutela delle minoranze etniche e linguistiche, approvata il 16 ottobre 1981, \u00e8 anche nota come \"Risoluzione Arf\u00e9\".\nNel 1985, in totale disaccordo col segretario Bettino Craxi, lascia il Partito Socialista e l'anno successivo d\u00e0 alle stampe lo scritto \"La questione socialista\", con cui motiva la sua fuoruscita.\nNel 1987 \u00e8 eletto senatore nel collegio di Rimini per la sinistra indipendente.\nNumerosi i suoi scritti ed interventi su personaggi e tematiche di storia dei movimenti politici, con attenzione anche alle vicende di Giustizia e Libert\u00e0, dell'anarchismo, su momenti e personaggi minori della storia del movimento operaio.\nNegli ultimi anni della sua vita ha collaborato con la rivista online \"Fuoriregistro\". \u00c8 inoltre apparso nel film \"Don Milani\" del 1976 diretto da Ivan Angeli, recitando la parte di s\u00e9 stesso.\nMuore a Napoli il 13 settembre 2007 in seguito ad una crisi respiratoria.\nArchivio.\nIl fondo \"Gaetano Arf\u00e9\", donato per lascito testamentario alla Fondazione di studi storici Filippo Turati \u00e8 \u00e8 conservato e consultabile presso tale fondazione.\nOpere.\nFra i suoi scritti pi\u00f9 importanti:"}
{"id": "295147", "revid": "10548", "url": "https://it.wikipedia.org/wiki?curid=295147", "title": "Terza Crociata", "text": ""}
{"id": "295151", "revid": "486946", "url": "https://it.wikipedia.org/wiki?curid=295151", "title": "A Croce", "text": ""}
{"id": "295152", "revid": "228587", "url": "https://it.wikipedia.org/wiki?curid=295152", "title": "Angren", "text": "Angren \u00e8 una citt\u00e0 dell'Uzbekistan sita nella regione di Tashkent.\nL'insediamento venne fondato nel 1946 sulle rive dell'omonimo fiume come centro per lo sfruttamento del carbone.\nOltre ad essere un centro minerario (lignite), \u00e8 sede di cementifici, impianti termoelettrici e cokerie, nonch\u00e9 depositi di caolino."}
{"id": "295155", "revid": "1632387", "url": "https://it.wikipedia.org/wiki?curid=295155", "title": "Pinacoteca", "text": "La pinacoteca, dal greco \u03c0\u03af\u03bd\u03b1\u03be (pinax, \"quadro\") e \u03b8\u03ae\u03ba\u03b7 (th\u00e9ke, \"scrigno\", \"ripostiglio\"), \u00e8 il luogo in cui sono conservate, tutelate ed offerte alla pubblica fruizione opere d'arte dipinte.\nLa pinacoteca raccoglie solo dipinti su tela, su tavola, o su altro supporto, per cui \u00e8 un museo molto pi\u00f9 specializzato di musei d'altro tipo (museo d'arte antica, museo archeologico, museo della scienza e della tecnica, ecc). \nIl termine, come detto, trae origine dal greco \u03c0\u03af\u03bd\u03b1\u03be, ed \u00e8 indicato da diverse fonti come qualsiasi supporto piano sul quale scrivere ma anche dipingere immagini per lo pi\u00f9 di carattere votivo. Nell'antichit\u00e0 classica tavolette votive venivano appese sulle immagini delle divinit\u00e0 nei santuari o sugli alberi sacri, ma anche nelle abitazioni. Fonti antiche indicano nella \"pinacotheca\" il luogo di esposizione di tavolette di carattere religioso. Ad Atene una famosa pinacoteca si trovava in una grande sala attigua all'ala sinistra dei Propilei dell'Acropoli."}
{"id": "295156", "revid": "399", "url": "https://it.wikipedia.org/wiki?curid=295156", "title": "A Crucichja", "text": ""}
{"id": "295157", "revid": "153409", "url": "https://it.wikipedia.org/wiki?curid=295157", "title": "A Mazzola", "text": ""}
{"id": "295158", "revid": "399", "url": "https://it.wikipedia.org/wiki?curid=295158", "title": "A Porta", "text": ""}
{"id": "295164", "revid": "1573940", "url": "https://it.wikipedia.org/wiki?curid=295164", "title": "Shivalik", "text": "Shivalik (sanscrito: \u0936\u093f\u0935\u093e\u0932\u093f\u0915 - \"\u015aiv\u0101lika\"), scritto talvolta come Siwalik o Shiwalik Hills o Churia, Chure Hills o Himalaya Esterno \u00e8 una catena montuosa sub-himalayana. Del sistema himalayano costituisce la catena pi\u00f9 a sud e pi\u00f9 recente geologicamente. Si estende per circa 1600\u00a0km ad ovest del fiume Tista in Sikkim attraversando Nepal, India ed Pakistan settentrionale.\nQueste montagne corrono parallele rispetto al vicino Himalaya e, nonostante la lunghezza, presentano una larghezza di soli 16\u00a0km. L'altitudine media \u00e8 compresa tra i 900 e i 1200 metri.\nI monti Shivalik rappresentano un punto di sutura tra la zolla indiana e la zolla euroasiatica, principalmente composto da rocce sedimentarie quali arenaria e conglomerati che costituivano l'antico fondale marino.\nSono stati rinvenuti numerosi fossili nella regione, tra cui quelli del Ramapithecus.\nQueste alture sono prevalentemente ricoperte dalla foresta tropicale, ed il terreno risulta inadatto all'agricoltura."}
{"id": "295165", "revid": "584834", "url": "https://it.wikipedia.org/wiki?curid=295165", "title": "Glengesh pass", "text": ""}
{"id": "295166", "revid": "17351", "url": "https://it.wikipedia.org/wiki?curid=295166", "title": "M.C.200", "text": ""}
{"id": "295167", "revid": "253269", "url": "https://it.wikipedia.org/wiki?curid=295167", "title": "Chris Penn", "text": "Biografia.\nFiglio del regista Leo Penn e dell'attrice Eileen Ryan, Chris Penn era fratello dell'attore e regista Sean e del cantante e compositore Michael. I suoi nonni paterni erano ebrei emigrati dalla Lituania e dalla Russia e sua madre era una cattolica di origini italo-irlandesi. Christopher inizi\u00f2 a recitare giovanissimo: a sedici anni fece il suo esordio cinematografico con \"Rusty il selvaggio\" di Francis Ford Coppola (1983), un film che ha visto molti dei suoi giovani interpreti (tra cui anche Mickey Rourke, Matt Dillon, Vincent Spano e Nicolas Cage) trovare presto la strada del successo. Christopher dovette faticare di pi\u00f9: per diversi anni fu scritturato solo per piccoli ruoli, alcuni anche interessanti, fra cui \"Il cavaliere pallido\" di Clint Eastwood (1985) e \"A distanza ravvicinata\" di James Foley (1986), al fianco del fratello Sean e della madre Eileen.\nLa svolta arriv\u00f2 nel 1992, quando lesse la sceneggiatura del film \"Le iene\" di Quentin Tarantino: con il personaggio di Eddie il Bello, l'ormai corpulento e massiccio attore si rimise sulla strada giusta e, negli anni successivi, ottenne ruoli importanti, lavorando con Robert Altman per \"America oggi\" (1993), Lee Tamahori in \"Scomodi omicidi\" (1996) e Abel Ferrara con quella che \u00e8 stata una delle sue migliori interpretazioni, quella di Chez in \"Fratelli\" (1996), che gli valse la Coppa Volpi quale miglior attore al Festival di Venezia.\nVenne trovato senza vita nella sua casa a Santa Monica il 24 gennaio 2006 a soli 40 anni di et\u00e0. I risultati finali dell'autopsia rivelarono come causa del decesso una cardiomiopatia, anche se un rapporto tossicologico rivel\u00f2 la presenza di diazepam, morfina, marijuana e un livello elevato di codeina nel suo flusso sanguigno. Durante un'intervista televisiva, il fratello Sean ha dichiarato che Chris mor\u00ec con tutta probabilit\u00e0 a causa dei problemi di peso che inizi\u00f2 ad avere a partire dagli anni '90. Il suo corpo venne sepolto nell'Holy Cross Cemetery di Culver City, in California.\nDoppiatori italiani.\nNelle versioni in italiano dei suoi film, Chris Penn \u00e8 stato doppiato da:"}
{"id": "295170", "revid": "438678", "url": "https://it.wikipedia.org/wiki?curid=295170", "title": "Piovuta dal cielo", "text": "Piovuta dal cielo (\"Forces of Nature\") \u00e8 un film del 1999 di Bronwen Hughes.\nLa pellicola \u00e8 interpretata da Sandra Bullock e Ben Affleck, e mescola la commedia romantica con il \"road movie\".\nTrama.\nNew York. Ben e Bridget sono due giovani fidanzati ormai prossimi al matrimonio. Tuttavia, un problema familiare costringe Ben a posticipare la partenza per Savannah, la citt\u00e0 natale della sposa, dove la coppia ha deciso di celebrare le nozze. Bridget parte cos\u00ec da sola, sicura che il suo futuro marito la raggiunger\u00e0 a breve.\nA pochi giorni dalla cerimonia, in aeroporto Ben conosce Sarah, anche lei diretta a Savannah. Sarah \u00e8 una donna allegra e spigliata, completamente diversa da lui, un uomo composto e affidabile. Quando il loro aereo incappa in un guasto che lascia a terra tutti i passeggeri, Sarah, la quale lo ha preso in simpatia, lo convince ad accettare insieme un passaggio in auto da uno sconosciuto appena incontrato: la scelta si rivela presto infausta, poich\u00e9 solo l'inizio di una serie di peripezie al termine delle quali i due si ritrovano sperduti, senza un soldo, a met\u00e0 strada dalla loro meta.\nDecisi ad arrivare a Savannah a ogni costo, durante i due interminabili giorni che seguono Ben e Sarah vivono una serie di avventure e sventure, soprattutto a causa del carattere fin troppo esuberante della ragazza, che sconvolgono la vita di Ben portandolo a dimenticare Bridget e il matrimonio, e facendolo avvicinare sempre pi\u00f9 a Sarah.\nProduzione.\n\"Piovuta dal cielo\" \u00e8 stato girato tra il 23 giugno e l'11 settembre 1998 in varie localit\u00e0 degli Stati Uniti d'America, tra cui Beaufort, Chattanooga, Cherokee, Dillon, Jacksonville, North Bergen, Richmond, Savannah, Washington, l'Aeroporto internazionale di Washington-Dulles e Weehawken.\nAccoglienza.\nCritica.\nIl film ha ottenuto una percentuale di feedback del 47% (positiva), secondo il sito Rotten Tomatoes. Secondo il sito Metacritic invece il film riceve il 46%, su una base di 26 recensioni, di cui 8 sono positive.\nVari critici hanno trovato legami tra \"Piovuta dal cielo\" e altri road movie del passato, come \"Accadde una notte\", \"Susanna!\", \"Ma pap\u00e0 ti manda sola?\" e \"Un biglietto in due\".\nIncassi.\nLa pellicola ha debuttato al primo posto al box office statunitense con un incasso di circa dollari, posizione che ha mantenuto per due settimane consecutive. L'incasso totale negli Stati Uniti \u00e8 stato di circa dollari. Aggiungendo i circa di dollari di ricavi internazionali, la cifra \u00e8 salita a circa dollari di incasso globale, a fronte di un \"budget\" di produzione di circa di dollari.\nRiconoscimenti.\n\"Piovuta dal cielo\" si \u00e8 aggiudicato 1 Teen Choice Award e 1 Blockbuster Entertainment Award, ottenendo varie altre candidature:\nEdizioni home video.\n\"Piovuta dal cielo\" \u00e8 uscito in DVD-Video, il 6 luglio 2006 in Spagna, Portogallo e Francia. L'edizione contiene le immagini delle riprese, il trailer cinematografico e le note di produzione."}
{"id": "295172", "revid": "767487", "url": "https://it.wikipedia.org/wiki?curid=295172", "title": "La jena di Oakland", "text": "La jena di Oakland (\"Beware, My Lovely\") \u00e8 un film del 1952 diretto da Harry Horner. \u00c8 ispirato al dramma del 1950 \"The Man\" di Mel Dinelli, che scrisse anche la sceneggiatura.\nTrama.\nOakland, 1918. La giovane vedova Elena Gordon per restaurare casa assolda Howard Wilton, un manovale che si rivela essere uno psicopatico che la tiene in ostaggio minacciando di violentarla e ucciderla.\n\"Tagline\".\n\"Trapped by a man beyond control!\" (\"Intrappolata da un uomo fuori controllo!\")"}
{"id": "295173", "revid": "767487", "url": "https://it.wikipedia.org/wiki?curid=295173", "title": "Arianna (film 1957)", "text": "Arianna (\"Love in the Afternoon\") \u00e8 un film statunitense del 1957 diretto da Billy Wilder e interpretato da Audrey Hepburn, Gary Cooper e Maurice Chevalier.\nTrama.\nParigi: Arianna \u00e8 la figlia dell'investigatore privato Claude Chavasse. Seguendo il lavoro del padre, scopre che un suo cliente, marito tradito, intende uccidere il famoso miliardario e noto dongiovanni Frank Flannagan, amante di sua moglie. Cercando di aiutare Flannagan, Arianna finisce col cedere anche lei al fascino dell'uomo.\nColonna sonora.\nIl tema musicale portante dell'opera, il valzer lento \"Fascination\", utilizzato per la prima volta nel film del 1932 \"La casa della 56\u00aa strada\", con Kay Francis, \u00e8 in realt\u00e0 una canzone italiana del 1904 di Fermo Dante Marchetti (1876-1940), quasi del tutto dimenticata, forse perch\u00e9 accusata di \"portare male\", il cui titolo era \"Malombra\". La produzione del film Arianna ne compr\u00f2 i diritti e le cambi\u00f2 titolo.\nDistribuzione.\nNel 1961 \"Arianna\" venne ridistribuito, con il titolo \"Fascination\", in una versione ridotta di 125 minuti."}
{"id": "295175", "revid": "1566286", "url": "https://it.wikipedia.org/wiki?curid=295175", "title": "Ho amato un fuorilegge", "text": "Ho amato un fuorilegge (\"He Ran All the Way\") \u00e8 un film del 1951 diretto da John Berry e tratto da una romanzo dello scrittore Sam Ross.\nTrama.\nUn giovane sbandato, Nick Robey, dopo aver perso il proprio compare in un tentativo di rapina, ferisce un poliziotto durante il suo inseguimento e si rifugia in una piscina pubblica dove incontra una giovane, Peg Dobbs, che lo convince ad accompagnarla a casa sua."}
{"id": "295185", "revid": "1805885", "url": "https://it.wikipedia.org/wiki?curid=295185", "title": "Profumo", "text": "Un profumo (dal latino \"per\", \u00abattraverso\u00bb, e \"fumum\", \u00abfumo\u00bb attraverso il francese \"parfum\") \u00e8 una miscela a base di alcool o sostanze oleose, con sostanze odorose, utilizzata per dare al corpo umano, agli animali, al cibo, agli oggetti o agli spazi abitativi un odore gradevole.\nStoria del profumo.\nI cosmetici profumati erano gi\u00e0 conosciuti e utilizzati dagli Egizi circa 5000 anni fa (per esempio il \"kyphi\"), come attestato da rinvenimenti archeologici nel sito di Luxor. Profumi vennero ampiamente utilizzati da tutti i popoli del Mediterraneo antico, dai Greci ai Romani e agli Arabi. In quest'epoca i profumi erano a base oleosa, in quanto servivano innanzitutto a proteggere la pelle dal sole; a questa base oleosa si aggiungevano aromi vegetali: i pi\u00f9 famosi e pregiati erano la mirra, l'incenso, l'aloe, il nardo, il terebinto e il benzoino. I primi erano coltivati dai Sabei e da altri popoli vicini, cio\u00e8 nella zona dell'attuale Yemen, mentre gli altri si trovavano anche sulle rive del Mediterraneo.Nel Medioevo l'uso dei profumi in Europa decadde, sia perch\u00e9 le aree di produzione erano cadute in mano agli Arabi, sia perch\u00e9 la Chiesa cattolica guardava con sospetto tale consumo voluttuario. L'arte profumiera si svilupp\u00f2 invece nel mondo islamico e in particolare in Persia, dove fu inventata l'acqua di rose. Anche altri fiori furono utilizzati in ambito musulmano, come le zagare; si trattava comunque sempre di profumi a base acquosa, stante il divieto islamico in materia di alcool.A partire dal XIV secolo in poi, la produzione di profumi \u00e8 nuovamente documentata anche in Europa, in Ungheria e soprattutto a Firenze. Si trattava, ora, di profumi a base alcolica. Fu Caterina de' Medici a portare la profumeria in Francia: infatti, andando sposa a Enrico II di Francia, port\u00f2 con s\u00e9 il proprio profumiere, Renato (o R\u00e9n\u00e9) il Fiorentino.Fino alla fine del XVIII secolo Firenze e Venezia erano il polo di produzione di profumi pi\u00f9 importante d'Europa.\nLa nascita della moderna arte profumiera avvenne a cavallo fra il Seicento ed il Settecento con l'ammodernarsi delle profumerie Europee e la nascita di nuovi prodotti commerciali come per esempio l'acqua di Colonia del profumiere italiano Giovanni Maria Farina evoluzione dell'Aqua Mirabilis del piemontese Giovanni Paolo Feminis e con lo sviluppo di nuovi centri produzione come la profumiera di Grasse (grazie alle estese coltivazioni di fiori) o come il sud Italia grazie alla grande presenza di agrumi e spezie coltivate ed esportate in tutta Italia ed Europa, primo fra tutti il bergamotto e il suo olio essenziale, divenuto ingrediente base di tutti i profumi moderni. Infatti in quest'epoca si diffusero profumi pi\u00f9 delicati e leggeri, ma anche pi\u00f9 economici e rivolti ad un bacino di utilizzatori pi\u00f9 esteso.Successivamente, nel corso dell'Ottocento e del primo Novecento la variet\u00e0 delle essenze disponibili aument\u00f2, grazie alle esplorazioni geografiche ed al colonialismo. In quest'epoca si sono diffusi profumi come la vaniglia, l'ylang ylang, il Vetiver, il Tea Tree, coltivati nelle colonie europee dall'Africa all'Indonesia.Un'ultima rivoluzione \u00e8 avvenuta nel 1921 quando Coco Chanel ha prodotto il suo primo profumo. Da allora in poi sempre pi\u00f9 profumi sono stati prodotti da \"maisons\" di abbigliamento, pelletterie ed altri campi del lusso, anzich\u00e9 da ditte specializzate. Quella nel settore cosmetico \u00e8 stata infatti la prima applicazione del principio del \"total brand\", dell'uso, cio\u00e8, di un marchio nato in un settore per prodotti appartenenti ad altri settori merceologici. Tuttora \u00e8 il campo in cui questo principio viene maggiormente applicato.\nL'ultima tappa nella storia del profumo \u00e8 posta alla fine del XIX secolo in contemporanea con lo sviluppo industriale. Si assiste a un cambiamento notevole dove i profumi vengono prodotti in serie, nascono i grandi magazzini e infine nascono i primi prodotti di sintesi grazie allo sviluppo della chimica organica.\nComponenti essenziali di un profumo moderno sono soprattutto l'alcool ed essenze naturali in esso disciolte come l'olio, oppure, come sempre pi\u00f9 spesso accade, elementi sintetici profumati, chiamati \"materie odorose\" nel linguaggio specialistico. Al giorno d'oggi, la maggioranza di questi elementi profumati viene prodotta in grandi quantit\u00e0 e perci\u00f2 a costi ridotti.\nPer la composizione di un profumo vengono mescolati insieme da 30 a 80 elementi profumati, scelti fra le circa 200 essenze naturali ed i quasi 2000 elementi sintetici esistenti.\nClassi di diluizione.\nA seconda della concentrazione degli oli eterici in essi contenuti, i diluenti vengono suddivisi nelle seguenti categorie:\nPi\u00f9 materie odorose sono comprese nel profumo, pi\u00f9 si innalza il suo potenziale irritante, aumentando il numero di prodotti chimici che entrano in contatto con la pelle. Le varianti estreme o intense contengono una quantit\u00e0 di oli eterici ancora pi\u00f9 alta.\nGli \"eau de solide\" o, commercialmente, \"eau fra\u00eeche\", lanciati sul mercato nel 1994, hanno aperto la strada a una nuova collezione di profumi estivi pi\u00f9 tenui, spesso commercialmente legati alla dicitura \"summer edition\".\nIntensit\u00e0 ed effetti del profumo.\nA seconda della sua composizione, ogni profumo ha una propria intensit\u00e0 e propri effetti.La scelta delle materie odorose e della loro concentrazione influenza sia l'intensit\u00e0 del profumo, sia il suo effetto. Perci\u00f2 vengono distinte soglie differenti:\nNote profumate.\nUn profumo pu\u00f2 accogliere in s\u00e9 diverse quantit\u00e0 delle materie di base e creare note profumate differenti. Le \"nuances\" del profumo possono essere per esempio fiorite/femminili, mascoline, orientali, fruttate, velate, agrumate o classiche/eleganti.\nI profumi possono essere conservati per lungo tempo in una stanza buia e fresca in modo che il profumo non venga alterato dalla luce, dall'umidit\u00e0 o dal calore. Se il profumo viene conservato troppo a lungo o in una sistemazione non adatta, pu\u00f2 alterarsi in modo non piacevole.\nGli ingredienti fondamentali del profumo.\nGli ingredienti fondamentali del profumo sono sostanze odorose sintetiche e naturali ricavate da fiori, frutti, spezie, cortecce, resine, foglie, erbe, muschi, bacche, radici, animali (secrezioni ferine), e dalle cosiddette \"note gourmand\". Di seguito \u00e8 presente un elenco degli ingredienti principali o che sono tra i pi\u00f9 utilizzati.\nNote gourmand.\nQuesti ingredienti vengono utilizzati in modo consistente a partire dal XXI secolo.\nMaterie sintetiche.\nL'elenco \u00e8 necessariamente incompleto, poich\u00e9 \u00e8 quasi impossibile elencare tutte le formule chimiche esistenti:\nMoschus chetone, moschus xilone e fenoli sostituiscono spesso il moschus animale. Le combinazioni policicliche del moschus sono state definitivamente proibite dal 2005.\nUtilizzo personale.\nIl profumo viene utilizzato sia dagli uomini che dalle donne soprattutto per sottolineare la propria personalit\u00e0, il proprio stile o i propri gusti. A livello inconscio esprime spesso il bisogno di nascondersi all'altro, di mascherarsi.\nPer le persone pi\u00f9 soggette ad allergia, le quali possono avere reazioni di tipo differente a seconda del profumo testato, \u00e8 consigliabile testare il prodotto per vedere se il profumo \u00e8 compatibile con le caratteristiche del proprio corpo. Per meglio confermare il test, bisognerebbe ripetere la prova dopo una pausa di 10 giorni. In ogni caso \u00e8 bene ricordare che, anche in assenza di segni tangibili, i profumi di sintesi (cio\u00e8 quasi tutti i profumi in commercio) hanno un effetto tossico sull'organismo e sull'ambiente in generale.\nSolo dopo il secondo test emergono le reazioni allergiche dell'epidermide e si pu\u00f2 constatare l'eventuale irritazione od allergia: se si tratta di allergia \u00e8 meglio evitare l'acquisto del profumo o chiedere un trattamento di ipersensibilizzazione al proprio medico curante (ancora meglio se al dermatologo).\nCritica.\nNegli Stati Uniti si \u00e8 sviluppato un movimento per un'atmosfera lavorativa inodore, la quale cerca di contrastare nuvole di profumo troppo intense che diventano un disturbo. Le persone pi\u00f9 sensibili potrebbero reagire alla fragranza con stordimento, accelerazione del polso, problemi respiratori, attacchi d'asma, emicranie, bruciore oculare, sensazione di sordit\u00e0 e nausea. Molti prodotti testati da riviste e associazioni di ricerca ecologica sono stati bocciati poich\u00e9 dannosi per le persone e per l'ambiente.\nStoria.\nA partire dal XIX secolo l'arte del profumiere (rivolto a un vero e proprio commercio e produzione su larga scala) si diffonde in Europa fra Italia, Francia e Germania: fra i centri pi\u00f9 importanti ci furono le citt\u00e0 di Milano, Firenze (che insieme a Venezia fino alla fine del XVIII secolo era il polo di produzione di profumi pi\u00f9 importante d'Europa), Colonia e Grasse, mentre nel sud Italia inizia a diffondersi una vera e propria produzione ed esportazione all'estero di materie prime, dalle spezie al bergamotto e al suo olio essenziale. \nEconomia.\nPer innalzare gli indici di vendita del profumo, ma soprattutto affinch\u00e9 i clienti possano abituarsi ai nuovi profumi prima dell'acquisto, vengono messi a disposizione dei campioncini prova (di circa 2 ml). Spesso vengono prodotte boccette da 5 ml per i collezionisti. Flaconi grandi o piccoli (detti dummies) sono utilizzati invece per decorazioni.\nMolti stilisti posseggono diversi brevetti per la produzione di profumi e cosmetici, fonte di grandi guadagni. Inoltre i profumi vengono utilizzati per la aromatizzazione di altri tipi di prodotti. I campi in cui l'uso \u00e8 pi\u00f9 sovente sono prodotti per la cura del corpo, ma anche prodotti alimentari (per esempio dolci, t\u00e8 e sigarette) possono essere aromatizzati per dar loro una precisa nuance profumata. Oggigiorno, persino alcuni settori dei negozi vengono profumati per rafforzare alcune impressioni e per stimolare determinate suggestioni nel cliente."}
{"id": "295190", "revid": "1719883", "url": "https://it.wikipedia.org/wiki?curid=295190", "title": "Confraternita", "text": ""}
{"id": "295192", "revid": "767487", "url": "https://it.wikipedia.org/wiki?curid=295192", "title": "Fago M13", "text": "Il Fago M13 \u00e8 un fago filamentoso, \u00e8 costituito da DNA a singolo filamento ed \u00e8 maschio-specifico perch\u00e9 penetra nella cellula ospite attraverso il pilus.\nCiclo vitale.\nIl fago M13 assorbe sul pilus attraverso una proteina del capside Gp3. Il filamento di Dna che penetra nella cellula \u00e8 a singolo filamento ed \u00e8 chiamato \"+ strand\". Una volta entrato nella cellula il DNA viene convertito in una molecola circolare a doppio filamento chiamata \"Replicative form\" (RF). Il DNA ds viene pi\u00f9 volte replicato e contemporaneamente vengono trascritti i geni che codificano per le proteine strutturali del fago.\nQuando sono state sintetizzate circa 100-200 copie del fago, il prodotto del gene 5 (Gp5) si lega ai filamenti + ss e impedisce che vengano replicati.\nI filamenti possono cos\u00ec interagire con la membrana della cellula attraverso Gp7 e Gp9 e una volta preso contatto Gp5 viene rimpiazzato da Gp8 e Gp3.\nIl fago cos\u00ec assemblato viene estruso dalla cellula senza lisarla.\nReplicazione del genoma.\nIl Dna del fago che entra nella cellula \u00e8 a singolo filamento e viene chiamato \" + strand\".\nAppena penetrato, l'RNA polimerasi della cellula ospite sintetizza un primer all'origine di replicazione. La DNA polimerasi III dell'ospite inizia a sintetizzare il filamento complementare che viene definito \"- strand\". Quando Pol III incontra il primer dissocia dal DNA. La DNA Pol I con attivit\u00e0 5' esonucleasica rimuove il primer e riempie il \"gap\". Infine la Ligasi salda i due tratti di DNA.\nLa sintesi del filamento - d\u00e0 origine ad un DNA a doppio filamento chiamato \"Replicative form\".\nI due filamenti - e + della RF sono poi replicati separatamente e con due meccanismi differenti.\nIl prodotto del gene 2 \u00e8 una endonucleasi che produce un nick sul filamento + della RF e rimane attaccata al fosfato in 5' lasciando l'estremit\u00e0 3' libera. La proteina Rep dell'ospite \u00e8 una elicasi che aiuta a svolgere il DNA all'altezza del nick.\nLa DNA Pol III dell'ospite utilizza l'estremit\u00e0 3' libera come primer per la sintesi di un nuovo filamento + mentre il vecchio viene rimosso. Una volta completata la replicazione si ottengono due molecole di DNA: una circolare a doppio filamento e una a singolo filamento dove Gp2 salda le estremit\u00e0 5' e 3' con una reazione di transesterificazione e ricrea un filamento circolare +.\nTale processo continua fino a quando comincia ad accumularsi Gp5.\nQuesta proteina si lega al DNA single-strand + e impedisce che venga ulteriormente replicato.\nM13 come vettore di clonaggio.\nPoich\u00e9 il DNA di M13 \u00e8 a singolo filamento, questo batteriofago rappresenta un conveniente vettore per il clonaggio del DNA.\nLa lunghezza del suo genoma non \u00e8 fissa e per questo \u00e8 in grado di accettare DNA estraneo senza compromettere la vitalit\u00e0 del fago.\nUn particolare vettore di clonaggio che sfrutta il ciclo vitale del fago M13 \u00e8 chiamato \"Phagemid\".\nIl Phagemid \u00e8 una molecola circolare di DNA a doppio filamento che contiene un'origine di replicazione plasmidica (Ori V) e l'origine di replicazione di M13 ma non contiene i geni che codificano per le proteine strutturali del fago.\nNel phagemid pu\u00f2 essere clonata una sequenza di DNA di interesse e che si desidera venga espressa in una popolazione di cellule sfruttando l'infezione fagica.\nPoich\u00e9 il phagemid contiene solo l'origine di replicazione fagica non \u00e8 in grado di generare le proteine strutturali necessarie per l'assemblamento del fago e per il packaging del dna al suo interno.\nPer questo motivo viene utilizzato l'Helper Phage M13K07. Tale fago contiene una origine di replicazione e codifica per tutte le proteine strutturali del fago.\nQuando le cellule contenenti il Phagemid vengono superinfettate con M13K07, Gp2 riconosce come origine fagica quella presente sul Phagemid che di conseguenza viene replicato ed impaccato insieme alle proteine strutturali codificate dall'Helper Phage."}
{"id": "295193", "revid": "798140", "url": "https://it.wikipedia.org/wiki?curid=295193", "title": "Rettoria San Ferdinando", "text": "La Rettoria San Ferdinando \u00e8 il centro pastorale universitario dell'Universit\u00e0 commerciale Luigi Bocconi di Milano. La Rettoria comprende una chiesa e degli ambienti per la comunit\u00e0 degli studenti.\nStoria.\nLa Chiesa di S. Ferdinando \u00e8 stata voluta e donata da Donna Javotte Bocconi Manca di Villahermosa in omaggio alla memoria del suocero Ferdinando Bocconi, fondatore dell'Universit\u00e0 Commerciale Luigi Bocconi.\nStruttura.\nOpera dell'architetto Ferdinando Reggiori, fu costruita fra il 1961 ed il 1962 e consacrata dal cardinale Giovanni Battista Montini, poi papa Paolo VI.\nLa chiesa, a disposizione della curia di Milano, \u00e8 aperta al culto da parte della popolazione della zona ma, soprattutto, svolge la propria missione nei confronti dell'Universit\u00e0 Bocconi.\nDietro la chiesa di San Ferdinando, in Piazza Sraffa 6, si trova la palazzina della Rettoria. Vi si trovano alcuni ambienti destinati allo studio, alla formazione culturale e spirituale degli studenti, dei docenti e del personale amministrativo dell'Universit\u00e0 Bocconi e la libreria CUSL."}
{"id": "295195", "revid": "212348", "url": "https://it.wikipedia.org/wiki?curid=295195", "title": "Christian Blind Mission", "text": "La Christian Blind Mission (CBM) \u00e8 un'organizzazione internazionale, interconfessionale e senza scopo di lucro.\nLa finalit\u00e0 dell'organizzazione \u00e8 quella di attuare programmi e progetti di prevenzione e cura della cecit\u00e0 e di altre forme di disabilit\u00e0 fisica e mentale nei paesi in via di sviluppo.\n\u00c8 stata fondata nel 1908 dal pastore protestante Ernst Jakob Christoffel e oggi \u00e8 un network internazionale con 10 sedi nazionali in Australia, Canada, Germania, Kenya, Inghilterra, Irlanda, Italia, Nuova Zelanda, Stati Uniti e Svizzera e con 12 uffici regionali nei paesi in via di sviluppo. Presente con 883 progetti in 99 paesi (\"dati 2009\"), aiuta ogni anno pi\u00f9 di 13 milioni di persone.\nNel 1989 l'Organizzazione mondiale della sanit\u00e0 (OMS) ha riconosciuto ufficialmente CBM come \u201cOrganizzazione professionale nella prevenzione della cecit\u00e0\u201d.\nNel 1999, ha dato vita, insieme all'OMS, ad una grande campagna per l'eliminazione della cecit\u00e0: Vision 2020.\nNel 2008, ha compiuto 100 anni di storia.\nNel 2010, ha eseguito la 10milionesima operazione di cataratta.\nCBM Italia Onlus (Missioni cristiane per i ciechi nel mondo) \u00e8 parte di questa organizzazione internazionale."}
{"id": "295199", "revid": "1543377", "url": "https://it.wikipedia.org/wiki?curid=295199", "title": "Calcio ai Giochi della XVI Olimpiade", "text": "Il torneo di calcio della XVI Olimpiade fu il dodicesimo torneo olimpico. Si svolse dal 24 novembre all'8 dicembre 1956 a Melbourne e vide la vittoria per la prima volta dell'.\nCinque squadre (, , , e ) si ritirarono prima dell'inizio del torneo, prevalentemente per motivi di distanza eccessiva e motivi economici, rendendo questa edizione del torneo olimpico quella con il minor numero di squadre partecipanti dal 1912.\nFormula.\nIl torneo prevedeva un turno preliminare di qualificazione per determinare le tre squadre che avrebbero avuto accesso ai quarti di finale, a cui erano gi\u00e0 qualificate (in seguito alle gi\u00e0 citate defezioni) , , , e .\nSuccessivamente era prevista una formula ad eliminazione diretta, composta da quarti di finale, semifinali e finali per il 3\u00ba posto e per il 1\u00ba posto.\nClassifica marcatori.\n4 reti\n3 reti\n2 reti\n1 rete\nAutoreti"}
{"id": "295201", "revid": "838137", "url": "https://it.wikipedia.org/wiki?curid=295201", "title": "Silvia Costa", "text": "\u00c8 stato Sottosegretario di Stato al Ministero dell'universit\u00e0 e ricerca scientifica e tecnologica nel governo Ciampi, deputata alla Camera per tre legislature: la IX, la X e la XI, europarlamentare dal 2009 al 2019, dove ha presieduto dal 7 luglio 2014 al 18 gennaio 2017 la Commissione per la cultura e l'istruzione al Parlamento europeo.\nBiografia.\nLaureata in lettere moderne all'Universit\u00e0 degli Studi di Roma \"La Sapienza\", \u00e8 giornalista professionista iscritta all'Ordine dei Giornalisti del Lazio dal 1982. Collabora a diverse testate giornalistiche e a rubriche radiotelevisive della RAI, ed \u00e8 stata dal 1978 al 1985 redattrice a \"Il Popolo\".\nSocia dell'Unione Cattolica Stampa Italiana (UCSI) del Lazio, \u00e8 stata Presidente dell'Accademia di Belle Arti di Roma dal 1995 al marzo 2002 e consigliere del CNEL dal 1995 al 2005.\nAttivit\u00e0 politica.\nComincia il suo percorso politico con il movimento femminile nazionale della Democrazia Cristiana fino a diventarne uno dei principali esponenti, partecipando poi nel 1993 all'Assemblea nazionale fondativa del Partito Popolare Italiano. Quando il Partito Popolare confluisce nella nuova formazione politica \u00abDemocrazia \u00e8 Libert\u00e0 - La Margherita\u00bb nel 2001, entra a far parte della Direzione Nazionale. Entra a far parte poi del Partito Democratico al momento della sua creazione, avvenuta nel 2007 grazie all'unione dei Democratici di Sinistra con la Margherita.\nPrima consigliere comunale di Roma dal 1976 al 1985, Costa viene eletta alla Camera dei deputati per la Democrazia Cristiana in tre legislature, dal 1983 al 1994. Attiva in varie commissioni, come quella degli interni, cultura e vigilanza RAI. Con il Governo Ciampi \u00e8 sottosegretaria al Ministero dell'Universit\u00e0, Ricerca Scientifica e Tecnologica. Presiede per diversi anni fino al 2000 la Commissione Pari opportunit\u00e0 tra uomo e donna presso la presidenza del Consiglio dei ministri.\nAlle elezioni regionali del 2005 viene candidata capolista per Uniti nell'Ulivo nel Lazio dove L'Unione vuole portare Piero Marrazzo alla presidenza della regione. Eletta con 23.909 preferenze, assume la carica di assessore regionale all'Istruzione, Diritto allo Studio e Formazione.\nComponente della Commissione Centrale di Beneficenza della Fondazione Cariplo (di cui \u00e8 Commissaria dal novembre 2001), \u00e8 anche Presidente del Comitato Scientifico della Fondazione Risorsa Donna. Cofondatrice di Telefono Azzurro nel 1987, fa anche parte del Comitato romano del movimento femminile della Croce Rossa italiana.\nPresidente del Comitato di gestione del Fondo speciale per i Centri di servizio del volontariato nella regione Lazio, su designazione della Fondazione Cariplo.\nGi\u00e0 Presidente dell'Osservatorio Interuniversitario sugli studi di Genere (GIO), ricopre la carica di Consigliere di Amministrazione della Fondazione Donne in Musica. \u00c8 stata inoltre Coordinatrice della Consulta Nazionale sullo Spettacolo, prima della DC, poi dei Popolari (Partito Popolare Italiano).\nElezione al Parlamento europeo.\nEletta membro del Parlamento europeo per il Partito Democratico nel 2009 con 118.603 preferenze, Costa \u00e8 stata eletta vicepresidente della Delegazione per le relazioni con l'Iraq del Parlamento europeo ed \u00e8 componente delle Commissione Cultura e Istruzione e componente supplente della Commissione Diritti della Donna e Uguaglianza di Genere e della Commissione per le Libert\u00e0 Civili, la Giustizia e gli Affari Interni.\nNel 2014 Costa si ricandida con il Partito Democratico nella circoscrizione Italia Centrale e viene riconfermata con 72.097 voti. Viene poi eletta presidente della Commissione cultura e istruzione. Membro della Conferenza dei Presidenti di Commissione, della Delegazione alla commissione parlamentare di stabilizzazione e di associazione (SAPC) UE-Albania, e membro sostituto della Commissione per l'occupazione e gli affari sociali \u00e8 inoltre vice-presidente dell'inter-gruppo parlamentare sulla Povert\u00e0 e dell'inter-gruppo Turismo culturale, Patrimonio culturale e Itinerari culturali europei ed \u00e8 componente dell'intergruppo sui diritti dei minori.\nAl Parlamento europeo Costa ha fatto parte dal 2009 nel gruppo dell'Alleanza dei Socialisti e Democratici Europei (S&amp;D), pur mantenendo la tessera del Partito Democratico Europeo (membro del gruppo ALDE) fino al 2014. Dal 2014 \u00e8 membro del Partito del Socialismo Europeo e del gruppo parlamentare S&amp;D.\nDopo dieci anni passati a Bruxelles, nell'aprile 2019 annuncia di non ricandidarsi al Parlamento europeo."}
{"id": "295205", "revid": "84184", "url": "https://it.wikipedia.org/wiki?curid=295205", "title": "Francesco Canero Medici", "text": "Biografia.\nFrancesco Canero Medici, conosciuto anche come Franco, apparteneva ad una famiglia italiana. Il padre Raffaele Gaetano (1859-1925), emigrato in Brasile, attorno al 1880, era originario di Polla, in provincia di Salerno.\nUnico figlio maschio, con cinque sorelle, si spos\u00f2 a Riga con Anna Amalia Ludovica, da cui divorzi\u00f2 successivamente. Nel 1936, si rispos\u00f2 ad Asmara, in Eritrea, con Eileen Alison Mander, con cui decider\u00e0 un secondo divorzio. Ebbe due figli.\nCarriera.\nCollaboratore del Duca degli Abruzzi Luigi Amedeo nella nascita e nell'amministrazione del Villaggio Duca degli Abruzzi nella Somalia italiana.\nFu reggente Generale della Somalia, console ad Aden, Lorenzo Marquez e Mogadiscio. Dopo la conquista dell'Etiopia e la creazione dell'Africa Orientale Italiana, Medici fu nominato Governatore di Addis Abeba nel 1938, e collabor\u00f2 con il Vicer\u00e9 Amedeo di Savoia, duca d'Aosta, nella gestione amministrativa coloniale.\nPrefetto di Tripoli nel 1939 fino al 1941, collabor\u00f2 con Italo Balbo alla nascita del villaggio Mathamura che insieme ad altri villaggi in tutta la Libia costituirono l'intensa opera di colonizzazione dell'entroterra libico.\nFu insignito di vari titoli onorifici per il suo merito politico.\nOnorificenze.\nMedici consegu\u00ec le seguenti onoroficenze:"}
{"id": "295207", "revid": "2175", "url": "https://it.wikipedia.org/wiki?curid=295207", "title": "Rettoria san ferdinando", "text": ""}
{"id": "295212", "revid": "153409", "url": "https://it.wikipedia.org/wiki?curid=295212", "title": "Af\u00e0", "text": ""}
{"id": "295213", "revid": "399", "url": "https://it.wikipedia.org/wiki?curid=295213", "title": "Aghjone", "text": ""}
{"id": "295215", "revid": "86376", "url": "https://it.wikipedia.org/wiki?curid=295215", "title": "Francesco da Barberino", "text": "Biografia.\nNato a Barberino val d'Elsa nel 1264, studi\u00f2 forse con Guido Cavalcanti e Dante Alighieri sotto Brunetto Latini.\nFu esule da Firenze dal 1304 in quanto ghibellino; viaggi\u00f2 per il nord d'Italia e la Francia fino ad arrivare a offrire i propri servigi notarili a eminenti personalit\u00e0 tra cui il re di Francia Filippo il Bello e alla corte di Luigi il Testardo in Navarra.\nNel 1314-15 rientr\u00f2 definitivamente a Firenze. Qui condusse una vita tranquilla tra uffici e famiglia. Una tradizione ritiene Francesco da Barberino uno dei protagonisti del discusso movimento iniziatico dei Fedeli d'amore, del quale pare facessero parte, tra gli altri letterati del tempo, Dante Alighieri e Cecco d'Ascoli.\nNel 1327 fu uno dei sei giudici che condann\u00f2 al rogo il poeta e scienziato Cecco d'Ascoli.\nSi spense nel 1348, forse uno dei primi a morire nell'epidemia di peste di quell'anno. Fu sepolto a Santa Croce con un epitaffio scritto da Boccaccio.\nOpera letteraria.\nOfficiolum\n\"Documenti d'Amore\".\n\u00c8 particolarmente conosciuto per la sua opera \"I Documenti d'Amore\", composta probabilmente tra il 1309 e il 1313, che rappresenta una delle pi\u00f9 straordinarie testimonianze artistiche e enciclopediche del Due e Trecento italiano.\nIn particolare, l'opera \u00e8 suddivisa seguendo tre diversi livelli di fruizione. Il primo livello \u00e8 costituito dai versi in lingua volgare (7024 versi). Il secondo livello \u00e8 rappresentato dalla parafrasi latina dei versi volgari. Il terzo livello \u00e8 costituito dal commentario in latino (glosse) ai versi volgari, ma \u00e8 fruibile anche come un'opera a s\u00e9 stante e che commenta s\u00ec i versi volgari, ma inserisce lunghe disquisizioni sul sapere, da quello scientifico a quello letterario, oltre ai costumi del suo tempo e ai ritratti dei personaggi del mondo della politica e delle lettere. In esso \u00e8 la prima testimonianza della \"Comed\u00eca\" dantesca (riferisce dei soli \"Inferno\" e probabilmente \"Purgatorio\").\nL'opera \u00e8 corredata da 27 miniature che ne illustrano e integrano i contenuti. Anche se corrotta da alcuni guasti meccanici, questa \u00e8 la pi\u00f9 antica opera autografa che rimane ai nostri tempi, in duplice copia: una completa e con le miniature (Biblioteca Vaticana, Barb. Lat. 4076), l'altra senza il commento latino e con i disegni non miniati (Bibl. Vat., Barb. Lat. 4077).\n\"Reggimento e costumi di donna\".\nComposto tra 1318 e 1320, \"Reggimento e costumi di donna\" \u00e8 un trattato medico sulle cure materne da rivolgere al figlio, al fine di evitargli malformazioni fisiche e problemi caratteriali. Quindi si tratta di un galateo femminile inquadrato in una cornice allegorica sul modello degli \"ensenhamens\" provenzali."}
{"id": "295217", "revid": "697352", "url": "https://it.wikipedia.org/wiki?curid=295217", "title": "Coppa delle Coppe 1998-1999", "text": "La Coppa delle Coppe 1998-1999 venne vinta dalla Lazio nella finale contro il Maiorca per 2-1 con gol di Christian Vieri e Pavel Nedv\u011bd. Fu l'ultima edizione di questo trofeo, poich\u00e9 dalla stagione 1999-2000 le vincitrici delle Coppe nazionali andarono a disputare la Coppa UEFA.\nClassifica marcatori.\nN.B.: questa classifica tiene conto del turno preliminare, sebbene il regolamento UEFA preveda che per il titolo di miglior marcatore debbano essere conteggiate solo le gare a partire dal primo turno (in questo caso, dai sedicesimi di finale in poi). A livello individuale comunque, anche i gol segnati nelle gare dei preliminari sono da ritenersi ufficiali ai fini della carriera del calciatore.\nCollegamenti esterni.\nArchivio delle vecchie pagine di Uefa.com - Tabellini della Coppa delle Coppe 1998\u20131999"}
{"id": "295221", "revid": "599013", "url": "https://it.wikipedia.org/wiki?curid=295221", "title": "Hela", "text": ""}
{"id": "295222", "revid": "311148", "url": "https://it.wikipedia.org/wiki?curid=295222", "title": "Alma (mitologia)", "text": "L'Alma o Almas \u00e8 una creatura leggendaria che, secondo la tradizione, abita le montagne mongole. In lingua mongola il suo significato \u00e8 letteralmente \"uomo selvaggio\" e viene considerato un parente molto stretto dello Yeti e dello Yeren.\nDescrizione.\nL'Alma sarebbe una specie di ominide, la cui esistenza non \u00e8 ancora confermata dalla scienza. I testimoni oculari affermano che \u00e8 alto pi\u00f9 o meno come un uomo, curvo, pi\u00f9 peloso di un essere umano.\nNella cultura della Mongolia questa creatura occupa un posto di primo piano, basti pensare alle numerose localit\u00e0 geografiche che traggono il proprio nome da esso. \u00c8 il caso ad esempio di Almasyn dobo (le colline degli Alma o le tombe degli Alma), dell'Almasyn ulan oula (le montagne rosse dell'Alma) o ancora delle Almasyn ulan khada (le rocce rosse dell'Alma). Il loro habitat \u00e8 costituito dalle regioni desertiche del Gobi e dagli aridi e rocciosi rilievi della catena montuosa degli Altai. Fino alla catena delle Tien Shan, al confine con la Cina.\nStoria.\nLe prime leggende sulla sua esistenza si perdono nella notte dei tempi, ma la prima testimonianza scritta di un suo presunto avvistamento risale al 1420 ad opera di un occidentale: l'esploratore tedesco Johann Schiltberger, che durante i suoi viaggi fu fatto prigioniero dai mongoli e trasportato attraverso le montagne Tien Shan. Nei suoi racconti egli parla delle creature che abitavano quelle terre, descrivendole come \"uomini selvaggi che nulla hanno a che vedere con gli esseri umani, hanno una folta pelliccia che ricopre tutto il corpo fatta eccezione per le mani e la faccia. Queste creature corrono tra le colline come animali e si cibano di foglie, erba e qualsiasi cosa riescano a trovare\".\nNel 1941 il medico militare sovietico Vargen S. Karapetyan, di stanza in un villaggio del Daghestan, rifer\u00ec che un distaccamento dell'Armata Rossa sotto il suo comando aveva catturato un \"uomo selvaggio\" ricoperto di sottili capelli scuri. Dopo che l'interrogatorio rivel\u00f2 la sua apparente incapacit\u00e0 (o riluttanza) a parlare, Karapetyan lo analizz\u00f2 e lo descrisse minutamente, accertando che non si trattava n\u00e9 di un uomo n\u00e9 di un travestimento. Karapetyan consegn\u00f2 poi lo strano essere ai suoi superiori, e ci\u00f2 che avvenne in seguito resta un mistero, dato che il destino dello sventurato essere non fu comunicato a nessuno, nemmeno allo stesso Karapetyan. Ci sono varie versioni di questa leggenda nella letteratura criptozoologica (secondo una delle quali la sfortunata creatura sia stata uccisa come spia tedesca) e, come con altri rapporti sul misterioso \"Almas\", la prova concreta \u00e8 assente."}
{"id": "295233", "revid": "599013", "url": "https://it.wikipedia.org/wiki?curid=295233", "title": "Vara (fiume)", "text": "Il Vara (\"V\u00e6a\" o \"V\u00e0a\" in ligure) \u00e8 un fiume della Liguria che scorre interamente nella Provincia della Spezia.\nCon i suoi 58\u00a0km di percorso \u00e8 il fiume pi\u00f9 lungo della Liguria.\nCorso.\nIl Vara nasce dal Monte Zatta (1404\u00a0m s.l.m.) sull'Appennino Ligure, percorrendo i circa 58\u00a0km della vallata a cui d\u00e0 il nome (Val di Vara).\nIl suo tratto alto \u00e8 interrotto da alcuni bacini artificiali che ne regolano la portata. \nDa Borghetto di Vara a valle fino al punto di confluenza nel fiume Magra, il fiume si sviluppa lungo un asse parallelo alla costa ligure (Riviera di levante, che in quel tratto comprende le famose Cinque Terre); da Borghetto di Vara a monte fino a Varese Ligure l'asse si sposta di alcune decine di gradi verso nord.\nIl fiume confluisce nel Magra, di cui \u00e8 il maggiore affluente, all'altezza della piana di Santo Stefano di Magra, in localit\u00e0 Fornola.\nI comuni attraversati sono: Varese Ligure, Maissana, Sesta Godano, Carro, Carrodano, Borghetto di Vara, Brugnato, Rocchetta di Vara, Beverino, Calice al Cornoviglio, Follo, Bolano e Vezzano Ligure.\nRegime e affluenti.\nIn fiume ha regime torrentizio con grosse piene autunnali e primaverili e magre accentuate in estate (anche se regolate dai bacini idroelettrici). Fornisce al Magra una media di 16\u00a0m\u00b3/s.\nIl reticolo idrografico del Vara \u00e8 costituito da molti torrenti affluenti confluenti sia da sinistra che da destra:\nGeografia.\nLa Val di Vara \u00e8 amministrativamente suddivisa nelle due Comunit\u00e0 dell'Alta Val di Vara e della Media e Bassa Val di Vara e in 15 comuni: Beverino, Bolano, Borghetto di Vara, Brugnato, Calice al Cornoviglio, Carro, Carrodano, Follo, Maissana, Pignone, Ricc\u00f2 del Golfo di Spezia, Rocchetta di Vara, Sesta Godano, Varese Ligure e Zignago.\nStoria.\nIl fiume diede il nome tra il 2 dicembre 1797 e il 28 aprile 1798 al \"D\u00e9partement du Vara\" o \"Dipartimento del Vara\", una delle unit\u00e0 amministrative nelle quali era suddivisa la Repubblica Ligure, che aveva per capoluogo Levanto.\nAl fiume Vara fu intitolato anche il Battaglione Val di Vara, unit\u00e0 partigiana della Colonna Giustizia e Libert\u00e0, che oper\u00f2 nella vallata e combatt\u00e9 durante la Resistenza nel biennio 1944-1945 sui monti della valle.\nIl fiume fu, in svariate circostanze, teatro di aspri combattimenti tra le formazioni partigiane locali ed i reparti tedeschi e fascisti operanti nella regione.\nEsondazioni.\nLe violente precipitazioni, oltre 500mm in sei ore, causarano una catastrofica alluvione il 25 ottobre 2011.\nOtto anni pi\u00f9 tardi, una nuova ondata di maltempo ne caus\u00f2 l'esondazione il 3 novembre 2019."}
{"id": "295235", "revid": "118706890", "url": "https://it.wikipedia.org/wiki?curid=295235", "title": "Rainbow Books", "text": "I Rainbow Books sono una raccolta di definizioni standard che distinguono i formati dei Compact Disc."}
{"id": "295246", "revid": "124215019", "url": "https://it.wikipedia.org/wiki?curid=295246", "title": "Mai dire banzai", "text": ""}
{"id": "295258", "revid": "834", "url": "https://it.wikipedia.org/wiki?curid=295258", "title": "Waki Yamato", "text": "Opere.\nLa sua vastissima produzione di sh\u014djo manga \u00e8 stata pubblicata interamente da K\u014ddansha. Tra le sue opere principali ricordiamo:"}
{"id": "295259", "revid": "1080859", "url": "https://it.wikipedia.org/wiki?curid=295259", "title": "Giovanni Paolo Lomazzo", "text": "Biografia e opere pittoriche.\nAllievo, a suo dire, di Giovan Battista della Cerva (che aveva ereditato la bottega di Gaudenzio Ferrari), Lomazzo esord\u00ec con un ciclo di affreschi ancora memori dell'arte di Bernardino Luini nella chiesa di S. Maria Nuova a Caronno Pertusella (Varese) al fianco di Bernardino Campi, che aveva eseguito la pala dell'altare maggiore (met\u00e0 del sesto decennio del XVI secolo). Successivamente affresc\u00f2 il refettorio di S. Maria della Pace a Milano con una copia dell'Ultima Cena di Leonardo (datata 1560; distrutta nel II Conflitto Mondiale) e quello degli Agostiniani di Piacenza, con la curiosa iconografia della \"Cena Quadragesimale\" (1567; anch'essa distrutta nel corso dell'ultima guerra). Nulla resta della sua attivit\u00e0 di ritrattista, che dovette portargli un certo successo: furono effigiati da lui personaggi di spicco come i cardinali Giovanni Gerolamo Morone e Alessandro Crivelli, il marchese di Pescara Francesco Ferdinando d'Avalos, due sorelle di Carlo Borromeo e diversi principi tedeschi al seguito dell'arciduca Rodolfo d'Asburgo (il futuro Rodolfo II).\nVerso la fine degli anni '60 e i primi '70 Lomazzo dipinse una serie di pale d'altare per chiese milanesi, quasi sempre su tavola, caratterizzate da uno stile monumentale e severo: due \"Crocifissioni\" per S. Giovanni in Conca (Milano, Pinacoteca di Brera e Valmadrera, parrocchiale), il \"Noli me tangere\" per S. Maria della Pace (oggi a Vicenza), una \"Piet\u00e0\" per i cappuccini di S. Vittore all'Olmo e le \"Stigmate di S. Francesco\" per S. Barnaba, tuttora in loco. L'iconografia della sua \"Madonna delle Vittorie\", dipinta per S. Romano a Lodi (conosciuta da una copia oggi a S. Maria di Piazza Busto Arsizio) pu\u00f2 avere influenzato la \"Madonna dei Pellegrini\" di Michelangelo Merisi da Caravaggio.\nIl suo ciclo pittorico pi\u00f9 importante \u00e8 per\u00f2 quello della cappella Foppa nella chiesa di San Marco a Milano (1573), dove affresc\u00f2 due \"Storie dei SS. Pietro e Paolo\", una singolarissima \"Gloria d'angeli\" e una pala d'altare con Madonna e Santi. Poco dopo la conclusione di quest'impresa, una malattia agli occhi (che gli era stata diagnosticata, come lui stesso afferma, da Girolamo Cardano) lo rese cieco ancora in giovane et\u00e0.\nGiovan Paolo Lomazzo mor\u00ec \"di malatia longa\" nella sua casa di Porta Ticinese il 27 gennaio 1592 (Sacchi-Giuliani in Rabisch, 1998, p.\u00a0335) e non il 13 febbraio 1600, come talvolta riportato in bibliografia (si trattava in realt\u00e0 di un omonimo).\nSuo unico allievo di un certo rilievo fu Ambrogio Figino.\nNelle poche opere pervenuteci, Lomazzo mostra una versione del Manierismo assai originale, in cui la tormentata monumentalit\u00e0 di Michelangelo si lega con un forte retaggio di Leonardo (visibile nell'uso sistematico dello \"sfumato\" e nella continua ricerca di applicare la teoria dei \"moti dell'animo\"), oltre che con uno spasmodico studio degli scorci e della prospettiva (derivatogli da Bramantino e Zenale) e con molti aspetti dell'arte di Gaudenzio Ferrari. Non mancano nella sua arte influssi di D\u00fcrer e di molta pittura tedesca e fiamminga.\nOpere letterarie e poetiche, trattati.\nDopo la cecit\u00e0 Lomazzo si dedic\u00f2 alla stesura e alla sistemazione dei suoi numerosi scritti, in parte redatti negli anni precedenti, che costituiscono un \"corpus\" tra i pi\u00f9 importanti dell'intero panorama del Manierismo, per il gran numero di notizie che riguardano opere ed artefici della Lombardia (un'area spesso trascurata dal toscanocentrico Giorgio Vasari) e per le interessanti notazioni teoriche, come quella della \"figura serpentinata\" (un'espressione da lui riportata per la prima volta e derivata da un insegnamento di Michelangelo a Marco Pino).\nI suoi due complessi trattati sono diventati pietre miliari nello sviluppo della critica d'arte.\nLa sua prima opera, \"Trattato dell'arte della pittura, scoltura et architettura\" (Milano, 1584) \u00e8 stata classificata, nella \"Letteratura Artistica\" di Julius von Schlosser (1914-1920), peraltro con un'interpretazione un po' parziale, come una guida al concetto di decoro, che il Rinascimento eredit\u00f2 in parte dall'antichit\u00e0 classica, in una sistematica codificazione dell'estetica tipica dello sguardo accademico del tardo XVI secolo.\nLa sua \"Idea del tempio della pittura\" (Milano, 1590), opera pi\u00f9 metafisica, offre una descrizione della natura umana e della personalit\u00e0 sullo schema della teoria dei quattro temperamenti, contenente spiegazioni sul ruolo dell'individualit\u00e0 nel giudizio e nella invenzione artistica. Nel testo la Pittura \u00e8 descritta come un tempio le cui colonne sono i Sette Governatori dell'Arte: Leonardo, Michelangelo, Raffaello, Polidoro da Caravaggio, Andrea Mantegna, Tiziano, Gaudenzio Ferrari.\nLa critica del Lomazzo prende in considerazione tre aspetti dello sguardo critico sull'opera d'arte: la \"doctrina\", la registrazione delle scoperte - come la prospettiva che gli artisti hanno fatto nel corso della storia; la \"prattica\" - le preferenze personali - e la \"maniera\" dell'artista; e l'iconografia, l'elemento letterario nell'arte.\nIl contributo del Lomazzo alla critica d'arte fu la sua sistematica estrazione di concetti astratti dall'arte, non una semplice ricognizione delle meraviglie della verosimiglianza e della tecnica o di aneddoti sulla recezione delle opere da parte dei contemporanei, del tipo di quella che Giorgio Vasari aveva condotto nella precedente generazione.\nIl suo lato pi\u00f9 estroso e bizzarro, portato alla luce dagli studi di Dante Isella, traspare nelle sue raccolte poetiche, una in italiano (i \"Grotteschi\") e una seconda (i \"Rab\u00ecsch\", da Arabeschi) in 'facchinesco', una sorta di dialetto della lingua lombarda simile a quello dei facchini che giungevano a Milano dalle valli ticinesi, in particolare dalla zona di Blenio.\nLe sue poesie dialettali sono strettamente connesse alla partecipazione, prima come semplice affiliato, poi come \"nab\u00e0d\" (abate) all'Accademia dei Facchini della Val di Blenio, un singolarissimo consesso di artisti, musici, artigiani e teatranti che si riunivano in segreto sotto l'egida di Bacco scegliendosi un nome dialettale (quello di Lomazzo fu \"comp\u00e0 Zavargna\") e componevano rime singolarissime di argomento vario. I \"Grotteschi\", e soprattutto i \"Rab\u00ecsch\" rappresentano l'altro lato della contrastata personalit\u00e0 di Lomazzo, quella che al decoro sostituisce il 'furor' creativo, e che dovette spingerlo ad un'estrema cautela, negli anni in cui a Milano bisognava pure tener conto della forte personalit\u00e0 di un rigorosissimo campione della Controriforma come Carlo Borromeo. La sua strampalata Accademia riuniva al suo interno una serie di talenti di primissimo piano nel panorama della cultura lombarda di quegli anni: dallo scultore e cristalliere Annibale Fontana, al ricamatore Scipione Delfinone, ai pittori Aurelio Luini e Ottavio Semino, al musico Giuseppe Caimo, all'ingegnere militare e idraulico Giacomo Soldati.\nNon va dimenticato al proposito l'influsso del lato 'grottesco' dell'eredit\u00e0 di Leonardo, a cui Lomazzo e compagni spesso si ispirarono, come \u00e8 evidente da un gruppo di disegni caricaturali con volti deformi visti di profilo. Gli stessi titoli delle sue raccolte poetiche richiamano un tipo di decorazione bizzarra e fantasiosa molto in voga nel rinascimento ma condannato come \"pittura licentiosa et ridicola\" dalla trattatistica della controriforma (nello specifico da Carlo Borromeo).\nCostretto a cercare la protezione di personaggi altolocati (come Pirro Visconti Borromeo, Prospero Visconti, Carlo Emanuele I di Savoia o Ferdinando I de' Medici; gli ultimi due furono tra i dedicatari delle sue opere), Lomazzo mostra nei suoi scritti una mescolanza, non sempre risolta, di fonti letterarie diverse, dal \"maccaronico\" di Teofilo Folengo (citato esplicitamente nei \"Rabisch\") a testi di cabala e magia naturale -ben pi\u00f9 pericolosi nella Milano della controriforma- come il \"De Occulta Philosophia\" di Cornelio Agrippa di Nettesheim."}
{"id": "295263", "revid": "1498", "url": "https://it.wikipedia.org/wiki?curid=295263", "title": "Commodore VIC 20", "text": ""}
{"id": "295274", "revid": "118911935", "url": "https://it.wikipedia.org/wiki?curid=295274", "title": "Acetobacter", "text": "Acetobacter ( \u00e8 un genere di batteri del phylum proteobatteri, classe \u03b1. Tutte le specie di \"Acetobacter\" possiedono la capacit\u00e0 (propria anche di qualche specie di batteri di altri generi) di trasformare l'etanolo in acido acetico in presenza di ossigeno (fermentazione acetica).\nLa respirazione \u00e8 aerobica obbligata.\nInoltre, gli \"Acetobacter\" hanno la capacit\u00e0 di fissare l'azoto atmosferico e di ossidare il glucosio direttamente ad acido gluconico.\nIn natura gli \"Acetobacter\" sono molto comuni e si trovano sui prodotti zuccherini (p.es. fiori, frutti), ma anche nelle acque e nel suolo.\nAlcune specie (in particolare \"Acetobacter diazotrophicus\") sono simbionti di piante come il caff\u00e8 e la canna da zucchero.\nRilevanza economica.\nQuesti batteri sono utilizzati per la fermentazione e la produzione di aceto, partendo da prodotti naturali come cereali, frutta, miele o alcolici (soprattutto vino).\nD'altra parte, sono anche temuti, perch\u00e9 possono deteriorare partite di vino o di altri prodotti.\nUsi particolari riguardano l'acidificazione di birre speciali, p.es. la birra rossa delle Fiandre, e la produzione di cellulosa microbica (\"Acetobacter xylinus\").\nNelle Filippine l\"'acetobacter xylinum\" viene utilizzato per la produzione della nata de coco attraverso la fermentazione dell'acqua di cocco.\nCollegamenti esterni.\nMicrobewiki (in francese)\nAceto balsamico e altre informazioni sull'aceto"}
{"id": "295277", "revid": "22356", "url": "https://it.wikipedia.org/wiki?curid=295277", "title": "Fabrosauridi", "text": ""}
{"id": "295278", "revid": "22356", "url": "https://it.wikipedia.org/wiki?curid=295278", "title": "Fabrosauride", "text": ""}
{"id": "295279", "revid": "22356", "url": "https://it.wikipedia.org/wiki?curid=295279", "title": "Tirannosauri", "text": ""}
{"id": "295280", "revid": "104485", "url": "https://it.wikipedia.org/wiki?curid=295280", "title": "Daniele Barbaro", "text": "\u00c8 noto soprattutto come traduttore e commentatore del trattato \"De architectura\" di Marco Vitruvio Pollione e per il trattato \"La pratica della perspettiva\".\nImportanti furono i suoi studi sulla prospettiva e sulle applicazioni della camera oscura, dove utilizz\u00f2 un diaframma per migliorare la resa dell'immagine.\nUomo colto e di ampi interessi, fu amico di Andrea Palladio, Torquato Tasso e Pietro Bembo. Commission\u00f2 a Palladio Villa Barbaro a Maser e a Paolo Veronese numerose opere, tra cui due suoi ritratti.\nBiografia.\nDaniele Matteo Alvise Barbaro o \"Barbarus\" fu figlio di Francesco di Daniele Barbaro ed Elena Pisani, figlia del banchiere Alvise Pisani e Cecilia Giustinian. Suo fratello minore fu l'ambasciatore Marcantonio Barbaro. Barbaro studi\u00f2 filosofia, matematica e ottica all'Universit\u00e0 di Padova.\nFu ambasciatore della Serenissima presso la corte di Edoardo VI a Londra, dall'agosto 1549 al febbraio 1551, e come rappresentante di Venezia al Concilio di Trento.\nNipote del patriarca di Aquileia Giovanni Grimani, fu suo coauditore nella sede patriarcale di Aquileia. Il 17 dicembre 1550 venne promosso in concistoro a patriarca \"eletto\" di Aquileia (coadiutore), con diritto di futura successione, ma non assunse mai la guida del patriarcato perch\u00e9 mor\u00ec prima dello zio. All'epoca tale carica era quasi una questione di famiglia per i Barbaro, infatti furono patriarchi di Aquileia ben 4 Barbaro fra il 1491 e il 1622:\nFu forse nominato cardinale \"in pectore\" da papa Pio IV nel concistoro del 26 febbraio 1561 e mai pubblicato.\nSolo i Grimani, con cui erano imparentati, occuparono pi\u00f9 volte il patriarcato (ben sei).\nPartecip\u00f2 a varie sedute del Concilio di Trento a partire dal 14 gennaio 1562 fino alla sua chiusura nel 1563.\nOpere.\nTra le sue maggiori opere:"}
{"id": "295282", "revid": "399", "url": "https://it.wikipedia.org/wiki?curid=295282", "title": "Pila (Gressan)", "text": "La localit\u00e0 di Pila (originariamente scritto \"Pilaz\", poi semplificato, essendo la 'z' muta), appartenente al comune di Gressan (Valle d'Aosta), sorge a 1790\u00a0m s.l.m. in una conca che fino agli anni '60 del '900 era unicamente sede di alpeggi.\nPosizione.\nPila \u00e8 situata a sud rispetto alla vallata centrale ed al capoluogo del comune di Gressan, ed \u00e8 raggiungibile tramite una strada regionale che a 5\u00a0km da Aosta, presso il Pont-Suaz, si dirama verso la collina orientale di Gressan (Ampaillan) e il capoluogo e le frazioni alte (tra cui P\u00e9roulaz) di Charvensod. Alternativamente, pu\u00f2 essere raggiunto tramite una strada comunale che parte dal capoluogo (Taxel) di Gressan. Dal 1957 \u00e8 inoltre raggiungibile direttamente da Aosta (Strada Pont-Suaz, 4) tramite la Telecabina Aosta-Pila.\nGeografia fisica.\nClima.\nIl clima di Pila \u00e8 alpino, come in tutta la Valle d'Aosta. L'inverno \u00e8 particolarmente rigido, con temperature che scendono anche sotto i -10 gradi. Le estati sono fresche. Trovandosi in una conca, Pila, non solo \u00e8 in una posizione privilegiata per quanto riguarda la vista (tutta la valle dal Monte Bianco al Cervino), ma anche perch\u00e9 risulta riparata dalle forti correnti ventose sia nei mesi invernali che in quelli estivi. La neve supera a volte il metro arrivando a spessori anche di 1,5m.\nNel 2018 la neve ha superato i 2 metri di spessore.\nEconomia.\nTurismo.\nPila \u00e8 una famosa localit\u00e0 sciistica, facilmente raggiungibile durante la stagione invernale e quella estiva da una telecabina che la collega direttamente con Aosta. \u00c8 possibile praticare lo \"sci totale\" (o, in francese, \"ski total\"), grazie alla sua concezione moderna, in cui le strutture ricettive e i servizi sono raggiungibili con gli sci ai piedi. In totale offre circa 70\u00a0km di piste che si estendono fino a 2800 m.\nDurante la stagione estiva, Pila trasforma le sue piste in un bike park, che ha accolto la Coppa del mondo di mountain bike nel 2005 e il campionato italiano nel 2008.\nLa vecchia ferrovia mineraria che collega la localit\u00e0 Eaux-Froides a Cogne doveva essere riadattata a fini turistici, ma l'opera non \u00e8 mai stata ultimata."}
{"id": "295285", "revid": "1855146", "url": "https://it.wikipedia.org/wiki?curid=295285", "title": "Monetazione imperiale romana", "text": "Per monetazione imperiale si intende l'insieme delle monete emesse da Roma durante l'impero.\nIl denario.\nAnche se il denario rest\u00f2 l'elemento portante dell'economia romana dalla sua introduzione fino al termine della sua coniazione (met\u00e0 del III secolo), la purezza ed il peso della moneta and\u00f2 lentamente, ma inesorabilmente riducendosi. Il fenomeno della svalutazione nell'economia romana era pervasivo e causato da una serie di fattori, quali la carenza di metallo prezioso, lo scarso rigore delle finanze statali e la presenza di una forte inflazione.\nIl denario al momento della sua introduzione conteneva argento quasi puro con un peso di circa 4,5 grammi. Questi valori rimasero abbastanza stabili durante tutta la repubblica, ad eccezione dei periodi bellici.\nAd esempio, i denari coniati da Marco Antonio durante la sua guerra con Ottaviano erano di diametro leggermente pi\u00f9 piccolo e con un titolo considerevolmente inferiore: il dritto raffigurava una galea ed il nome di Antonio, mentre il rovescio presentava il nome della particolare legione per la quale la moneta era stata emessa; c'\u00e8 da notare che queste monete rimasero in circolazione per pi\u00f9 di 200 anni a causa della carenza di metallo prezioso.\nRiforma monetaria di Augusto.\nLa prima riforma monetaria del periodo imperiale fu quella di Augusto del 15 a.C., che assegnava all'imperatore il controllo della coniazione delle monete in oro ed argento, mentre il senato controllava la coniazione dei valori minori.\nPer quanto riguarda le monete d'oro, ci si basava sull'aureo (1/42 di libbra romana, 7,78 g), con il quaternione come multiplo (4 aurei) ed il quinario come sottomultiplo (1/2 aureo). Per le monete d'argento, rimaneva il denario (1/84 di libbra, 3,90 g) ed il suo sottomultiplo quinario (1/2 denario).\nPer i valori minori, si aveva l'asse in rame (10,90 g), i suoi multipli in oricalco, un metallo simile all'ottone, detti dupondio (2 assi) e sesterzio (4 assi); per i sottomultipli si aveva il quadrante in rame (1/4 di asse).\nI e II secolo: dai Giulio-Claudi agli Antonini.\nDurante la dinastia Giulio-Claudia (Tiberio, Caligola, Claudio, Nerone) il valore del denario rimase relativamente stabile. Nerone, invece, introdusse nel 63/64 d.C. una nuova riforma monetaria: l'aureo venne portato ad 1/42 di libbra (7,28 g), mentre il denario a 1/96 di libbra (3,41 g). Alla fine della dinastia dei Flavi (Vespasiano, Tito, Domiziano), Domiziano annull\u00f2 la riforma di Nerone, riportando le monete ai valori della riforma di Augusto, mentre nel periodo degli imperatori adottivi (Nerva, Traiano, Adriano, Antonino Pio, Marco Aurelio), Traiano reintrodusse i valori della riforma di Nerone.\nIl terzo secolo.\nUn'altra riforma si ebbe nel 215 per opera dell'imperatore Caracalla. Il denario, infatti, continu\u00f2 il suo declino durante tutto l'impero di Commodo e di Settimio Severo. Con Caracalla l'aureo venne svalutato di nuovo, portandolo ad 1/50 di libbra (6,54 g). Inoltre, sia per l'aureo che per il denario (ridotto ad avere meno del 50% di argento) vennero introdotte monete con valore raddoppiato: il doppio aureo (o \"binione\") ed il doppio denario (o antoniniano), anche se per quest'ultimo non contenne mai pi\u00f9 di 1,6 volte il contenuto d'argento del denario. Comunque, mentre l'aureo riusc\u00ec ad avere una valutazione abbastanza stabile, anche l'antoniniano conobbe la stessa progressiva svalutazione vista col denario, fino a ridursi ad un contenuto d'argento del 2%.\nTra il 272 ed il 275, Aureliano riform\u00f2 nuovamente il sistema monetario romano, eliminando la possibilit\u00e0 di coniazione locale delle monete minori per riportarle ad un livello qualitativo paragonabile a quello delle altre monete. L'aureo fu portato inizialmente a 1/60 di libbra (5,54 g), ma poi il suo valore fu fissato ad 1/50 di libbra (6,50 g). Per l'antoniniano si fiss\u00f2 un peso di 3,90 g ed un titolo di 20 parti di rame ed uno d'argento, rapporto indicato sulla moneta tramite il simbolo XXI in latino o KA in greco. Tutto ci\u00f2 sembra sia dovuto ad una rivolta dei fabbricanti di monete:\nGli imperatori successivi alla dinastia dei Severi (vedi anarchia militare), il cui potere dipendeva interamente dall'esercito, erano costretti a continue nuove emissioni per pagare i soldati ed effettuare i tradizionali donativi: il metallo effettivamente presente nelle monete si ridusse progressivamente, pur conservando queste lo stesso valore teorico. Ci\u00f2 ebbe l'effetto prevedibile di causare un'inflazione galoppante e quando Diocleziano arriv\u00f2 al potere il sistema monetario era quasi al collasso: persino lo stato pretendeva il pagamento delle tasse in natura invece che in moneta e il denario, la tradizionale moneta d'argento, usata per pi\u00f9 di 300 anni, era poco apprezzata. Sappiamo infatti che, sotto Cesare ed Augusto, il denario aveva un peso teorico di circa 1/84 di libbra, ridotto da Nerone a 1/96 (pari ad una riduzione del peso della lega del 12,5%). Contemporaneamente, oltre alla riduzione del suo peso, vi era anche una riduzione del tuo titolo (% di argento presente nella lega), che pass\u00f2 dal 97-98% dell'epoca augustea al 93,5% (per una riduzione complessiva del solo argento del 16,5% ca). Il denario, infatti, continu\u00f2 il suo declino durante tutto l'impero di Commodo e di Settimio Severo, tanto da vedere ridotto il proprio \"titolo\" a meno del 50% di argento. Con la riforma monetaria di Caracalla, venne introdotto, a fianco del denario e poi in sua sostituzione, l'antoniniano (all'inizio del 215), completamente d'argento, pi\u00f9 grande del denario, e per differenziarlo da quest'ultimo presentava l'imperatore che indossava una corona radiata (non invece una corona d'alloro, come sul denario), indicando cos\u00ec il suo valore doppio (come nel dupondio, che valeva due assi). Anche se di valore doppio del denario, l'antoniniano non pes\u00f2 mai pi\u00f9 di 1,6 volte il peso del denario. Il denario continu\u00f2 ad essere emesso accanto all'antoniniano, ma durante la met\u00e0 del III secolo d.C. fu rapidamente svalutato per far fronte al permanente stato di guerra del periodo. Attorno al 250 conteneva ancora il 30-40% di argento, una decina d'anni pi\u00f9 tardi ne conteneva solo il 5%, mentre il restante 95% era di rame. Vi \u00e8 da aggiungere che se inizialmente il rapporto con l'aureo era di 25:1 (un aureo = 25 antoniniani) o forse di 50:1, al tempo di Aureliano giunse addirittura a 800:1.\nLa tetrarchia.\nA seguito della riforma di Diocleziano, la monetazione romana cambi\u00f2 radicalmente. Dato che il governo introdotto da Diocleziano si basava su una tetrarchia, con la suddivisione dell'impero in due territori assegnati a due diversi imperatori e con due Cesari a supporto ai due reggenti, le monete iniziarono a non personificare pi\u00f9 un singolo reggente, ma a dare un'immagine idealizzata dell'imperatore sul dritto, con il rovescio che celebrava tipicamente la gloria di Roma e la sua potenza militare. Anche dopo l'adozione del cristianesimo come religione di Stato, quest'impostazione rimase abbastanza invariata: solo in poche eccezioni vennero utilizzate immagini cristiane come il \"chi-rho\", monogramma di Cristo. Nel 300 venne emanato un editto (l'Editto sui prezzi massimi) che fissava i prezzi massimi delle merci, con l'intento di calmierarli: i prezzi venivano espressi in denarii, anche se questa non era ormai pi\u00f9 una moneta in circolazione. L'aureo torna ad un peso di 1/60 di libbra. Si introduce una moneta in argento, detta \"argenteo\", con un peso pari a 1/96 di libbra. Oltre ad un antoniniano con un peso di 3,90 g, fu introdotta anche una moneta in bronzo, il \"follis\", con un peso di circa 10 g.\nRiforma di Costantino.\nUltima riforma dell'impero romano fu nel 309-310 quella di Costantino, che si rifaceva al sistema bimetallico di Augusto. La riforma monetaria fu necessaria anche per fare fronte alla scarsit\u00e0 di monete d'oro. Venne, quindi, introdotto il \"solidus\" d'oro, con un peso di 4,54 g pari a 1/72 di libbra, cio\u00e8 pi\u00f9 leggero (anche se pi\u00f9 largo e sottile) dell'aureo, che in quel momento valeva 1/60 di libbra. Ed il ritorno al sistema bimetallico augusteo port\u00f2 anche alla coniazione della \"siliqua\" d'argento, di 2,27 g pari a 1/144 di libbra: il \"miliarense\", con un valore doppio della siliqua, aveva quindi lo stesso peso del \"solidus\". Per quanto riguarda i bronzi, il \"follis\", ormai fortemente svalutato, venne sostituito da una moneta di 3 g, detto \"nummus centenionalis\", cio\u00e8 1/100 di siliqua.\nLa riforma fu durevole e il nuovo peso aureo del solido rimase invariato per secoli anche durante l'impero bizantino. Ma a livello sociale le conseguenze furono catastrofiche: tutti coloro che non avevano accesso alla nuova moneta d'oro, infatti, dovettero subire le conseguenze dell'inflazione, a causa di una svalutazione rispetto al \"solidus\" delle altre monete d'argento e di rame, che non erano pi\u00f9 protette dallo Stato. Il risultato fu una insuperabile spaccatura tra una minoranza privilegiata di ricchi e la massa dei poveri.\nQuesto sistema monetario dur\u00f2 fino alla caduta dell'Impero romano d'Occidente nel 476. Per i successivi sviluppi nell'Impero romano d'Oriente, si veda l'articolo sulla monetazione bizantina."}
{"id": "295286", "revid": "22356", "url": "https://it.wikipedia.org/wiki?curid=295286", "title": "Paleontologi", "text": ""}
{"id": "295287", "revid": "110157", "url": "https://it.wikipedia.org/wiki?curid=295287", "title": "Sotto i cieli di Rino", "text": "Sotto i cieli di Rino (2003) \u00e8 una doppia raccolta postuma del cantautore italiano Rino Gaetano. Nel 2005 \u00e8 stata pubblicata una raccolta di tre cd dal titolo \"Sotto i cieli di Rino Special Edition\" contenente cinquanta brani, tra cui 4 inediti in spagnolo.\nLa raccolta non aggiunge altro alle precedenti \"Gianna e le altre\" (1990) e \"La storia\" (1998), se non una versione remixata de \"Ma il cielo \u00e8 sempre pi\u00f9 blu\", a cura di dj Molella, accolta con scarso successo dai fan del cantautore, che si segnala per la presenza di alcuni versi che poi furono censurati nella versione originale."}
{"id": "295288", "revid": "869733", "url": "https://it.wikipedia.org/wiki?curid=295288", "title": "Cenerentola (film 1950)", "text": "Cenerentola (\"Cinderella\") \u00e8 un film d'animazione del 1950 diretto da Wilfred Jackson, Hamilton Luske e Clyde Geronimi.\nDistribuito negli Stati Uniti dalla RKO Radio Pictures, la pellicola \u00e8 il 12\u00ba Classico Disney ed \u00e8 basata sulla fiaba \"Cenerentola\" di Charles Perrault. Le sue canzoni, tra cui \"I sogni son desideri\" e \"Bibbidi-Bobbidi-Bu\", scritte da Mack David, Jerry Livingston e Al Hoffman, divennero ben presto molto note.\nQuesto film fu molto importante per lo studio Disney poich\u00e9 segn\u00f2 il ritorno a una grande produzione ispirata a un'unica storia dopo otto anni di film-collage di cortometraggi. Fece entrare la Disney in un nuovo periodo d'oro, pieno di novit\u00e0, come l'uso della televisione per realizzare degli spettacoli per famiglie o la costruzione di parchi di divertimento. Uno di questi, Walt Disney World, costruito in Florida aperto nel 1971, adott\u00f2 come suo simbolo e principale attrazione una versione a grandezza naturale del castello disegnato per questo film.\nFu con questo lungometraggio che s'impose definitivamente il concetto di Classico Disney. Esso \u00e8, come il precedente \"Biancaneve i sette nani\", ispirato a una favola europea, e fu il primo grande successo dell'azienda dopo quasi dieci anni di risultati mediocri al botteghino. Era infatti dal 1937 (ossia dalla prima distribuzione di \"Biancaneve e i sette nani\") che lo studio non riscuoteva un cos\u00ec grande successo di critica e pubblico. Tuttavia molti critici, soprattutto europei, giudicano questo film di qualit\u00e0 leggermente inferiore ai primi cinque del periodo d'oro. Ci\u00f2 \u00e8 forse dovuto alle difficolt\u00e0 degli anni precedenti, che influenzarono non poco la produzione, e anche a un certo allontanamento di Walt Disney dalla realizzazione di questo tipo di film a disegni animati, pi\u00f9 concentrato invece su altri progetti, volti a espandere ulteriormente l'azienda.\nIl film fu comunque un successo finanziario come film col maggiore incasso nell'anno 1950 e permise allo studio di ristabilirsi economicamente. Fu ridistribuito al cinema ben cinque volte in America del Nord e sette in Italia (l'ultima \u00e8 del 2012), ed ha avuto due seguiti: \"Cenerentola II - Quando i sogni diventano realt\u00e0\" del 2002 e \"Cenerentola - Il gioco del destino\" del 2007, entrambi per il mercato direct-to-video. Nel 2015 ne \u00e8 stato realizzato un remake in live action omonimo con Cate Blanchett nel ruolo di Lady Tremaine, la malvagia matrigna di Cenerentola e Lily James come Cenerentola.\nNel 2018 venne scelto per la conservazione nel National Film Registry della Biblioteca del Congresso degli Stati Uniti.\nTrama.\nCenerentola \u00e8 l'unica figlia di un aristocratico, la cui moglie muore. Anni dopo, l'uomo decide di risposarsi con Lady Tremaine, una fiera e sicura vedova con due figlie: Genoveffa e Anastasia. Dopo la morte del suo nuovo marito, Lady Tremaine e le sue due figlie prendono in consegna la casa e cominciano ad abusare e maltrattare la bambina per gelosia, rendendola loro serva a tempo pieno e affibbiandole il nomignolo di \"Cenerentola\". Nonostante sia costretta in schiavit\u00f9 nella sua stessa casa, la ragazza diventa una donna che fa amicizia con gli animali che vivono nella stalla e molti dei topi e uccelli che vivono dentro e intorno alla sua casa.\nAl palazzo reale, intanto, il re \u00e8 angosciato perch\u00e9 suo figlio, il principe, non ha intenzione di sposarsi. Determinato ad avere dei nipotini prima di morire, organizza un ballo con lo scopo di trovare moglie al principe, e ordina che ogni fanciulla del regno in et\u00e0 da marito vi partecipi. Quando l'invito al ballo arriva, Cenerentola manifesta fermamente l'intenzione di parteciparvi, dal momento che risponde ai requisiti. Lady Tremaine si dice d'accordo, con stupore delle sue due figlie, a condizione che Cenerentola finisca le sue faccende e trovi qualcosa di adatto da indossare. \nIl piano della matrigna, solo in apparenza accondiscendente, \u00e8 di oberare di lavoro la ragazza in modo che non abbia tempo di prepararsi un abito. Avvedutisi di questo, i suoi amici animali sistemano un abito che apparteneva alla defunta madre di Cenerentola, impiegando anche parti di indumenti e accessori gettati via da Genoveffa e Anastasia. Poco prima di partire, Lady Tremaine si complimenta con Cenerentola indicando velatamente le parti di vestito riutilizzate e, adirate per l'apparente furto degli oggetti scartati, le due sorellastre distruggono l'abito costringendo Cenerentola a rimanere a casa.\nMentre Cenerentola \u00e8 sul punto di rinunciare alle sue speranze e ai suoi sogni, la sua fata madrina, la fata Smemorina, appare e dona alla fanciulla un bellissimo vestito con scarpette di cristallo, e trasforma una zucca e vari animali in una carrozza con cavalli, un cocchiere e un valletto. Cenerentola parte per il ballo dopo che la madrina l'ha avvertita che l'incantesimo si romper\u00e0 allo scoccare della mezzanotte. Al ballo, il principe riceve annoiato ogni ragazza, finch\u00e9 non vede Cenerentola. I due si invaghiscono l'uno dell'altra e ballano da soli per tutto il parco del castello fino a quando l'orologio inizia a suonare la mezzanotte. Cenerentola, ignara che il ragazzo che l'ha conquistata \u00e8 il principe in persona, fugge verso la sua carrozza e lontano dal castello, perdendo inavvertitamente una delle sue scarpette di cristallo.\nIl mattino seguente il re, inizialmente felice per aver trovato una compagna al figlio, alla notizia della fuga della stessa ordina che il granduca Monocolao vada personalmente in ogni casa del regno per far provare a ogni fanciulla la scarpetta persa, in modo da individuare la ragazza misteriosa. Quando questa notizia raggiunge la casa di Cenerentola, la fanciulla capisce con sgomento che il giovane della sera prima era nient'altro che il principe, e inizia a canticchiare sognante la canzone del ballo al palazzo preparandosi per l'arrivo del granduca. Dopo aver intuito che Cenerentola \u00e8 proprio la ragazza che ha ballato con il principe, Lady Tremaine la chiude a chiave nella sua camera da letto per impedirle di provare la scarpetta.\nIl granduca, una volta giunto, \u00e8 in casa e fa provare senza successo la scarpina ad Anastasia e Genoveffa, mentre gli amici animali di Cenerentola recuperano la chiave della stanza dove \u00e8 rinchiusa e la liberano. La ragazza sopraggiunge un attimo prima che Monocolao se ne vada, e chiede di provare la scarpetta, ma Lady Tremaine fa inciampare il valletto: la scarpina si frantuma ma Cenerentola, con grande orrore della matrigna e sollievo del granduca, mostra l'altra scarpetta identica alla prima. La scarpetta scivola perfettamente sul piede della ragazza, dimostrandone l'identit\u00e0. Poco dopo, Cenerentola e il principe celebrano il loro matrimonio, circondati dai coriandoli gettati dal re, dal granduca e dai topi.\nProduzione.\nAlla fine degli anni trenta, dopo il successo di \"Biancaneve e i sette nani\", lo studio Disney stava ultimando molti progetti ambiziosi come \"Pinocchio\", \"Fantasia\" e \"Bambi\" e si stava preparando a realizzare molte altre produzioni come \"Cenerentola\", \"Alice nel paese delle meraviglie\" e \"Le avventure di Peter Pan\". Ma a causa dei numerosi problemi economici provocati dalla Seconda guerra mondiale lo studio fu costretto ad abbandonare temporaneamente questi lavori e a concentrarsi su altre produzioni, pi\u00f9 economiche, costituite prevalentemente da raccolte di cortometraggi, come \"Musica maestro\" o \"Bongo e i tre avventurieri\", oppure da film in presa diretta con attori umani a cui venivano unite brevi ambientazioni animate come \"I racconti dello zio Tom\" o \"Tanto caro al mio cuore\".\nFu solo nel 1948 che Walt Disney, impressionato positivamente dai discreti guadagni di quest'ultimi lavori, decise di tornare a una vera produzione, capace di risollevare definitivamente lo studio. La fiaba di Cenerentola era gi\u00e0 stata proposta nel 1934 per una breve sinfonia allegra, ma fu poi accantonata. Disney decise di realizzarne un lungometraggio sulla scia di \"Biancaneve\" e affid\u00f2 la regia a Wilfred Jackson, Hamilton Luske e Clyde Geronimi.\nAdattamento del racconto.\nIl Classico \u00e8 dichiaratamente tratto dalla fiaba \"Cendrillon\" di Charles Perrault. Cos\u00ec, il padre di Cenerentola muore all'inizio della fiaba e l'incantesimo termina all'ultimo tocco della mezzanotte, Cenerentola che indossa scarpette di cristallo, la zucca che si trasforma in carrozza. Dalla versione \"Aschenputtel\" dei fratelli Grimm, Disney ha ripreso gli uccelli che aiutano Cenerentola e il sadismo della matrigna e delle sorellastre.\nDisney ovviamente aggiunse alla storia delle sequenze comiche come quelle dei topolini e del gatto, sulla scia dei film precedenti. Walt nomin\u00f2 Bill Peet, autore delle gag di \"I racconti dello zio Tom\" (1946), come sceneggiatore per le scene del gatto con i topi. L'animazione di queste fu poi realizzata da John Lounsbery e fu ultimata nel marzo 1949. Sebbene \"Cenerentola\" e \"Biancaneve\" siano due fiabe tra loro molto simili (entrambe le fanciulle sono vessate dalla matrigna e trovano il lieto fine nelle braccia di un principe azzurro), Disney, in una nota del 17 marzo 1948, precis\u00f2 agli animatori di ridurre o minimizzare le somiglianze grafiche possibili con il Classico precedente poich\u00e9 non era intenzionato a realizzare un'altra Biancaneve.\nNelle versioni precedenti della sceneggiatura, il principe originariamente svolgeva un ruolo pi\u00f9 grande e aveva pi\u00f9 sviluppo del personaggio di quello che in ultima analisi ricevette nella versione finale del film. In un inizio abbandonato, il principe veniva mostrato a caccia di un cervo. In un finale alternativo abbandonato, dopo che il granduca aveva scoperto l'identit\u00e0 di Cenerentola, la ragazza veniva portata al castello per essere ripresentata al principe, che era sorpreso di apprendere che Cenerentola era in realt\u00e0 una modesta serva invece della principessa che pensava fosse, ma i sentimenti del principe per lei erano troppo forti per essere infastiditi da questo e lui la abbracciava; la Fata Madrina riappariva e ripristinava l'abito da ballo di Cenerentola per l'inquadratura di chiusura. Walt Disney stesso rifer\u00ec che aveva tagliato il finale alternativo perch\u00e9 sentiva che era troppo lungo e non dava la \"liquidazione\", ma la scena in seguito sarebbe stata incorporata nel videogioco \"Kingdom Hearts Birth by Sleep\".\nAltro materiale cancellato includeva un brano abbandonato che era stato provvisoriamente intitolato \"Cinderella Work Song\", che faceva parte di una sequenza di fantasia che era stata impostata per avvenire dopo che Lady Tremaine diceva a Cenerentola che poteva venire al ballo solo se avesse finito i suoi lavori e avesse trovato un vestito adatto. In questa sequenza abbandonata, Cenerentola immaginava di moltiplicarsi in un esercito di cameriere al fine di affrontare il suo enorme carico di lavoro, meditando per tutto il tempo su come sarebbe stato il ballo; la sequenza venne tagliata, ma il titolo venne applicato alla canzone che i topi cantano quando lavorano al vestito di Cenerentola. Inoltre, c'era una scena che aveva luogo dopo il ballo, in cui Cenerentola veniva vista tornare a casa sua e origliare la sua famiglia, che stava discutendo sulla misteriosa ragazza al ballo, e Cenerentola dimostrava di essere divertita da questo perch\u00e9 stavano parlando di lei senza rendersene conto. Walt Disney rifer\u00ec di aver tagliato la scena perch\u00e9 pensava che avrebbe fatto sembrare Cenerentola \"dispettosa\" e sentiva che il pubblico avrebbe perso simpatia per lei.\nAspetti artistici.\nRealizzato sulla cuspide tra le classiche animazioni Disney dell'\"et\u00e0 dell'oro\" degli anni trenta e '40 e le produzioni meno acclamate dalla critica degli anni cinquanta, \"Cenerentola\" \u00e8 rappresentativo di entrambe le epoche. Ollie Johnston e Frank Thomas scrivono che \"Cenerentola \"\u00e8 il film Disney pi\u00f9 minuziosamente pianificato, con uno scenario fin nei minimi dettagli, dei personaggi sviluppati con attenzione, il tutto retto da una solida struttura musicale.. Uno dei principali problemi artistici del film, gi\u00e0 affrontato in \"Biancaneve\", fu quello di rendere credibili i personaggi umani al fine di identificarvisi.\nEffetti speciali e sfondi.\nAl fine di rispettare al meglio i movimenti della carrozza, Kendall O'Connor, come aveva gi\u00e0 fatto Joe Grant per le marionette di Pinocchio, cre\u00f2 una riproduzione in miniatura per meglio studiarla. Allan associa le scene in cui il mondo viene inquadrato dagli occhi dei topolini, al genere dei film noir. Allan, ripreso anche da Bruno Girveau, vede anche un parallelo nel rapporto fra Cenerentola e la matrigna e quello di Mrs. Danvers/Mrs. de Winter nel film \"Rebecca -La prima moglie\" (1940) di Alfred Hitchcock.\nIl film comport\u00f2 qualche nuovo effetto speciale. Un effetto speciale permette di vedere l'immagine di Cenerentola riflessa nelle bolle di sapone mentre canta la canzone dell'usignolo. La scena dell'apparizione della fata madrina necessit\u00f2 di pi\u00f9 effetti, soprattutto per l'apparizione luccicante e, secondo il desiderio di Walt Disney, furono aggiunti molti altri luccichii durante la scena della fata. Lo stesso effetto fu poi usato per Trilli in Peter Pan e sar\u00e0 chiamato in gergo cinematografico \"Polvere Disney\".\nIn seguito all'abbandono dello studio di Gustaf Tenggren, Albert Hurter et Tyrus Wong durante la Seconda Guerra mondiale, Walt Disney affid\u00f2 la direzione artistica a Mary Blair, giovane artista che si era fatta la mano sulle compilation degli anni quaranta come \"Saludos Amigos\" (1942) e \"Lo scrigno delle sette perle\" (1947). Blair e Marc Davis realizzarono numerosi schizzi per trovare la forma e i colori dei costumi dei personaggi, in particolare per la scena del ballo. Mentre le precedenti produzioni come \"Dumbo\" e \"Bambi\", presentavano una dicotomia dello stile nelle ambientazioni e nei decori \"Cenerentola \"ha un'uniformit\u00e0 visuale pi\u00f9 o meno per tutta la durata del film. Prevalgono colori freddi come il blu della notte e l'azzurro del vestito della fata madrina e di Cenerentola, anche se non mancano i colori caldi come le sale del palazzo o sfumature dolci, per trasmettere l'aura di magico mistero durante la fuga dal castello.\nFra le realizzazioni supervisionate da Blair, si pu\u00f2 notare senza dubbio la celeberrima scena del ballo fra il principe e Cenerentola, in cui la magia viene ricreata fra luci soffuse che si riflettono piacevolmente sul brillante vestito della protagonista. Molto riuscita \u00e8 inoltre l'inquadratura del castello, immerso lontano fra le nuvole; uno sviluppo del castello del finale di Biancaneve. Robin Allan considera le scene dei topini di Cenerentola come delle reminiscenze degli animali antropomorfi di Beatrix Potter.\nI personaggi.\nLa Disney ha aggiunto molti personaggi ai racconti di Perrault e dei Grimm, in particolare furono inserite molte figure animali non presenti nelle fiabe originarie. In Cenerentola, gli animali, in particolare i topolini non svolgono un passivo ruolo di comprimari ma hanno una costante presenza di aiutanti, determinanti per il lieto esito della storia. Ogni personaggio sia umano che animale ha una sua identit\u00e0 ben definita.\nGli umani.\nFu utilizzata la tecnica del rotoscopio, gi\u00e0 usata per i Classici precedenti. Essa consisteva nel filmare con attori reali le parti della sceneggiatura, per poi ricalcare i loro movimenti sulla pellicola, al fine di studiare peso e misure da adottare per disegnare i personaggi.. Marc Davis stima che il 90% del film con attori umani fu realizzato con il rotoscopio. Thomas e Johnston dicono che comunque il rotoscopio \u00e8 solo una guida per l'animazione, non una scorciatoia.. Frank Thomas indica che in Cenerentola la somiglianza con la realt\u00e0 \u00e8 molto alta e i personaggi alcune volte sembrano attori. Christopher Finch distingue due tipi di esseri umani: quelli ritratti in maniera \u00ab realistica \u00bb (Cenerentola, il principe, la matrigna) e quelli che sono pi\u00f9 simili a caricature (le sorellastre, il granduca e il re).\nCenerentola.\nIl personaggio principale \u00e8 Cenerentola. Ella serve da ponte fra due mondi (umano e animale) interagendo con i topi o gli uccellini, e ci\u00f2 la rende per Maltin \u00ab molto carina \u00bb. Grazie alle canzoni \u00e8 possibile appronfondire il suo carattere, il suo buon cuore e la sua fede nei sogni.\nLa sua animazione fu affidata a Eric Larson e Marc Davis. I due animatori non avevano la stessa idea sul personaggio, Davis accentuava la raffinatezza mentre Larson preferiva la sua spontaneit\u00e0. Sia Helene Stanley (la modella live action di Cenerentola) che Ilene Woods (doppiatrice di Cenerentola, selezionata tra altre 400 candidate) influenzarono fortemente lo stile e i manierismi di Cenerentola. La Stanley era la modella live action anche di Anastasia Tremaine. Lo sarebbe stata anche per la principessa Aurora \"La bella addormentata nel bosco\" e per Anita Radcliffe ne \"La carica dei cento e uno\". Per David Whitley, questi tre personaggi femminili non sono che declinazioni di Biancaneve.\nTuttavia, dopo una riunione del 13 dicembre 1948 e dopo aver visto l'animazione preliminare del film, Walt Disney chiese agli animatori di darsi pi\u00f9 libert\u00e0 e di non copiare solo i rotoscopii. Lo scopo era di presentare e definire Cenerentola come una ragazza carina e gentile ma non sciocca e decisa nei suoi obbiettivi. Cenerentola \u00e8 doppiata in italiano da Giuliana Maroni e nel ridoppiaggio del 1967 da Fiorella Betti e Maria Cristina Brancucci per le parti cantate.\nLa matrigna e le sorellastre.\nLa famiglia di Cenerentola \u00e8 costituita dalla matrigna e dalle due sorellastre. La matrigna, che nei racconti non ha un nome preciso, nel film \u00e8 chiamata Lady Tremayne. Le sorellastre si chiamano Genoveffa e Anastasia, come nella fiaba, mentre nella versione originale Drizella e Anastasia. Non sono direttamente imparentate con Cenerentola, poich\u00e9 non hanno n\u00e9 il padre n\u00e9 la madre in comune, sono piuttosto due sorelle acquisite, dopo il matrimonio del padre. Elle mantengono comunque il cognome della madre poich\u00e9 al ballo sono presentate come Genoveffa e Anastasia di Tremaine. \nLa matrigna fu animata da Frank Thomas in maniera convenzionale per farla sembrare \"terribilmente malefica\", nonostante Thomas avesse animato perlopi\u00f9 personaggi simpatici come Pinocchio o Bambi. Ella non possiede nessun potere magico ma non perci\u00f2 \u00e8 meno crudele, ha anche un animale domestico, il gatto Lucifero. Nelson la descrive come un cattivo molto pi\u00f9 realistico dei precedenti e perci\u00f2 molto pi\u00f9 terrificante. Per Griffin, la matrigna \u00e8 ritratta solitamente con lunghe pose da diva e con un lungo vestito rosso che striscia lungo il pavimento. Rispettando uno schema preciso nei cattivi Disney, i movimenti del suo viso sono lenti ma precisi al fine di scovare la verit\u00e0. La sua cattiveria \u00e8 causata dall'avvantaggiare le sue figlie per ottenere tornaconti personali, cos\u00ec per celare la bellezza della sua figliastra la costringe a abiti umili e lavori domestici, relegandola a sguattera.\nLa cosa pi\u00f9 riprovevole \u00e8 che ella non partecipa mai direttamente alle umiliazioni delle sorellastre verso Cenerentola ma fa di tutto per scatenarle, come nella scena in cui la ragazza, preparatasi per il ballo con un vestito confezionato dai topolini con i vestiti e gli accessori che Anastasia e Genoveffa hanno buttato via, chiede alla matrigna di mantenere la promessa fatta e di portarla con loro alla festa. La matrigna acconsente ma poi fa notare diabolicamente a Genoveffa che la collana di Cenerentola \u00e8 uguale alla sua, scatenando cos\u00ec l'ira delle sorellastre che arrivano a strappare tutto il vestito di Cenerentola.. Ella \u00e8 anche il solo cattivo Disney a vivere ogni giorno nello stesso ambiente della sua vittima. Maltin nota che ella \u00e8 sempre rappresentata nell'ombra e ci\u00f2 rinforza la sua carica di terrore. Eleanor Audley, doppiatrice di questo personaggio, doppier\u00e0 anche Malefica ne \"La bella addormentata nel bosco\". Nel doppiaggio italiano la sua voce \u00e8 di Franca Dominici.\nL'animazione delle due sorellastre, Genoveffa e Anastasia, fu affidata a Ollie Johnston che le giudic\u00f2 come i personaggi pi\u00f9 grossolani animati fino ad allora, e rivel\u00f2 di aver esagerato la loro bruttezza. Per Grant, le due sono l'incarnazione delle bambine viziate e capricciose che restano immature anche da adulte. Il loro ruolo \u00e8 un'antitesi delle qualit\u00e0 di Cenerentola: ella non ha niente, loro hanno tutto; tuttavia mentre Cenerentola \u00e8 bella, ha una bella voce e sa anche ballare le sorellastre sono goffe, sgraziate, stonate, capaci solo di creare disordine e lamentarsi. Elle sono comunque cattivi comici, come Gaspare e Orazio ne \"La carica dei cento e uno\" e Iago in \"Aladdin\". Le due sorelle hanno poche differenze fra loro, Genoveffa ha i capelli scuri e veste abiti giallo e verdi, mentre Anastasia ha i capelli rossi e preferisce vestiti viola o rosa. Thomas e Johnston indicano che in molte trasposizioni del racconto le sorellastre avevano un ruolo marginale poich\u00e9 mancavano gag comiche che nel film furono apposta inserite. Flaminia Jandolo e Ria Saba sono le doppiatrici italiane.\nAltri umani.\nMilt Kahl anim\u00f2 il principe, con la tecnica del rotoscopio. Gli animatori modellarono il principe sull'attore Jeffrey Stone, che forn\u00ec anche alcune voci aggiuntive per il film. Grant considera come pi\u00f9 presente del suo omonimo in Biancaneve, anche se rimane, secondo molti critici, un personaggio un po' anonimo. Non solo il suo nome non \u00e8 mai citato ma non viene neanche chiamato pi\u00f9 \"principe azzurro\". Mike Douglas, l'attore che lo doppi\u00f2, non \u00e8 nemmeno elencato nei titoli di apertura.\nIl re e il granduca Monocolao furono doppiati nella versione originale dallo stesso attore: Luis van Rooten, e sono un duo comico molto efficace. I due personaggi si oppongono, l'uno \u00e8 irascibile mentre l'altro \u00e8 composto e riflessivo: entrambi si uniscono in colloqui movimentati risolti sempre con la vittoria del primo a danni del secondo, costretto a obbedire pi\u00f9 che a consigliare. Il granduca sar\u00e0 un modello per Grimsby, maggiordomo del principe Eric ne \"La Sirenetta\" (1989). In italiano furono doppiati da Carlo Romano e Oreste Lionello.\nLa Fata madrina \u00e8 un personaggio che gioca un ruolo di protettrice e aiutante, capace, come i topolini, di cambiare radicalmente il corso della storia. Ella \u00e8 ritratta come la classica immagine familiare e serena di una nonnina buona e dolce, ma un po' distratta, che si dimentica sempre la sua bacchetta magica. Nella versione originale \u00e8 doppiata da Verna Felton, mentre in quella italiana (nel secondo doppiaggio) da Lydia Simoneschi.\nGli animali.\nCenerentola di Walt Disney non sarebbe stata la stessa senza il comparto dei personaggi animali, in particolare i topolini. I due topi principali sono Giac e Gas; gli altri furono chiamati poi in seguito secondo Grant et Kurtti Suzy, Perla, Blossom, Luke (il pi\u00f9 piccolo), Mert et Bert (i gemelli). I topi furono disegnati sotto la supervisione di Wolfgang Reitherman e Ward Kimball.\nIl duo Giac e Gas sono una coppia comica alquanto efficace. Gas, soprannome di Gastone, svolge il ruolo che aveva Cucciolo in \"Biancaneve e i sette nani\". Gas \u00e8 un po' rotondetto e non troppo intelligente, ma prova una grande ammirazione per Cenerentola che lo ha salvato dalla trappola della matrigna e di Lucifero. Giac \u00e8 pi\u00f9 magro, pi\u00f9 intelligente e anche meno tenero. La scena in cui i topi salgono le scale, animata da Wolfgang Reitherman \u00e8 secondo Grant un capolavoro, poich\u00e9 trasmette un forte senso di emozione e suspense paragonabile ai film con attori in carne e ossa.\nIl gatto Lucifero fu creato da Ward Kimball ispirandosi al suo animale domestico, un gatto di nome \"Feetsy\", su consiglio di Walt che aveva visto l'animale a casa Kimball. Esso \u00e8 un cattivo meschino, pigro e vigliacco un incrocio fra le sorellastre e la matrigna. \u00c8 uno degli antagonisti animali Disney pi\u00f9 riusciti. Contro Lucifero si battono i topolini, creando delle vere e proprie sequenze comiche e il cane Tobia; che alla fine del film riesce a far cadere il gatto gi\u00f9 dalla finestra. Nella scena in cui la zucca si trasforma in carrozza, la fata trasforma Tobia in un valletto, Gas e Giac nei cavalli con gli altri topolini mentre per ironia della sorte il cavallo di Cenerentola diviene il cocchiere.\nMusica.\nPer la prima volta, Walt si rivolse ai cantautori della Tin Pan Alley per scrivere le canzoni. La musica della Tin Pan Alley sarebbe poi diventata un tema ricorrente nell'animazione Disney. Cenerentola fu il primo film Disney ad avere le sue canzoni pubblicate e coperte da copyright della neonata Walt Disney Music Company. Prima che le colonne sonore diventassero commerciabili, le canzoni del film avevano poco valore residuo per lo studio cinematografico che le possedeva e venivano spesso vendute ad affermate societ\u00e0 musicali stabiliti per la pubblicazione di spartiti.\"Bibbidi-Bobbidi-Bu\" divenne un singolo per quattro volte, con versioni importanti di Perry Como e le Fontane Sisters. La Woods batt\u00e9 altre 309 ragazze per la parte di Cenerentola, dopo che delle registrazioni demo in cui cantava alcune delle canzoni del film vennero presentate a Walt Disney. Tuttavia, non aveva idea di stare facendo il provino per la parte fino a quando Disney non la contatt\u00f2; inizialmente infatti aveva fatto le registrazioni per un paio di amici che le avevano inviate a Disney a sua insaputa. Secondo quanto riferito, Disney pensava che la Woods avesse il giusto tono di voce \"da favola\". Durante la produzione, i realizzatori lavorarono in sincrono con i compositori, come Wilfred Jackson con Oliver Wallace.\nDurante la produzione, Walt Disney speriment\u00f2 l'uso delle doppie tracce vocali per la canzone \"Canta usignolo\" prima che venissero utilizzate da artisti in registrazioni in studio come i Beatles. Quando Ilene Woods aveva completato la registrazione di \"Canta usignolo\", Walt l'ascolt\u00f2 e le chiese se poteva cantare in armonia con se stessa. Lei, nonostante la titubanza iniziale per quella soluzione tecnica piuttosto ardita, fin\u00ec per cantare la doppia registrazione, comprese l'armonia della seconda e terza parte. Ilene Woods rivel\u00f2 questa innovazione in un'intervista.\nLeonard Maltin indica che senza la musica, molte scene come quella dei topolini che realizzano il vestito di Cenerentola, non avrebbero funzionato, poich\u00e9 la musica donava un ritmo e una regia ben definito all'animazione. Anche la canzone \"Bibidi - Bobidi - Bu\" permise di donare alla fata Smemorina una caratterizzazione pi\u00f9 gioviale.\nPer la fuga di Cenerentola dal ballo, fu sviluppato un ritmo, basato sul tocco dell'orologio, capace di dividere la scena in sequenze precise.\nColonna sonora.\nLa colonna sonora di \"Cenerentola\" usc\u00ec in Italia il 30 dicembre 2005, in occasione dell'uscita della Platinum Edition in DVD.\nTutte le canzoni sono composte da Mack David, Jerry Livingston e Al Hoffman.\nDistribuzione.\nData di uscita.\nLe date di uscita internazionali sono state:\nIl film venne riedito nelle sale americane nel 1957, 1965, 1973, 1981, 1987. \"Cenerentola\" ha avuto inoltre una riedizione limitata in sale selezionate della catena Cinemark Theatres dal 16 al 18 febbraio 2013. In Italia invece venne riedito nel 1958, 1967, 1975, 1982, 1988 e 2012.\nEdizione italiana.\nEsistono due doppiaggi italiani del film, entrambi eseguiti dalla CDC negli stabilimenti Fono Roma su dialoghi di Roberto De Leonardis. Il primo, diretto da Franco Schirato (direttore dei doppiaggi della RKO) con la direzione musicale di Alberto Brandi, venne presto ritenuto non all'altezza: la voce di Giuliana Maroni su Cenerentola venne giudicata \"sgraziata\", e venne criticata anche Laura Carli nel ruolo della fata Smemorina. Questo doppiaggio venne usato, oltre che per la prima uscita, anche nelle riedizioni del 1954 e del 1958.\nDati i limiti di cui sopra, per la riedizione del 1967 si decise di effettuare un ridoppiaggio del film, diretto da Giulio Panicali con la direzione musicale di Pietro Carapellucci, con un cast completamente diverso. I dialoghi e i testi delle canzoni italiane, curati nuovamente da Roberto De Leonardis, furono modificati e migliorati.\n\"Cenerentola\" fu pertanto il primo Classico Disney a venire ridoppiato, a soli 17 anni dal primo doppiaggio. Da notare che, in questa seconda edizione, furono rimossi i titoli di coda che accennavano ai doppiatori italiani e ai curatori dell'edizione italiana, mentre venne aggiunto un cartello ai titoli di testa per accreditare la nuova direzione musicale, relegando la menzione delle voci al solo \"credit\" di Fono Roma, Westrex Recording e CDC. Il primo doppiaggio non \u00e8 pi\u00f9 stato distribuito ed \u00e8 divenuto sempre pi\u00f9 raro: ne sopravvivono una cinquantina di minuti all'interno del disco Disneyland DLP 53, uscito nel 1965.\nAccoglienza.\nIncassi.\nI profitti della distribuzione del film, uniti a quelli ricavati da vendite di registrazioni, editoria musicale, pubblicazioni e altro merchandising diedero alla Disney il flusso di cassa per finanziare una lista di produzioni (animate e dal vivo), stabilire la propria compagnia di distribuzione, inserirsi nella produzione televisiva e iniziare a costruire Disneyland durante il decennio.\nDisney non aveva avuto un grande successo dai tempi di \"Biancaneve e i sette nani\". La produzione di questo film venne considerata come un grande gioco d'azzardo da parte sua. A un costo di quasi 3 milioni di dollari, gli addetti ai lavori della Disney affermarono che se \"Cenerentola\" non avesse avuto successo al botteghino, lo studio Disney avrebbe chiuso (dato che lo studio era gi\u00e0 pieno di debiti). Il film fu un enorme successo al box office e permise a Disney di continuare a produrre film per tutti gli anni cinquanta. Fu il quinto film pi\u00f9 popolare al box office britannico nel 1951. L'incasso totale del film (comprese le riedizioni) \u00e8 di circa 85 milioni di dollari.\nCritica.\nIl film \u00e8 diventato un successo di critica ottenendo la migliore accoglienza per un film d'animazione Disney dai tempi di \"Dumbo\". In una lettera personale a Walt Disney, il regista Michael Curtiz ha accolto il film come il \"capolavoro di tutte le immagini che hai realizzato\". Il produttore Hal Wallis ha dichiarato: \"Se questo non \u00e8 il tuo migliore, \u00e8 molto vicino al top\".\nIl sito web aggregatore di recensioni Rotten Tomatoes ha riferito che il film ha ricevuto un punteggio di approvazione del 97% basato su 35 recensioni con un punteggio medio di 8,00/10. Il consenso critico del sito web recita: \"I colori intensi, le canzoni dolci, i topolini adorabili e l'eroina accattivante (se sofferente) rendono Cenerentola un'incantatrice nostalgicamente adorabile\".\nTuttavia, la caratterizzazione di Cenerentola ha ricevuto un'accoglienza mista. Bosley Crowther del \"New York Times\" ha scritto: \"La bella Cenerentola ha un viso e una forma voluttuosi, per non parlare di una disposizione entusiasta, da confrontare con Daisy Mae di Al Capp\". Tuttavia, criticando il suo ruolo e la sua personalit\u00e0, Crowther ha affermato: \"Di conseguenza, la situazione in cui sono coinvolti a vicenda ha la costrizione e l'immobilit\u00e0 degli episodi espressi in panel. Quando Mr. Disney cerca di farli comportare come esseri umani, li rende banali.\" Allo stesso modo, \"Variety\" ha affermato che il film ha trovato \"pi\u00f9 successo nel proiettare gli animali inferiori che nel suo personaggio centrale, Cenerentola, che \u00e8 dal lato incolore e con la faccia da bambola, come il Principe Azzurro\".\nLe recensioni contemporanee sono rimaste positive. Roger Ebert del \"Chicago Sun-Times\" ha assegnato al film tre stelle su quattro durante la sua riedizione del 1987. Jonathan Rosenbaum del \"Chicago Reader\" ha scritto che il film \"mostra la Disney alla fine del suo periodo migliore, quando i suoi sfondi erano ancora luminosi con profondit\u00e0 e dettagli e i suoi personaggi occasionali avevano ancora portata e mordente\".\nIl film ricevette tre nomination all'Oscar per il miglior sonoro (C.O. Slyfield), migliore colonna sonora e migliore canzone per \"Bibbidi-Bobbidi-Bu\". Al 1\u00ba Festival internazionale del cinema di Berlino vinse l'Orso d'oro (film musicale) e il Big Bronze Plate.\nNel giugno 2008 l'American Film Institute rivel\u00f2 la sua \"10 Top 10\" - i migliori dieci film in dieci \"classici\" generi cinematografici americani - dopo la votazione di oltre 1.500 persone della comunit\u00e0 creativa. \"Cenerentola\" venne riconosciuto come il 9\u00b0 pi\u00f9 grande film nel genere animazione.\nEdizioni home video.\nVHS.\nLa prima edizione VHS del film usc\u00ec in Italia nel novembre 1992. La seconda edizione VHS usc\u00ec nell'aprile 1998. La terza e ultima edizione VHS usc\u00ec il 16 novembre 2005, insieme alla prima edizione in DVD, come sesto titolo delle Walt Disney Platinum Editions.\nDVD.\nLa prima edizione DVD usc\u00ec il 16 novembre 2005, come ottavo titolo delle Walt Disney Platinum Editions in confezione slipcase. Lo stesso giorno usc\u00ec un cofanetto con questo DVD in confezione slipcase accompagnato dall'edizione speciale del DVD di Cenerentola II.\nLa seconda edizione DVD usc\u00ec il 18 gennaio 2006. Si tratta di una riedizione del DVD precedente in edizione a due dischi.\nLa terza edizione DVD \u00e8 uscita il 12 settembre 2012 insieme alla prima edizione in bluray, come sesto titolo delle Walt Disney Diamond Editions. Il DVD \u00e8 disponibile anche in un cofanetto con i sequel.\nBlu-ray Disc.\nLa prima edizione BD del film \u00e8 uscita in Italia il 12 settembre 2012, come sesto titolo delle Walt Disney Diamond Editions. Il BD, che include diversi contenuti speciali della Platinum Edition a due dischi insieme ad altri nuovi, \u00e8 disponibile anche in un cofanetto insieme a un secondo BD contenente i sequel.\nEredit\u00e0.\nImpatto psicologico.\nIl film \u00e8 uno dei pi\u00f9 noti dello studio Disney e ha avuto un'enorme influenza sulla cultura occidentale. Molti sono gli elementi analizzabili.\nIl primo elemento che balza agli occhi \u00e8 quello dell'elevazione sociale: una giovane ragazza sfruttata dai famigliari come se fosse schiava riesce a divenire principessa. Questo elemento non \u00e8 per\u00f2 del tutto vero, in quanto Cenerentola \u00e8 figlia, come ricordato nel prologo, di un ricco signore vedovo, e cresce, almeno fino all'arrivo della matrigna, in un contesto agiato e felice.. Tuttavia questa \u00e8 un'immagine che resta ancora molto attaccata al film e ancora oggi viene presentata, se non come un'elevazione vera e propria, almeno come un riscatto della protagonista.\nDisney inoltre cre\u00f2 per il film una protagonista molto idealizzata, priva di difetti e quasi avvolta in un'aura di perfezione. Allan aggiunge ch'ella \u00e8 l'immagine della femminista passiva del diciannovesimo secolo. Brode afferma che Cenerentola \u00e8 la prima bionda di quello ch'egli stesso ha definito il \u00ab decennio delle bionde, \u00bb gli anni cinquanta; che diedero la fama a Grace Kelly o Marilyn Monroe.\nBrode ritiene che gli anni cinquanta segnano l'inizio di un certo \u00ab sex appeal \u00bb delle eroine Disney, iniziato con la figura di Sue nello scrigno delle sette perle del 1948 e proseguito con Cenerentola fino alla Bella addormentata: ella vive del buonumore, si esprime cantando, stringe amicizia con degli animali di piccola taglia e si prende molta cura di loro. In entrambi i racconti le due fanciulle sono aiutate nella storia da animali. David Whitley ricorda che, nella versione cinese del racconto, Cenerentola \u00e8 aiutata da dei pesci. Molto rimarcata \u00e8 la sincerit\u00e0 della ragazza: Cenerentola non si rende conto fino a che l'amato non si dichiara, di essersi innamorata di un principe e cos\u00ec anche Biancaneve prima e Aurora dopo. Per Janet Wasko, esistono due modelli di eroine Disney, l'antico, a cui appartengono Biancaneve o Cenerentola, e il moderno, con Ariel o Jasmine, entrambi sono accomunati dall'assenza di un genitore..\nElizabeth Bell scrive che lo studio cre\u00f2 un \u00ab messaggio corporale mitigato \u00bb utilizzando delle giovani ballerine filmate per lo studio della protagonista. Bell aggiunge che la camminata \u00e8 quella di una ballerina, che rispetta le convenzioni del balletto e dona un aspetto del peso morto marcato da una rotazione esterna del bacino, azione che sar\u00e0 utilizzata anche per altri personaggi dopo Cenerentola.All'opposto le sorellastre sono l'antitesi di ci\u00f2 che \u00e8\u00abnecessario per ballare correttamente \u00bb, rifiutando le convenzioni e l'eleganza dell'opera e entrando sulla scena precipitosamente e goffamente.\nLo studio Disney rinforza con questo film lo stereotipo della matrigna gi\u00e0 presente in \"Biancaneve\" ma anche quello del personaggio principale senza madre come \"Pinocchio\". La matrigna \u00e8 simile a quella di Biancaneve nella freddezza e nel cinismo, ma \u00e8 anche un'ulteriore evoluzione del personaggio per la \"calma\" cattiveria con cui ostacola la protagonista. Come Grimilde si trasforma in un'orribile strega, cos\u00ec anche Lady Tremaine d\u00e0 alla luce due figlie orribili e sgraziate, specchio del suo animo malvagio. Cenerentola esegue gli ordini della matrigna con fare obbediente ma non rassegnato, certa che un giorno il suo sogno diverr\u00e0 realt\u00e0.\nIn un significato pseudo-religioso, \"Cenerentola\" e \"Pinocchio\" propongono, quando proprio la fede sembra abbandonare gli eroi, un miracolo, combinando paganesimo con cristianesimo allorch\u00e9 una stella si trasforma in fata.. Per Pinsky, lo studio Disney ha sviluppato una sorta di teologia di cui un dogma potrebbe essere \u00ab quando si sognano con ardore delle ambizioni, esse si avverano. \u00bb Per Griffin, un ingrediente di questa ricetta teologica \u00e8 una canzone di desiderio, presente in buona parte dei film Disney, da Cenerentola a Aladdin.. Neal Gabler parla del \u00ab Darwinismo sociale \u00bb a questo proposito. Allan aggiunge che Disney ha molte volte ideato la figura della fata madrina per sopperire all'assenza di una figura materna.. Per Nelson, il\u00abcombattimento fra Lucifero e i topi attira il pubblico \u00bb e permette di \u00abidentificarsi con i topi proletari, di condividere le aspirazioni di Cenerentola, e di far parte di quella che viene chiamata la \"democrazia Disney\" \u00bb Barrier aggiunge che solo quando i topi vincono Lucifero allora Cenerentola pu\u00f2 sconfiggere la matrigna.\nIl Classico per antonomasia.\nA partire dei numerosi appelli all'immaginario popolare, \"Cenerentola\" permette di considerare una sorta di ideale Disney. Molti elementi che con Biancaneve erano stati solo accennati con \"Cenerentola\" sono ulteriormente sviluppati permettendo di stabilire quella che molti chiamano la ricetta Disney o la \u00ab formula Disney \u00bb. Essa comprende delle basi religiose, prese dal cristianesimo essenzialmente, del folklore tradizionale, con la ripresa delle fiabe e delle aspirazioni politiche, molti valori del sogno americano e un po' di magia per tenere tutto insieme. Thomas indica che da Cenerentola divent\u00f2 quasi un must per i Classici Disney il messaggio del bene che trionfa sul male. Per Watts, il film \u00e8 un chiaro esempio di stile disneyano nel pi\u00f9 tradizionale dei modi, un vero e proprio \u00ab classico Disney \u00bb, un racconto di fate, sogni, disegni brillanti e delicati, una tram ben definita e dei personaggi di contorno ben caratterizzati..\nWhitley, studiando la presenza della natura sui film Disney considera che in \"Cenerentola\" vengono riprese le convenzioni pastorali gi\u00e0 espresse in film precedenti, anche se il passo \u00e8 ancora pi\u00f9 ambizioso: da una parte si cerca di ottenere un certo realismo figurativo, dall'altra gli animali sono molto pi\u00f9 antropomorfi che in Biancaneve. Cenerentola \u00e8 da questo punto di vista un'unione del primo classico Disney del 1937 con i successivi, in particolare Dumbo per la figura del topolino Timoteo o Bambi per la rappresentazione di alcune gag animalesche.. Per Whitley, Cenerentola presenta una natura pi\u00f9 domestica e meno selvaggia dei film precedenti, ambientando buona parte della storia con i personaggi animali nelle mura della casa.\nProdotti derivati.\nRemake in live-action.\nNel 2015 \u00e8 stato distribuito nelle sale cinematografiche \"Cenerentola\", remake in live action diretto da Kenneth Branagh, che vede nel cast Lily James, Richard Madden, Cate Blanchett, Helena Bonham Carter, Holliday Grainger, Sophie McShera, Stellan Skarsg\u00e5rd e Hayley Atwell. Il film \u00e8 uscito nelle sale statunitensi il 13 marzo 2015 e in quelle italiane il 12 marzo 2015.\nFumetti.\nOltre a due riduzioni del film uscite all'epoca della sua prima distribuzione del 1950, sono state pubblicate altre storie, anche originali, con i personaggi del film:\nParchi di divertimento.\nAlla fine degli anni sessanta, durante la costruzione di Walt Disney World Resort la Disney scelse come simbolo per il parco a tema Magic Kingdom il castello di Cenerentola. Una versione simile del castello fu utilizzata anche per il parco Tokyo Disneyland, aperto nel 1983. Il castello ha un aspetto ispirato al film con influssi gotici e elementi dei manieri di Pierrefonds in particolare, ma anche di Chambord, Uss\u00e9, Chenonceau e Chaumont-sur-Loire. Herbert Ryman ne realizz\u00f2 degli schizzi nel 1967.\nIl castello aveva al suo interno un ristorante, chiamato per errore \"King Stefan's Banquet Hall\"; Re Stefano infatti \u00e8 il padre della Bella addormentata nel bosco e non appartiene al mondo di Cenerentola. L'errore \u00e8 stato corretto nel 1997 ribattezzando il locale \"Cinderella Royal Table\".\nIl parco Euro Disney in Francia include un ristorante \"L'Auberge de Cendrillon\" sito a est del castello della Bella addormentata."}
{"id": "295289", "revid": "1728", "url": "https://it.wikipedia.org/wiki?curid=295289", "title": "Monetazione imperiale", "text": ""}
{"id": "295292", "revid": "203463", "url": "https://it.wikipedia.org/wiki?curid=295292", "title": "Bruno Zevi", "text": "Biografia.\nNasce a Roma nel 1918 da un'agiata famiglia italiana di confessione ebraica, consegue la maturit\u00e0 classica al Liceo Tasso, dove ha per compagni di classe Paolo Alatri e Mario Alicata. Nel 1938, a seguito delle leggi razziali, lascia l'Italia per Londra prima e poi per gli Stati Uniti. Si laurea in architettura nel 1942 alla \"Graduate School of Design\" della Harvard University, in quel momento diretta da Walter Gropius.\nIl 26 dicembre 1940 si sposa con Tullia Calabi. Rientra in Europa, a Londra, nel 1943; nel 1944 \u00e8 di nuovo in Italia, dove fonda l'Associazione per l'architettura organica (Apao) e l'anno successivo la rivista \"Metron\", pur mantenendo i contatti accademici pi\u00f9 stretti con la comunit\u00e0 accademica angloamericana.\nDal 1948 insegna Storia dell'architettura presso l'Istituto Universitario di Architettura di Venezia e nel 1964 diviene professore ordinario alla Facolt\u00e0 di Architettura dell'Universit\u00e0 degli Studi di Roma \"La Sapienza\". Attivissimo nel campo della critica architettonica, pubblica nel 1948 \"Saper vedere l'architettura\"; dal 1954 al 2000 tiene una rubrica settimanale di architettura su \"Cronache\" e poi \"L'Espresso\"; nel 1955 fonda la rivista mensile \"L'architettura. Cronache e storia\" e poi, con Lina Bo Bardi, il settimanale \"La Cultura della Vita\".\nDi particolare importanza per il superamento delle divisioni tra storia dell'arte e storia dell'architettura, furono i suoi legami con i critici d'arte Giulio Carlo Argan, Cesare Brandi e Carlo Ludovico Ragghianti.\nNel 1959 fu uno dei fondatori a Roma dell'Istituto Nazionale di Architettura (In/Arch), di cui fu un attivo collaboratore negli anni settanta. Fu segretario generale dell'Istituto Nazionale di Urbanistica (INU) e accademico di San Luca. \nNel 1979 viene eletto presidente emerito del Comitato Internazionale dei Critici di Architettura (CICA). Dopo le decise contestazioni del '68, dichiara la sua delusione per una mancata riforma e il permanere di un grave stato di degrado culturale nell'Universit\u00e0; nel 1979 lascia gli incarichi accademici. Muore a Roma nel 2000.\nIl 28 settembre 2002, in via Nomentana 150, si inaugura la Fondazione \"Bruno Zevi\".\nImpegno politico.\nSempre impegnato sul fronte politico e dei diritti civili, durante il fascismo Zevi fu membro del movimento clandestino Giustizia e Libert\u00e0 e diresse i \"Quaderni Italiani\". All'inizio del 1940, dato il clima antiebraico ormai diffusosi in tutta Europa, si trasfer\u00ec a New York per continuare gli studi universitari e portare avanti la lotta antifascista con Lionello Venturi, Franco Modigliani, Aldo Garosci, Gaetano Salvemini.\nTornato in Italia, milit\u00f2 nel Partito d'Azione, in Unit\u00e0 Popolare, e infine nel Partito Radicale. Negli anni Ottanta, ha fatto parte anche dell'Assemblea nazionale del Partito Socialista Italiano, aggiungendosi ai tanti esponenti della sinistra laica che avevano la \"doppia tessera\" socialista e radicale.\nDal 1988 al 1999 fu Presidente onorario del Partito Radicale. Deputato dal 1987 al 1992, si dimise dall'incarico di Presidente in segno di protesta per l'adesione dei deputati radicali al Parlamento europeo al gruppo dei non iscritti, in cui sedevano anche gli eletti del Fronte Nazionale di Jean-Marie Le Pen. Nel 1998 fu tra i fondatori del Partito d'Azione Liberalsocialista.\nOpere.\nArchitetture.\n\"(Progetti principali)\"\nArchivio.\nIl fondo \"Bruno Zevi\" \u00e8 conservato presso la Fondazione Bruno Zevi. Nel 2014 l'archivio Zevi \u00e8 stato oggetto di un intervento di riordinamento ed inventariazione"}
{"id": "295307", "revid": "599013", "url": "https://it.wikipedia.org/wiki?curid=295307", "title": "Zach Thomas", "text": "Carriera professionistica.\nStagione 1996\nPreso come 154 scelta dai Miami Dolphins, ha giocato 16 partite tutte da titolare facendo 2 sack, 3 intercetti per 64 yard con un touchdown ed un ritorno su kickoff per 17 yard \"record personale\".\nStagione 1997\nHa giocato 15 partite tutte da titolare facendo 0,5 sack ed un intercetto per 10 yard.\nStagione 1998\nHa giocato 16 partite tutte da titolare facendo 2 sack e 3 intercetti per 21 yard con 2 touchdown\"record personale.\nStagione 1999\nHa giocato 16 partite tutte da titolare facendo un sack, un intercetto per nessuna iarda ed infine un ritorno su kick off per 15 yard.\nStagione 2000\nHa giocato 11 partite tutte da titolare facendo 1,5 sack ed un intercetto per nessuna iarda.\nStagione 2001\nHa giocato 15 partite tutte da titolare facendo 154 tackle di cui 94 da solo, 3 sack, 2 deviazioni difensive ed infine 2 intercetti per 51 yard con un touchdown.\nStagione 2002\nHa giocato 16 partite tutte da titolare facendo 156 tackle di cui 101 da solo, 0,5 sack, 2 deviazioni difensive ed infine un intercetto per 7 yard.\nStagione 2003\nHa giocato 15 partite tutte da titolare facendo 152 tackle di cui 84 da solo, un sack, 6 deviazioni difensive ed 3 intercetti per 21 yard.\nStagione 2004\nHa giocato 13 partite tutte da titolare facendo 145 tackle di cui 85 da solo, 2 sack e 4 deviazioni difensive.\nStagione 2005\nHa giocato 14 partite tutte da titolare facendo 158 tackle di cui 104 da solo, 2 sack, 2 deviazioni difensive ed un intercetto per nessuna iarda.\nStagione 2006\nHa giocato 16 partite tutte da titolare facendo 165 tackle\"record personale\" di cui 103 da solo, 3 sack, 9 deviazioni difensive\"record personale\" e un intercetto perdendo 4 yard.\nStagione 2007\nHa giocato 5 partite tutte da titolare facendo 52 tackle di cui 42 da solo, un sack e 2 deviazioni difensive.\nStagione 2008\nPassa ai Dallas Cowboys dove gioca 16 partite di cui 14 da titolare facendo 94 tackle di cui 65 da solo, un sack e 3 deviazioni difensive.\nStagione 2009\nL'11 aprile dopo esser stato sul mercato dei free agent ha firmato un contratto di un anno per 2 milioni di dollari con i Kansas City Chiefs. Successivamente, il 5 settembre \u00e8 stato rilasciato.\nStagione 2010\nil 20 maggio ha firmato un contratto di un singolo giorno con i Miami Dolphins, successivamente ha dichiarato il suo ritiro.\nNel 2015, Thomas \u00e8 stato introdotto nella College Football Hall of Fame."}
{"id": "295321", "revid": "1543377", "url": "https://it.wikipedia.org/wiki?curid=295321", "title": "Il gobbo di Notre Dame (film 1996)", "text": "Il gobbo di Notre Dame (\"The Hunchback of Notre Dame\") \u00e8 un film d'animazione del 1996 diretto da Gary Trousdale e Kirk Wise, nonch\u00e9 il 34\u00ba Classico Disney, basato sul romanzo \"Notre-Dame de Paris\" di Victor Hugo. La trama \u00e8 incentrata su Quasimodo, il deforme campanaro della cattedrale di Notre-Dame, e sulla sua lotta per farsi accettare nella societ\u00e0. Prodotto da Don Hahn, il film ha come protagonisti nel cast vocale originale Tom Hulce, Demi Moore, Tony Jay e Kevin Kline. Fu il settimo film uscito nel cosiddetto Rinascimento Disney, ed \u00e8 considerato uno dei Classici Disney pi\u00f9 cupi in quanto esplora temi maturi come l'infanticidio, la lussuria, la dannazione, il genocidio e il peccato. La colonna sonora \u00e8 stata scritta da Alan Menken, che ha collaborato per le canzoni con il paroliere Stephen Schwartz.\n\"Il gobbo di Notre Dame\" fu distribuito negli Stati Uniti il 21 giugno 1996, ricevendo recensioni in gran parte positive e diventando un successo commerciale con oltre 325 milioni di dollari incassati nel mondo (quinto maggior incasso dell'anno). La colonna sonora di Menken fu candidata all'Oscar e al Golden Globe. Il film ha dato origine a un adattamento teatrale ancora pi\u00f9 cupo e gotico, riscritto e diretto da James Lapine, e a un sequel direct-to-video, \"Il gobbo di Notre Dame II\", uscito nel 2002.\nTrama.\nParigi, 1482. Il burattinaio zingaro Clopin Trouillefou narra l'origine del gobbo del titolo. Un gruppo di zingari si nasconde illegalmente a Parigi, ma cade in un'imboscata del giudice Claude Frollo. Una zingara nel gruppo tenta di fuggire con il suo bambino, gobbo e deforme, ma Frollo la insegue e uccide fuori dalla cattedrale di Notre-Dame. Frollo, una volta visto l'aspetto del bambino, prova ad uccidere anche lui, ma viene fermato dall'arcidiacono della cattedrale. Il giudice inizialmente rifiuta le proprie responsabilit\u00e0, ma poi l'ecclesiastico gli fa notare come gli occhi di tutte le statue della cattedrale siano puntati su di lui, proprio come se l'edificio stesso avesse assistito alla crudelt\u00e0 dell'uomo e lo stesse condannando per questo. Per espiare il suo peccato, Frollo accetta con riluttanza di crescere il bambino deforme a Notre-Dame come fosse suo figlio, chiamandolo Quasimodo.\nVenti anni dopo, Quasimodo \u00e8 diventato il campanaro della cattedrale. \u00c8 un ragazzo gentile che, nonostante l'aspetto gobbo e deforme, ha sviluppato una forza ed agilit\u00e0 straordinarie, ma anche isolato, obbligato dal padre adottivo a restare sempre chiuso nel campanile, senza farsi mai vedere da nessuno. Un trio di gargoyle animati \u2014 Hugo, Victor e Laverne \u2014 sono la sua unica compagnia e lo incoraggiano a partecipare all'annuale Festa dei folli. Quasimodo partecipa alla festa e viene dapprima celebrato per il suo aspetto sgraziato, ma poco dopo viene umiliato e deriso dalla folla. Esmeralda, una gentile zingara, interviene liberando il gobbo usando un trucco di illusionismo, nonostante gli ordini contrari di Frollo.\nEsmeralda segue Quasimodo all'interno di Notre-Dame, venendo seguita da Febo, il nuovo capitano delle guardie, che si rifiuta di arrestarla per presunta stregoneria e la fa invece confinare nella cattedrale. Esmeralda fa amicizia con Quasimodo, che se ne innamora e la aiuta a fuggire da Notre-Dame: prima di andarsene, la ragazza affida al gobbo un ciondolo contenente una mappa per il covo degli zingari, la Corte dei miracoli.\nFrollo intanto sviluppa dei sentimenti lussuriosi verso Esmeralda e, quando scopre la sua fuga, scatena una caccia all'uomo in tutta la citt\u00e0 che comporta l'incendio di innumerevoli case sulla sua strada. Febo, scoperta la malvagit\u00e0 di Frollo, lo sfida ma viene condannato a morte. Colpito da una freccia durante la sua fuga, il capitano cade nella Senna, ma Esmeralda lo salva e lo porta a Notre-Dame per nasconderlo. I gargoyle incoraggiano Quasimodo a confessare a Esmeralda i suoi sentimenti, ma il campanaro si dispera quando scopre che lei e Febo si sono innamorati.\nPoco pi\u00f9 tardi, Frollo torna a Notre-Dame, avendo capito che Quasimodo \u00e8 il responsabile della fuga di Esmeralda. Il giudice dice di sapere dove si trova la Corte dei miracoli e di avere intenzione di attaccarla all'alba. Utilizzando la mappa che Esmeralda gli ha dato, Quasimodo va alla corte insieme a Febo per mettere in guardia gli zingari. I due si intrufolano all'interno del covo, ma gli zingari se ne accorgono e, fraintendendo la loro azione, li legano e li imbavagliano. Clopin vuole addirittura impiccarli, ma Esmeralda interviene in loro aiuto e li salva. Involontariamente per\u00f2 i due hanno condotto sul posto Frollo che cattura tutti i presenti, condannando Esmeralda per stregoneria.\nEsmeralda \u00e8 condannata al rogo ed \u00e8 prossima ad essere raggiunta dalle fiamme, quando Quasimodo la salva e la porta dentro la cattedrale. Per nulla rassegnato, Frollo ordina ai soldati di prendere d'assedio la cattedrale, quindi Febo raduna i cittadini di Parigi contro Frollo e i suoi uomini. Mentre a terra Febo, gli zingari e tutto il popolo affrontano le guardie, Quasimodo e i gargoyle tirano travi e pietre, per poi versare rame fuso da un crogiolo attraverso i doccioni sulla strada; questo riesce a far fuggire i soldati, ma Frollo riesce comunque ad entrare. Il giudice insegue Quasimodo ed Esmeralda fino alla balconata, dove cerca di ucciderli dopo aver confessato a Quasimodo la verit\u00e0 sulla morte di sua madre, ma cade nel baratro sottostante, perdendo la vita. Anche Quasimodo, stremato dalla lotta, rischia di fare la stessa fine, ma Febo riesce a salvarlo. Grato all'amico, Quasimodo approva l'amore tra lui ed Esmeralda.\nIl giorno dopo, i due innamorati convincono il campanaro ad uscire dalla cattedrale e a mostrarsi alla folla, che lo acclama come un eroe e lo accetta tra loro, portandolo via in trionfo.\nProduzione.\nSviluppo.\nL'idea di adattare \"Notre-Dame de Paris\" venne dal responsabile dello sviluppo David Stainton nel 1993, dopo che ebbe letto l'adattamento a fumetti del \"Classics Illustrated\". Stainton propose l'idea al presidente dello studio Jeffrey Katzenberg. Dopo \"La bella e la bestia\", Gary Trousdale aveva colto l'occasione di prendersi una pausa dalla regia, trascorrendo invece diversi mesi nello sviluppo degli storyboard de \"Il re leone\". Successivamente, Trousdale e Kirk Wise tentarono di sviluppare un film d'animazione basato sul mito greco di Orfeo intitolato \"A Song of the Sea\", adattandolo per rendere il personaggio centrale una megattera e ambientandolo nell'oceano aperto. Mentre stavano lavorando al progetto, Trousdale e Wise furono convocati da Katzenberg che li assegn\u00f2 alla regia de \"Il gobbo di Notre Dame\". Secondo Wise, i due registi credettero che il film avesse \"un grande potenziale, personaggi memorabili, un'ambientazione davvero eccezionale, il potenziale per fantastici effetti visivi e un sacco di emozioni\".\nIl film entr\u00f2 in produzione nell'estate del 1993. A ottobre i registi Gary Trousdale e Kirk Wise, il direttore artistico David Goetz, Roy Conli, Ed Ghertner, Will Finn, Alan Menken e Stephen Schwartz fecero un viaggio a Parigi per dieci giorni; tre giorni furono dedicati all'esplorazione di Notre-Dame incluso un tour privato di siti poco visitati come passaggi reali, scale, torri e una camera nascosta all'interno della quale Hugo ambientava le sue azioni. Erano incluse inoltre visite al Palazzo di Giustizia e alla posizione originale della Corte dei miracoli.\nSceneggiatura.\nLo sceneggiatore Tab Murphy fu incaricato di scrivere la sceneggiatura, e fu presto deciso che Quasimodo avrebbe dovuto essere al centro della storia come nei precedenti adattamenti cinematografici. Secondo Murphy, originariamente era stata concepita una storia d'amore tra Quasimodo ed Esmeralda, ma fu \"deciso di rendere Febo pi\u00f9 eroico e centrale per la storia. Da tale decisione \u00e8 cresciuta l'idea di una sorta di un triangolo tra Quasimodo, Esmeralda e Febo\". Alcuni dei personaggi chiave del romanzo furono rimossi del tutto, mentre i gargoyle di Notre-Dame furono aggiunti alla storia da Trousdale e Wise e descritti come amici comici e confidenti di Quasimodo, come implicito nel romanzo.\nUna delle prime modifiche apportate per soddisfare la richiesta della Disney fu quella di trasformare il malvagio Claude Frollo in un giudice piuttosto che un arcidiacono, evitando cos\u00ec sensibilit\u00e0 religiose nel film finito. \"Mentre stavamo esplorando i personaggi, soprattutto Frollo, abbiamo certamente trovato un sacco di paralleli storici al tipo di mania che aveva: la Confederazione del Sud, la Germania nazista, fate voi\", spieg\u00f2 Wise. \"Quelle cose hanno influenzato il nostro pensiero\". Il produttore Don Hahn valut\u00f2 che una fonte di ispirazione per Frollo era stata trovata nell'interpretazione da parte di Ralph Fiennes di Amon G\u00f6th in \"Schindler's List - La lista di Schindler\", che uccide gli ebrei eppure desidera la sua serva ebrea. Per la sequenza di apertura, il veterano soggettista Disney Burny Mattinson costru\u00ec un'efficace sequenza che copriva gran parte della spiegazione, anche se Katzenberg sent\u00ec che mancava qualcosa. Seguendo il suggerimento di Stephen Schwartz di musicalizzare la sequenza, gli animatori francesi Ga\u00ebtan e Paul Brizzi disegnarono gli storyboard sulla musica di Menken e Schwartz ottenendo \"The Bells of Notre Dame\". Schwartz lavor\u00f2 inoltre a stretto contatto con il team di sceneggiatura, suggerendo anche che il pubblico avrebbe dovuto essere lasciato a chiedersi quale sarebbe stato l'esito di ci\u00f2 che Febo avrebbe fatto prima che di spegnere la torcia in acqua in rappresaglia contro Frollo. Un altro cambiamento rispetto al libro fu, ovviamente, la conclusione. Mentre la morte di Frollo fu mantenuta \u2013 e, anzi, resa ancora pi\u00f9 orribile \u2013 Quasimodo ed Esmeralda furono risparmiati in modo da avere un lieto fine.\nCasting.\nAlla fine del 1993, la cantante pop Cyndi Lauper fu la prima attrice legata al film durante le sue fasi iniziali. Pensando di essere stata scritturata per Esmeralda, Lauper fu sorpresa di apprendere che avrebbe doppiato una gargoyle di nome Quinn, e fu assunta una settimana dopo una lettura con i registi. Il team di sviluppo sarebbe poi venuto fuori con i nomi di Chaney, Laughton e Quinn \u2013 dagli attori che avevano interpretato Quasimodo nei precedenti adattamenti cinematografici. Tuttavia, l'ufficio legale della Disney contest\u00f2 i nomi proposti dei gargoyle, temendo che gli eredi di Lon Chaney o Charles Laughton, o Anthony Quinn all'epoca ancora in vita, avrebbero sposto querela per l'utilizzo dei loro nomi, cos\u00ec essi furono abbandonati. Trousdale e Wise suggerirono quindi come nomi dei personaggi Lon, Charles ed Anthony \u2013 che avrebbero portato alla stessa preoccupazione legale \u2013 prima di stabilirsi su Victor, Hugo (dall'autore del romanzo) e Laverne (da una delle Andrews Sisters). Ora diventata doppiatrice di Laverne, Lauper fu ritenuta troppo giovane per il ruolo, mentre allo stesso tempo Sam McMurray \u2013 conosciuto per il suo lavoro in \"The Tracey Ullman Show\" \u2013 fu scritturato per Hugo. Nel frattempo, per Victor fu scritturato Charles Kimbrough, che si interess\u00f2 al progetto solo dopo essere rimasto impressionato dal livello di ricerca e dalla transizione della storia dal romanzo allo schermo. Dopo diverse sessioni di registrazione e proiezioni di prova, Lauper e McMurray furono chiamati dai registi, che con rincrescimento li liberarono dai loro ruoli. Jason Alexander, dopo aver doppiato Abis Mal ne \"Il ritorno di Jafar\", fu assunto come voce di Hugo soddisfando il suo desiderio di una vita di essere in un film Disney. Laverne fu poi revisionata in un personaggio pi\u00f9 maturo e saggio, con Mary Wickes scritturata per il ruolo. Dopo la morte di Wickes nell'ottobre 1995, Jane Withers fu assunta per registrare le sei battute rimanenti.\nMandy Patinkin fu avvicinato per il ruolo principale, ma il suo stile di interpretazione di Quasimodo andava in collisione con le richieste dei produttori. Tom Hulce fu scelto come Quasimodo in seguito al suo primo provino per il ruolo. Quasimodo era stato originariamente ritratto come pi\u00f9 mostruoso, pi\u00f9 anziano e con pi\u00f9 di un difetto di pronuncia durante le prime prove, ma Hulce dichiar\u00f2 che \"abbiamo sperimentato, senza fine. A un certo punto ero pronto a ritirarmi e dire 'Le cose non stanno accadendo'\". Alla fine, i registi desiderarono ritrarre Quasimodo con una voce pi\u00f9 giovane diversa dalle interpretazioni precedenti in quanto \"Hugo descriveva Quasimodo come un ventenne\". Inoltre, a Hulce fu permesso di eseguire le canzoni del personaggio dopo aver registrato una demo di \"Out There\". Desiderando una voce roca diversa dalle principali eroine Disney, Demi Moore fu scritturata come Esmeralda, e incontr\u00f2 Alan Menken e Stephen Schwartz per cantare \"God Help the Outcasts\". Dopo diverse demo, l'attrice secondo Schwartz dichiar\u00f2: \"Fareste meglio a trovare qualcun altro\", cos\u00ec che per la canzone fu assunta la cantante di cabaret Heidi Mollenhauer. Per il ruolo di Febo fu scritturato Kevin Kline, sul quale i realizzatori si erano basati per lo sviluppo del personaggio insieme a Errol Flynn e John Wayne. L'attore britannico Tony Jay, che consider\u00f2 il ruolo di Frollo come la sua \"occasione per raggiungere l'immortalit\u00e0\", fu scritturato dopo che i registi avevano lavorato con lui ne \"La bella e la bestia\". Dopo aver visto la sua interpretazione dello zio Ernie nel musical \"The Who's Tommy\", l'attore di Broadway Paul Kandel fu scelto per doppiare Clopin.\nAnimazione.\nInsieme a \"Pocahontas\" (1995), il lavoro di storyboard su \"Il gobbo di Notre Dame\" fu tra i primi prodotti per un film d'animazione nel nuovo edificio della Walt Disney Feature Animation adiacente al lotto Disney principale a Burbank, aperto nel 1995. Tuttavia, poich\u00e9 l'edificio dello studio all'epoca era occupato con \"Il re leone\" e \"Pocahontas\", altri animatori furono assunti da Canada e Regno Unito per unirsi al team di produzione del film, e mentre la fase di sviluppo avanzava, la maggior parte dell'intero team di animazione fu spostata in un grande impianto di magazzino sulla Air Way a Glendale (California). Quando gli artisti Disney si spostarono nella nuova sede, decisero di chiamare l'edificio \"Sanctuary\".\nA partire da \"Chi ha incastrato Roger Rabbit\" (1988), altri animatori assunti dalla Walt Disney Feature Animation provenivano da Germania, Francia, Irlanda, e quelli aggiuntivi dal Canada erano coinvolti nel lavoro di animazione allo studio satellite di recente apertura, la Walt Disney Animation France, nel quale fu prodotto circa il 20% del film. Nel frattempo, mentre la Walt Disney Feature Animation Florida preparava la sua prima produzione in-house poi intitolata \"Mulan\", almeno sette animatori produssero circa quattro minuti di film, incentrati principalmente su Frollo e Quasimodo. Artisti di layout, pulizia ed effetti speciali fornirono ulteriore supporto.\nPer ottenere scene di massa su larga scala, in particolare per le sequenze della Festa dei Folli e del culmine del film, fu usata l'animazione al computer per creare sei tipi di personaggi \u2013 maschi e femmine di tre stazze diverse \u2013 che furono programmati per compiere 72 movimenti specifici che andavano dal saltare all'applaudire. La tecnologia digitale forn\u00ec inoltre i movimenti che Quasimodo compie per andare alla Festa dei Folli e per salvare Esmeralda dal rogo.\nColonna sonora.\nDopo aver lavorato su \"Pocahontas\" per un anno, ad Alan Menken e Stephen Schwartz vennero offerti pi\u00f9 progetti di film su cui lavorare, quando pi\u00f9 o meno scelsero \"Il gobbo di Notre Dame\" poich\u00e9 attratti, secondo Schwartz, dai temi di fondo dell'emarginazione sociale e della lotta di Quasimodo per liberarsi del predominio psicologico di Frollo.\nIl film \u00e8 percorso da diversi motivi musicali, che si diramano dentro e fuori dai vari brani, e il cui timbro varia a seconda dell'azione che si sta svolgendo. Le canzoni del film sono \"The Bells of Notre Dame\" per Clopin, \"Out There\" per Quasimodo e Frollo, \"Topsy Turvy\" per Clopin, \"God Help the Outcasts\" per Esmeralda, \"Heaven's Light\" e \"Hellfire\" per Quasimodo e Frollo, \"A Guy Like You\" per i gargoyle e \"The Court of Miracles\" per Clopin e gli zingari.\nTre canzoni scritte per il film furono scartate durante il processo di storyboard. Trousdale e Wise non erano certi di quale numero musicale potesse essere collocato nel terzo atto, anche se Menken e Schwartz avevano concepito due canzoni d'amore tra Esmeralda e Febo, \"In a Place of Miracles\" e \"As Long as There's a Moon\". Tuttavia, i registi ritennero che esse avrebbero lasciato troppo in disparte Quasimodo, e infine decisero di far cantare a Clopin la condanna a morte di Febo e Quasimodo per aver trovato la Corte dei miracoli. Menken e Schwartz scrissero anche \"Someday\", originariamente perch\u00e9 venisse cantata durante il film, ma i registi suggerirono che nella cattedrale sarebbe dovuto esserci un canto religioso, e la canzone fu spostata nei titoli di coda. La canzone fu eseguita dal gruppo R&amp;B All-4-One per la versione nordamericana, dagli Eternal per quella britannica, da Luis Miguel per quella spagnola (intitolata \"Sue\u00f1a\") e dai Neri per Caso per quella italiana (intitolata \"Quando\").\nDistribuzione.\nNel 1994 il film era previsto per l'uscita a Natale del 1995, ma essa fu posticipata dopo che Jeffrey Katzenberg lasci\u00f2 la Walt Disney Company. Nel gennaio 1995 la distribuzione del film fu rinviata all'estate del 1996. Il film fu presentato il 19 giugno 1996 presso il Louisiana Superdome, dove venne proiettato su sei enormi schermi. L'anteprima fu preceduta da una sfilata attraverso il quartiere francese, a partire da Jackson Square e utilizzando carri e membri del cast di Walt Disney World Resort.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film venne effettuato presso la SEFIT-CDC con la collaborazione della DEA 5 e diretto da Francesco Vairano, autore anche dei dialoghi. La parte musicale \u00e8 a cura di Michele Centonze. Nella versione italiana Mietta d\u00e0 voce a Esmeralda anche nella canzone \"Dio fa' qualcosa\", mentre in \"Fuoco d'amour\" Hugo e Victor hanno le voci, rispettivamente, di Renzo Ferrini e dello stesso Centonze.\nEdizioni home video.\nIn America del Nord \"Il gobbo di Notre Dame\" fu distribuito in VHS e Laserdisc il 4 marzo 1997 nella collana \"Walt Disney Masterpiece Collection\", mentre in Italia usc\u00ec in VHS a settembre dello stesso anno. Vendite e noleggio dell'edizione VHS generarono un profitto di 200 milioni di dollari entro l'estate 1998.\nIl film fu distribuito in DVD-Video in Italia il 14 marzo 2002. Il DVD presenta il film in formato 1,85:1, e come extra sono inclusi alcuni brevi dietro le quinte sulla produzione, delle schede sulla storia della cattedrale, \"The Bells of Notre Dame\" in versione multilingua e il gioco interattivo \"Topsy Turvy\". In America del Nord invece il film usc\u00ec in DVD il 19 marzo 2002. L'unico extra gi\u00e0 presente nella versione europea \u00e8 il gioco interattivo, mentre gli altri sono sostituiti da un making of, un commento audio di produttore e registi e le canzoni \"Topsy Turvy\" in versione canta-con-noi e \"A Guy Like You\" in versione multilingua.\nIl 12 marzo 2013 usc\u00ec in America del Nord una \"3-Disc Special Edition\" che contiene \"Il gobbo di Notre Dame\" e \"Il gobbo di Notre Dame II\" in un unico Blu-ray Disc e in due DVD distinti. Il BD presenta il film in formato 1,78:1. Gli extra relativi al primo film, mutuati dal DVD, sono il making of, il commento audio e \"A Guy Like You\" multilingua. Due giorni dopo il film usc\u00ec in BD anche in Italia, in versione singola (il sequel \u00e8 inedito in tale formato) e senza il commento audio presente nell'edizione nordamericana.\nAccoglienza.\nIncassi.\nNel suo primo weekend, il film esord\u00ec al secondo posto al box office dietro \"L'eliminatore - Eraser\", incassando 21,3 milioni di dollari. In una nuova strategia del botteghino, la Disney incluse anche i proventi dei biglietti venduti nei Disney Store a livello nazionale, che aggiunsero circa un milione all'incasso. Tuttavia in confronto a \"Pocahontas\", che aveva incassato 29 milioni l'anno precedente, il presidente della Buena Vista Pictures Distribution Dick Cook difese i risultati sostenendo che erano paragonabili a quelli de \"La bella e la bestia\" (1991), che esordendo in met\u00e0 sale aveva incassato circa nove milioni. Nei mercati esteri, entro dicembre 1996, il film era diventato il quindicesimo di quell'anno a incassare oltre 100 milioni superando l'incasso lordo nazionale, e arriv\u00f2 ad accumulare 200 milioni. In totale, a fronte di un budget di circa 100 milioni, il film incass\u00f2 poco pi\u00f9 di 100 milioni a livello nazionale e pi\u00f9 di 325 in tutto il mondo, diventando cos\u00ec il quinto maggiore incasso del 1996.\nCritica.\nIl sito web di aggregazione di recensioni Rotten Tomatoes ha dato al film una valutazione positiva del 71% basata su 56 recensioni, insieme a una valutazione media di 7,14/10. Il consenso recita: \"L'interpretazione della Disney del classico di Victor Hugo \u00e8 drammaticamente irregolare, ma i suoi effetti visivi forti, i temi oscuri e il messaggio di tolleranza rendono un film per bambini pi\u00f9 sofisticato della media\". Metacritic, che assegna una valutazione normalizzata su 100 dalle migliori recensioni dei critici tradizionali, ha calcolato un punteggio di 74 sulla base di 28 recensioni, indicando \"recensioni generalmente favorevoli\".\nIl critico del \"Chicago Sun-Times\" Roger Ebert valut\u00f2 il film con quattro stelle, definendolo \"il miglior film d'animazione della Disney da \"La bella e la bestia\" - una vorticosa, edificante, emozionante storia con un messaggio toccante che emerge da commedia e canzoni\". Nella sua recensione scritta per il \"Chicago Tribune\", Gene Siskel diede al film tre stelle e mezza (su un massimo di 4) descrivendo il film come \"una versione sorprendentemente emozionale e semplificata del romanzo di Victor Hugo\" con \"canzoni efficaci e, s\u00ec, gustose punte di umorismo\". Owen Gleiberman dell\"'Entertainment Weekly\" classific\u00f2 il film con una A nella sua recensione e lo etichett\u00f2 \"il migliore dei film d'animazione Disney 'seri' nell'era dei multisala, (...) una favola emotivamente versatile che bilancia oscurit\u00e0 e sentimentalismo, pathos e trionfo, con sconcertante grazia\".\nRichard Corliss del \"TIME\" elogi\u00f2 il film, affermando che \"il risultato \u00e8 una grande cattedrale a cartoni animati, brulicante di gargoyle e tradimento, amore disperato e torturata lussuria\" e che \"Alan Menken e Stephen Schwartz hanno scritto la pi\u00f9 magniloquente e imponente colonna sonora per un film d'animazione finora\". Charles Spencer del \"Daily Telegraph\" diede una recensione positiva, dicendo che \"\u00e8 tremendamente drammatico, e per lunghi tratti ci si dimentica del tutto che si sta guardando un cartone animato... Una delizia abbagliante\". Anche \"Variety\" diede al film una recensione positiva, affermando che \"vi \u00e8 molto da ammirare nel \"Gobbo\", non ultimo il rischio di fare una storia cos\u00ec deprimente\", e che \"il nuovo film dovrebbe garantire ulteriormente il predominio della Disney nell'animazione, e gli intenditori del genere, vecchi e giovani, avranno molto da assaporare\".\nIl \"Daily Mail\" defin\u00ec \"Il gobbo di Notre Dame\" \"il film pi\u00f9 cupo della Disney, pervaso da un'atmosfera di tensione razziale, bigottismo religioso e isteria di massa\" e \" ad oggi la migliore versione del romanzo di Hugo, un capolavoro animato e uno dei migliori film musicali\". Janet Maslin ha scritto nella sua recensione per il \"New York Times\" che \"in un film che porta cospicue, ardenti somiglianze con altri recenti successi Disney, il titanico lavoro dei realizzatori \u00e8 oscurato da un problema da Sisifo. Non c'\u00e8 proprio nessun modo per deliziare i bambini con una versione ottimista di questa storia\".\nAnche l'accoglienza da parte della critica francese verso il film fu ampiamente positiva. Critica e pubblico francese trovarono nel film una similitudine con ci\u00f2 che era accaduto nell'agosto 1996, quando la polizia francese aveva fatto irruzione in una chiesa parigina sequestrando oltre 200 immigrati clandestini in cerca di rifugio dalla deportazione nel rispetto delle rigorose leggi di espulsione della Francia. \"\u00c8 difficile non pensare agli immigrati senza documenti di Saint-Bernard quando Frollo cerca di spazzare via la feccia\", scrisse un critico.\nIl film ricevette alcune critiche da parte dei fan del romanzo di Victor Hugo, delusi dai cambiamenti che la Disney aveva apportato al materiale. Arnaud Later, uno dei principali studiosi di Hugo, accus\u00f2 la Disney di aver semplificato, modificato e censurato il romanzo in numerosi aspetti, tra cui le personalit\u00e0 dei personaggi. Nella sua recensione scrisse anche che gli animatori \"non hanno abbastanza fiducia nei loro stessi sentimenti emozionali\" e che il film \"ricade su luoghi comuni\". I discendenti di Victor Hugo colpirono la Disney in una lettera aperta al quotidiano \"Lib\u00e9ration\" perch\u00e9 il loro antenato non aveva ottenuto alcuna menzione sui manifesti pubblicitari, descrivendo il film come una \"volgare commercializzazione da parte di venditori senza scrupoli\".\nAltre critiche si generarono tra il pubblico sul fatto che il film potesse essere troppo spaventoso o violento per i bambini e con temi troppo adulti. Tuttavia, alcuni quotidiani riportarono che il pubblico di bambini non era influenzato dai contenuti per adulti e lodava il film.\nAltri media.\nFumetti.\nUn adattamento a fumetti, scritto da Jeannette Steiner e disegnato da Brian Mon, Dan Spiegle, Denise Shimabukuro, Orlando de La Paz e Scott Tilley, fu pubblicato negli Stati Uniti dalla Marvel Comics nel giugno 1996 allo scopo di promuovere l'uscita del film. In Italia il fumetto fu pubblicato in due parti su \"Topolino\" n. 2141 e 2142. Il film ha poi generato altre 18 storie a fumetti con una trama originale, 10 delle quali di produzione brasiliana.\nVideogiochi.\nNel 1996, per legarsi all'uscita nelle sale, la Disney Interactive ha distribuito per PC e Game Boy \"The Hunchback of Notre Dame: Topsy Turvy Games\", una raccolta di mini-giochi basata soprattutto sulla Festa dei Folli che comprende una variazione di \"Balloon Fight\".\nUn mondo basato sul film, La Cit\u00e9 des Cloches, \u00e8 apparso nel videogioco \"\". Tutti i personaggi principali del film ad eccezione di Clopin e dell'arcidiacono vi appaiono, ma gli unici doppiatori a riprendere i loro ruoli furono Jason Alexander e Charles Kimbrough.\nMusical teatrale.\nIl film \u00e8 stato adattato in un musical teatrale pi\u00f9 cupo e gotico, ri-scritto e diretto da James Lapine e prodotto dalla Walt Disney Theatrical a Berlino, dal titolo \"Der Gl\u00f6ckner von Notre Dame\". Il musical fu un grande successo e venne rappresentato dal 1999 al 2002, prima di chiudere. Ne fu distribuita anche una registrazione, sempre in tedesco. Un rilancio in lingua inglese del musical ha debuttato a San Diego il 28 ottobre 2014.\nMerchandising.\nCome parte della promozione del film, la Walt Disney Records sped\u00ec due milioni di prodotti, tra cui VHS canta-con-noi, CD della colonna sonora e la versione \"My First Read Along\" del film per i bambini. Dopo la distribuzione, \"Il gobbo di Notre Dame\" fu accompagnato da una campagna di marketing da pi\u00f9 di 40 milioni di dollari che includeva tie-in commerciali con Burger King, Payless ShoeSource, Nestl\u00e9 e Mattel. Nel 1997 la Disney aveva guadagnato circa 500 milioni dai prodotti spin-off basati sul film.\nSequel.\nNel giugno 1998 fu annunciata la produzione di un sequel direct-to-video intitolato \"The Hunchback of Notre Dame Deux: The Secret of the Bells\" che sarebbe dovuto uscire nell'autunno 1999, ma la distribuzione fu rimandata per favorire la registrazione di \"I'm Gonna Love You\" di Jennifer Love Hewitt. Il sequel, distribuito in VHS e DVD nel 2002 col titolo \"Il gobbo di Notre Dame II\", riun\u00ec il cast vocale originale con Hewitt, Haley Joel Osment e Michael McKean come voci dei nuovi personaggi. La trama si concentra ancora una volta su Quasimodo mentre continua a suonare le campane, ora con l'aiuto di Zephyr, figlio di Esmeralda e Febo. Quasimodo inoltre incontra e si innamora della giovane Madellaine, arrivata a Parigi con il malvagio direttore del circo Sarousch.\nRemake in live-action.\nNel gennaio 2019 la Disney afferma di essere al lavoro al remake del film. La sceneggiatura sar\u00e0 scritta da David Henry Hwang con Alan Menken e Schwartz che torneranno a scrivere la musica. e Josh Gad, David Hoberman e Todd Lieberman alla produzione, con Gad che potrebbe essere considerato per il ruolo di Quasimodo. Il film, intitolato semplicemente \"Hunchback\", trarr\u00e0 elementi sia dal film d'animazione che dal romanzo di Hugo. Nel gennaio 2021, Gad ha dichiarato che il progetto \u00e8 ancora in lavorazione e che lui e lo studio si stanno \"avvicinando\" per realizzarlo."}
{"id": "295336", "revid": "125591656", "url": "https://it.wikipedia.org/wiki?curid=295336", "title": "Pro Bowl", "text": "Il Pro Bowl \u00e8 l'All-Star Game della National Football League. Viene disputato al termine della stagione e tra il 1971 e il 2013 \u00e8 stato ufficialmente denominato AFC-NFC Pro Bowl.\nPer molte edizioni \u00e8 stato disputato come ultima partita della stagione, nella settimana seguente il Super Bowl, ma dalla stagione viene disputato la settimana prima del Super Bowl, che \u00e8 cos\u00ec diventato l'ultima partita della stagione. La partita, dopo aver avuto diverse sedi durante la sua storia, ha avuto dal 1980 al 2017 la sua sede fissa all'Aloha Stadium di Honolulu, nelle Hawaii. Nella stagione si \u00e8 disputata eccezionalmente nello stesso stadio del Super Bowl XLIV, il Sun Life Stadium di Miami. Dal 2017 il Pro Bowl si disputa al Citrus Bowl di Orlando.\nPer la prima volta dall'edizione 2014 la partita non \u00e8 disputata tra due selezioni dei miglior giocatori di ogni conference ma vi sono state due squadre nominate Team Rice e Team Sanders, capitanate dai membri della Pro Football Hall of Fame Jerry Rice e Deion Sanders. I giocatori sono stati assegnati alle due squadre per la prima volta tramite un draft che \u00e8 tenuto il 22 gennaio 2014. Il 1\u00ba Giugno 2016 per\u00f2, la NFL annunciava che, in concomitanza con lo spostamento del Pro Bowl da Honolulu a Orlando (dal 2017) si sarebbe abbandonata questa formula, durata 3 anni, per tornare alla tradizionale contrapposizione AFC-NFC che sembra aver garantito una maggior competitivit\u00e0 e spettacolarit\u00e0 dell'evento.\nStoria.\nL'All-Star game (al termine della stagione) tra la squadra vincitrice ed un team di all-star fu creato nel gennaio 1939, alla fine della stagione 1938. Nella prima edizione al Wrigley Field di Los Angeles (California) i New York Giants batterono una selezione di giocatori dell'NFL e di due squadre indipendenti, i Los Angeles Bulldogs e gli Hollywood Stars. Questa competizione (tra una squadra regolare ed una selezione) continu\u00f2 fino alla stagione 1942.\nLa NFL ripropose la partita dal 1951. Questa volta la sfida era tra le selezioni delle due conference che compongono il campionato: American contro National (1951-53), Eastern contro Western (1954-70), ed AFC contro NFC (dal 1971).\nDopo la fusione tra AFL e NFL effettuata nel 1970, il nome della partita venne cambiato in \"AFC-NFC Pro Bowl\". Dopo questa fusione, i capi allenatori delle due squadre che perdono l'AFC e l'NFC championship vengono scelti come allenatori delle rispettive squadre, un compromesso che nacque dalla decisione di eliminare il Playoff Bowl, cui partecipavano le squadre perdenti (una specie di finale per il terzo e quarto posto).\nI giocatori vengono votati dagli allenatori, dai giocatori stessi e dai tifosi. Ogni categoria vale un terzo nel conteggio dei voti. I fan votano on-line dal sito ufficiale della lega nfl.com. Esistono anche rimpiazzi che partecipano alla partita in caso di infortunio di qualche atleta selezionato o perch\u00e9 i giocatori appartengono alle due squadre che si sono qualificate per il Super Bowl, che in genere si disputa la settimana successiva al Pro Bowl. Prima del 1985, solo gli allenatori sceglievano il roster.\nMVP del Pro Bowl.\nIl primo \"Most Valuable Player award\" nel Pro Bowl fu assegnato nel 1951. Dal 1957 al 1971, vennero premiati due giocatori: il miglior attaccante di seconda linea ed il miglior difensore di linea. Nel 1972 ci furono premi per il miglior attaccante ed il miglior difensore. Dal 1973 al 2013 questi premi vennero fusi in uno solo, l'MVP. Dal 2014 vengono nuovamente assegnati due premi."}
{"id": "295352", "revid": "785863", "url": "https://it.wikipedia.org/wiki?curid=295352", "title": "Il libro della giungla (film 1967)", "text": "Il libro della giungla (\"The Jungle Book\") \u00e8 un film del 1967 diretto da Wolfgang Reitherman. Basato sull'omonimo libro del 1894 di Rudyard Kipling, \u00e8 il 19\u00ba Classico Disney e l'ultimo film prodotto da Walt Disney, che mor\u00ec durante la realizzazione. La trama segue Mowgli, un ragazzo selvaggio cresciuto nella giungla indiana dai lupi, mentre i suoi amici Bagheera (una pantera) e Baloo (un orso) cercano di convincerlo a lasciare la giungla prima che arrivi la malvagia tigre Shere Khan.\nLe prime versioni della sceneggiatura e della colonna sonora seguivano pi\u00f9 da vicino il lavoro di Kipling, con un tono drammatico, oscuro e sinistro che Disney non voleva nel suo film per famiglie, portando alla sostituzione dello sceneggiatore Bill Peet e del cantautore Terry Gilkyson. Il cast vocale originale coinvolge i famosi attori e musicisti Phil Harris, Sebastian Cabot, George Sanders e Louis Prima, cos\u00ec come collaboratori abituali della Disney come Sterling Holloway, J. Pat O'Malley e Verna Felton, e il figlio del regista, Bruce Reitherman, nel ruolo di Mowgli.\n\"Il libro della giungla\" fu distribuito negli Stati Uniti il 18 ottobre 1967, ricevendo dalla critica un'accoglienza positiva in particolare per la sua colonna sonora che include cinque canzoni degli Sherman Brothers e una di Gilkyson, \"The Bare Necessities\". Inizialmente divenne il secondo film d'animazione Disney con il maggior incasso in America del Nord, ed ebbe successo anche durante le sue riedizioni. Ebbe successo anche all'estero, diventando il film con il maggior numero di biglietti venduti in Germania. La Disney ne distribu\u00ec un remake in live-action, \"Mowgli - Il libro della giungla\", nel 1994 e un sequel animato, \"Il libro della giungla 2\", nel 2003; un remake ibrido live-action/CGI diretto da Jon Favreau fu distribuito nel 2016, ed \u00e8 in sviluppo un sequel anche di quest'ultimo.\nTrama.\nMowgli, un neonato orfano, viene trovato in una cesta nelle profonde giungle dell'India da Bagheera, una pantera nera che prontamente lo porta da Raksha, una mamma lupo che ha appena partorito una cucciolata. Lei e il suo compagno Rama lo allevano come se fosse un figlio, insieme ai loro cuccioli. Dopo dieci anni Mowgli conosce bene la vita nella giungla e gioca con i suoi fratelli lupi. Bagheera, che era sempre rimasto vicino a Mowgli, \u00e8 soddisfatto di quanto sia felice ora, nella giungla, ma \u00e8 anche preoccupato che il ragazzo prima o poi debba tornare dai suoi simili.\nUna notte, i lupi del branco si riuniscono presso la Roccia del Consiglio dopo aver appreso che Shere Khan, una tigre del Bengala mangiatrice di uomini, \u00e8 tornata in quella parte della giungla. Il capobranco Akela decide che Mowgli deve lasciare la giungla per la propria sicurezza e per quella del branco che non riuscirebbe a resistere di fronte alla tigre. Bagheera si offre volontario per scortarlo in un \"Villaggio degli Uomini\". I due partono quella stessa notte, ma Mowgli \u00e8 determinato a voler rimanere nella giungla. Lui e Bagheera la notte riposano su un albero, dove Kaa, un affamato pitone, cerca di divorare Mowgli, ipnotizzandolo, ma Bagheera interviene e riesce a scacciare Kaa. La mattina dopo, Mowgli cerca di unirsi alla pattuglia di elefanti guidata dal colonnello Hathi e da sua moglie Winifred. Bagheera trova Mowgli, ma dopo un litigio dovuto alla volont\u00e0 di Mowgli di restare nella giungla, decide di lasciarlo da solo. Mowgli incontra presto Baloo, un orso labiato rilassato e amante del divertimento, che promette di crescere lui stesso Mowgli e di non portarlo mai al Villaggio degli Uomini.\nPoco dopo, un gruppo di scimmie rapisce Mowgli e lo portano dal loro capo, l'orango Re Luigi. Quest'ultimo si offre di aiutare Mowgli a rimanere nella giungla se in cambio lui gli dir\u00e0 come accendere il fuoco, come gli altri umani. Tuttavia, poich\u00e9 non \u00e8 stato allevato dagli umani, Mowgli non sa come accendere il fuoco. Bagheera e Baloo arrivano a salvare Mowgli e, nel caos che ne segue, il palazzo di Re Luigi viene demolito e ridotto in macerie. Bagheera parla con Baloo quella notte e lo convince che la giungla non sar\u00e0 mai sicura per Mowgli con Shere Khan in giro convincendo Baloo che portarlo in un villaggio di uomini sia la scelta migliore. Al mattino, Baloo spiega con riluttanza a Mowgli che per lui \u00e8 meglio andare al Villaggio degli Uomini, ma Mowgli lo accusa di aver infranto la sua promessa e scappa. Mentre Baloo parte alla ricerca di Mowgli, Bagheera chiede l'aiuto di Hathi e della sua pattuglia. Tuttavia, lo stesso Shere Khan, che stava origliando la conversazione di Bagheera e Hathi, \u00e8 ora determinato a trovare e uccidere il piccolo Mowgli.\nNel frattempo, Mowgli incontra ancora una volta Kaa, che tenta nuovamente di mangiarlo dopo averlo ipnotizzato per farlo addormentare, ma lui si sveglia e fugge grazie all'intervento inconsapevole del sospettoso Shere Khan. Mentre sta per arrivare un temporale, un depresso Mowgli incontra un gruppo di avvoltoi amichevoli che lo accettano come un compagno emarginato. Shere Khan appare poco dopo, spaventando gli avvoltoi e affrontando Mowgli. Baloo si precipita in soccorso e cerca di tenere Shere Khan lontano da Mowgli, ma viene quasi ucciso. Quando un fulmine colpisce un albero e lo incendia, gli avvoltoi piombano per distrarre Shere Khan, mentre Mowgli afferra un grosso ramo in fiamme e lo lega alla coda della tigre. Shere Khan, che \u00e8 terrorizzato dal fuoco, va nel panico e scappa.\nBagheera e Baloo portano Mowgli al confine del Villaggio degli Uomini, ma il ragazzo \u00e8 ancora riluttante ad andarci. Tuttavia cambia improvvisamente idea quando rimane colpito da Shanti, una bella ragazza del villaggio che sta scendendo lungo il fiume per prendere dell'acqua. Dopo aver notato Mowgli, lei \"accidentalmente\" fa cadere la sua brocca d'acqua. Mowgli la recupera per lei e la segue nel villaggio degli uomini. Dopo che Mowgli ha alzato le spalle a Baloo e Bagheera, per mostrare che ha preso una decisione e ha scelto di andare al Villaggio degli Uomini, i due decidono di tornare nella giungla, contenti che Mowgli sia al sicuro e felice con i suoi simili.\nProduzione.\nSceneggiatura.\nDopo l'uscita de \"La spada nella roccia\", lo sceneggiatore Bill Peet afferm\u00f2 a Walt Disney che \"noi [Il reparto animazione] possiamo fare personaggi animali pi\u00f9 interessanti\", e sugger\u00ec che \"Il libro della giungla\" di Rudyard Kipling avrebbe potuto essere utilizzato per il successivo film dello studio. Disney fu d'accordo e Peet cre\u00f2 un trattamento originale, con poca supervisione, come aveva fatto con \"La carica dei cento e uno\" e \"La spada nella roccia\". Tuttavia, dopo la reazione deludente a \"La spada nella roccia\", Walt Disney decise di diventare pi\u00f9 coinvolto nella storia di come era stato per gli ultimi due film, infatti il nipote Roy E. Disney disse che \"[egli] ha certamente influenzato tutto ci\u00f2 che lo riguarda. (...) Con \"Il libro della giungla\", ovviamente rimase agganciato alla giungla e a tutti i personaggi che ci vivevano\".\nPeet decise di seguire da vicino il tono drammatico, tetro e sinistro del libro di Kipling, che riguarda le lotte tra animali e uomo. Tuttavia, lo sceneggiatore decise di rendere la storia pi\u00f9 semplice, poich\u00e9 il romanzo \u00e8 molto episodico, con Mowgli che va avanti e indietro dalla giungla al villaggio degli uomini, e Peet sentiva che il ritorno di Mowgli al villaggio avrebbe dovuto essere il finale del film. A seguito di suggerimenti, Peet cre\u00f2 anche due personaggi originali: Shanti, la ragazza umana della quale Mowgli si innamora, poich\u00e9 gli animatori ritennero che l'innamoramento sarebbe stata la migliore scusa per Mowgli di lasciare la giungla, e Luigi, il re delle scimmie. Luigi era un personaggio meno comico, dato che asserve Mowgli cercando di farsi insegnare dal ragazzo a fare il fuoco. L'orango avrebbe anche dovuto mostrare un punto di trama preso in prestito da \"Il secondo libro della giungla\", su oro e gioielli sotto le rovine - dopo che Mowgli era arrivato al villaggio degli uomini, un bracconiere avrebbe trascinato il ragazzo per le rovine in cerca del tesoro. Disney non era soddisfatto di come la storia stava venendo fuori, poich\u00e9 sentiva era troppo tetra per la visione della famiglia, e insistette sulle modifiche dello script. Peet rifiut\u00f2 e, dopo una lunga discussione, lasci\u00f2 lo studio Disney nel gennaio 1964.\nDisney quindi assunse Larry Clemmons come suo nuovo scrittore e uno dei quattro sceneggiatori per il film, dando a Clemmons una copia del libro di Kipling, e dicendogli: \"La prima cosa che voglio che tu faccia \u00e8 non leggerlo\". Clemmons lesse lo stesso il romanzo, e pens\u00f2 che era troppo sconnesso e senza soluzione di continuit\u00e0, e che fossero necessari degli adattamenti per trasformarlo in una sceneggiatura. Clemmons voleva iniziare \"in medias res\", con alcuni flashback pi\u00f9 avanti, ma poi Disney gli disse di concentrarsi sul fare la storia pi\u00f9 lineare - \"Facciamo il succo del film. Facciamo stabilire i personaggi. Divertiamoci con esso.\". Anche se gran parte del lavoro di Bill Peet venne scartato, le personalit\u00e0 dei personaggi sono rimaste nel film finale. Questo perch\u00e9 Disney sentiva che la storia avrebbe dovuto essere mantenuta semplice e che i personaggi avrebbero dovuto guidarla. Disney ebbe un ruolo attivo alle riunioni per la storia, recitando ogni ruolo e contribuendo a esplorare le emozioni dei personaggi, a creare gag e a sviluppare le sequenze emozionali. Clemmons avrebbe scritto una sceneggiatura di massima con uno schema per la maggior parte delle sequenze. Gli sceneggiatori avrebbero quindi discusso su come riempire le scene, comprese le gag comiche da impiegare. Lo script cerc\u00f2 anche di incorporare come i doppiatori modellavano i loro personaggi e interagivano tra loro.\n\"Il libro della giungla\" segna anche l'ultimo film d'animazione della societ\u00e0 ad avere i tocchi personali di Disney, prima della sua morte il 15 dicembre 1966.\nCasting.\nMolte voci famose ispirarono gli animatori nella loro creazione dei personaggi e li aiutarono a modellare le loro personalit\u00e0. Questo uso di voci famose per i personaggi principali era una rarit\u00e0 nei film Disney del passato. Il personale rimase scioccato nel sentire che il comico Phil Harris sarebbe stato in un film su Kipling. Disney sugger\u00ec Harris dopo averlo incontrato a una festa. Harris improvvis\u00f2 la maggior parte delle sue battute, poich\u00e9 pensava che le frasi della sceneggiatura \"non sembravano naturali\". Dopo che Harris fu scelto, il presidente della Disneyland Records Jimmy Johnson sugger\u00ec a Disney di ottenere Louis Prima come Re Luigi, poich\u00e9 \"sentiva che Louis sarebbe stato fantastico come cattivo\". Walt scelse anche altri attori di spicco come George Sanders per Shere Khan e Sebastian Cabot per Bagheera. Inoltre, scelse regolari voci Disney come Sterling Holloway per Kaa, J. Pat O'Malley per il colonnello Hathi e l'avvoltoio Buzzie e Verna Felton per Guendalina, la moglie di Hathi. Questo fu il suo ultimo film prima di morire. David Bailey fu originariamente scelto come Mowgli, ma la sua voce cambi\u00f2 durante la produzione, portando Bailey a non adattarsi alla \"giovane innocenza del personaggio di Mowgli\", a cui i produttori avrebbero mirato di pi\u00f9. Cos\u00ec il regista Wolfgang Reitherman scelse suo figlio Bruce, che aveva appena doppiato Christopher Robin in \"Winny-Puh l'orsetto goloso\". Gli animatori girarono dei filmati di Bruce come guida per le azioni del personaggio. L'attrice bambina Darleen Carr andava in giro per lo studio cantando quando i fratelli Sherman le chiesero di registrare una demo della canzone di Shanti \"Casa mia\". La prestazione della Carr colp\u00ec Disney al punto da sceglierla come Shanti.\nNel libro originale gli avvoltoi sono personaggi cupi e malvagi, che festeggiano la morte. Disney ebbe l'idea di dare agli avvoltoi una somiglianza fisica e vocale ai Beatles, tra cui la loro famosa capigliatura a caschetto. Era anche previsto che i membri della band doppiassero i personaggi e cantassero la loro canzone, \"Siamo tuoi amici\". Tuttavia dei conflitti di programmazione, oltre a una brutta reazione di John Lennon, portarono all'eliminazione dell'idea. Il casting degli avvoltoi port\u00f2 comunque un musicista della British invasion, Chad Stuart del duo Chad &amp; Jeremy. Nelle prime bozze della scena gli avvoltoi avevano un amico, un miope rinoceronte di nome Rocky che doveva essere doppiato da Frank Fontaine, tuttavia Walt decise di tagliare il personaggio per la sensazione che il film aveva gi\u00e0 molta azione con le scimmie e gli avvoltoi.\nAnimazione.\nMentre molti dei successivi lungometraggi Disney ebbero animatori responsabili per i singoli personaggi, in \"Il libro della giungla\" gli animatori erano incaricati di intere sequenze, dal momento che molte hanno personaggi che interagiscono tra loro. L'animazione venne fatta in xerografia, con il character design guidato da Ken Anderson, utilizzando effetti artistici grezzi, in contrasto con gli animali rotondi visti in produzioni come \"Dumbo\". Anderson decise anche di far assomigliare Shere Khan al suo doppiatore, George Sanders. Gli sfondi furono dipinti a mano - con l'eccezione della cascata, per lo pi\u00f9 costituita da filmati del Salto Angel - e talvolta lo scenario fu utilizzato sia in primo piano che in basso per creare una nozione di profondit\u00e0. A seguito di uno dei marchi di Reitherman del riutilizzo di animazioni dei suoi film precedenti, i cuccioli di lupo si basano su cani da \"La carica dei cento e uno\". L'animatore Milt Kahl bas\u00f2 i movimenti di Bagheera e Shere Khan su felini live-action, che aveva visto in due produzioni Disney, \"Tigre in agguato\" e un episodio di \"La natura e le sue meraviglie\", \"Il giaguaro della giungla\". Anche Baloo venne basato su riprese di orsi, incorporando anche l'inclinazione dell'animale a graffiare. Dal momento che Kaa non ha arti, il suo design ricevette grandi occhi espressivi, e le parti del corpo di Kaa fecero le azioni che normalmente sarebbero state fatte con le mani. La danza delle scimmie durante \"Voglio essere come te\" fu in parte ispirata da una performance fatta da Louis Prima con la sua band al palcoscenico Disney per convincere Walt Disney a sceglierlo.\nColonna sonora.\nLa musica strumentale venne scritta da George Bruns e orchestrata da Walter Sheets. Due spunti sono stati riutilizzati da precedenti film Disney. La scena in cui Mowgli si sveglia dopo la fuga da Re Luigi us\u00f2 uno dei temi di Bruns per \"La bella addormentata nel bosco\", e la scena in cui Bagheera d\u00e0 un elogio a Baloo quando pensa erroneamente che l'orso sia stato ucciso da Shere Khan utilizz\u00f2 la partitura per organo di Paul J. Smith da \"Biancaneve e i sette nani\".\nLa colonna sonora \u00e8 dotata di otto brani originali: sette dei fratelli Sherman e uno di Terry Gilkyson. Gilkyson, collaboratore di Disney da molto tempo, fu il primo cantautore a portare diverse canzoni complete che seguivano il libro da vicino, ma Walt Disney sentiva che i suoi sforzi erano troppo tetri. L'unico pezzo del lavoro di Gilkyson che sopravvisse al film finale fu la sua canzone ottimista \"Lo stretto indispensabile\", che piacque al resto della troupe. I fratelli Sherman furono poi portati a fare una completa riscrittura. Disney chiese ai fratelli se avessero letto il libro di Kipling, e loro risposero che l'avevano fatto \"tanto, tanto tempo fa\", e di aver visto anche la versione del 1942 di Alexander Korda. Disney disse che la \"roba bella, misteriosa e pesante\" di entrambe le opere non era l'obiettivo da raggiungere, che invece era fare una \"leggerezza, un tocco Disney\". Disney portava spesso i compositori alle sessioni per la trama. Chiedeva loro di \"trovare luoghi spaventosi e scrivere canzoni divertenti\" per le loro composizioni che si adattassero alla storia e facessero avanzare la trama, invece di essere interruttive.\nDistribuzione.\n\"Il libro della giungla\" usc\u00ec negli Stati Uniti nell'ottobre 1967, a soli 10 mesi dalla morte di Walt Disney. Alcune copie erano in doppio spettacolo con \"Giannino, il coguaro solitario\". Fu poi redistribuito in Nord America tre volte, nel 1978, 1984 e 1990. In Italia invece ci sono state quattro riedizioni: nel 1976, 1983, 1989 e 2013.\nData di uscita.\nLe date di uscita internazionali sono state:\nEdizione italiana.\nLa versione italiana del film venne curata da Roberto De Leonardis. Il doppiaggio, diretto da Giulio Panicali, venne eseguito presso la Fono Roma con la partecipazione della C.D.C. La direzione musicale \u00e8 di Pietro Carapellucci.\nAccoglienza.\nIncassi.\nIl film fu un successo, guadagnando 73 milioni di dollari solo negli Stati Uniti, in gran parte grazie alla popolarit\u00e0 dei suoi numeri musicali, e fu il quarto maggior incasso cinematografico del 1967. L'incasso totale \u00e8 di 141 milioni negli Stati Uniti e 205 milioni nel mondo. Il totale del Nord America, al netto dell'inflazione, \u00e8 stimato essere il 29\u00ba maggiore incasso cinematografico di tutti i tempi negli Stati Uniti.\nCritica.\n\"Il libro della giungla\" ricevette moltissime recensioni positive al momento dell'uscita, senza dubbio influenzate da una reazione nostalgica alla morte di Walt. \"Time\" osserv\u00f2 che il film si allontanava dai racconti di Kipling, ma \"il risultato \u00e8 veramente delizioso... \u00e8 il modo pi\u00f9 felice possibile di ricordare Walt Disney\". Il \"The New York Times\" lo defin\u00ec \"un film d'animazione perfettamente dandy\" e la rivista \"Life\" lo consider\u00f2 \"la cosa migliore del suo genere dopo \"Dumbo\", un altro cartone animato breve, luminoso, non pauroso e fortunatamente incolto\". Alcune recensioni negative provennero da Judith Crist, che disse che il film era \"privo di stato d'animo o atmosfera\". La recensione di \"Variety\" fu generalmente positiva, ma affermarono che \"lo sviluppo della storia \u00e8 contenuta\" e che il pubblico pi\u00f9 giovane \"potrebbe contorcersi, a volte\".\nLa canzone \"Lo stretto indispensabile\" venne nominata per l'Oscar alla migliore canzone ai Premi Oscar 1968, perdendo a favore di \"Talk To The Animals\" da \"Il favoloso dottor Dolittle\". Il presidente dell'Academy of Motion Picture Arts and Sciences Gregory Peck fece molte pressioni perch\u00e9 il lungometraggio ricevesse la nomination per il miglior film, ma senza successo.\nAnche le recensioni retrospettive furono positive, e l'animazione del film, i personaggi e la musica ricevettero molti elogi nel corso degli anni. Nel 1990, quando il film ebbe la sua ultima riedizione cinematografica negli USA, \"Entertainment Weekly\" ritenne che \"Il libro della giungla\" \"non \u00e8 un classico film di Walt Disney sull'ordine di, diciamo, \"Cenerentola\" o \"Pinocchio\", ma \u00e8 uno dei pi\u00f9 vivaci e divertenti\", mentre il \"Los Angeles Times\" pens\u00f2 che la troupe del film era \"vicina all'altezza dei loro talenti\" e il film risultante \"rimane un gioco d'alto spirito che delizier\u00e0 i bambini - e i genitori stanchi di film d'azione con un numero di morti che supera gli incassi\". Nel 2010, \"Empire\" ha descritto il film come uno che \"fa praticamente tutto giusto\", considerando che l'animazione vivace e le canzoni orecchiabili hanno superato le carenze della trama.\nEdizioni home video.\nVHS.\nLa prima edizione VHS del film usc\u00ec in Italia nel novembre 1993. Fu pubblicata anche un'edizione in cofanetto comprendente la vhs del film e il CD della colonna sonora. La seconda edizione VHS usc\u00ec nell'aprile 2000.\nDVD.\nLa prima edizione DVD del film usc\u00ec il 4 aprile 2000, insieme alla riedizione della VHS, distribuito dalla Warner Home Video. Questo, come gli altri DVD distribuiti dalla Warner, era privo di contenuti speciali.\nLa seconda edizione DVD usc\u00ec il 7 novembre 2007, come decimo titolo delle Walt Disney Platinum Editions. Questa edizione, uscita in occasione 40\u00ba anniversario, presenta il film in formato 16x9 (ritagliandone i lati orizzontali). Il film venne rieditato nel 2014 come parte della \"Disney Diamond Edition Line\", in edizione a disco singolo.\nEredit\u00e0.\nElementi de \"Il libro della giungla\" furono riciclati nel successivo Classico Disney \"Robin Hood\" a causa del budget limitato di quest'ultimo. Ad esempio, Baloo serv\u00ec come ispirazione per Little John (che non solo era un orso, ma ebbe anche lo stesso doppiatore in ben dieci lingue: Phil Harris in inglese, Pino Locchi in italiano, Claude Bertrand in francese, Edgar Ott in tedesco, Coen Flink in olandese, Jan Prochyra in polacco, Beppe Wolgers in svedese, Dmitri Nazarov in russo, Petrov Nikolaj in bulgaro e Reino B\u00e4ckman in finnico). In particolare, la sequenza di danza tra Baloo e Re Luigi fu semplicemente ricalcata per quella tra Little John e Lady Cocca. Il film fu ampiamente acclamato dagli animatori, ed Eric Goldberg dichiar\u00f2 che \"Il libro della giungla\" \"vanta forse la migliore animazione dei personaggi che uno studio abbia mai fatto\". Gli animatori di \"Aladdin\", \"Il re leone\" e \"Lilo &amp; Stitch\" affermarono di aver preso ispirazione dal design e l'animazione del film, e quattro persone coinvolte con animazioni Disney, il regista Brad Bird e gli animatori Andreas Deja, Glen Keane e Sergio Pablos dichiararono che il film fu la loro ispirazione per entrare nel business.\nUn'opera d'arte dell'artista inglese Banksy del film, che era stata commissionata da Greenpeace per contribuire ad aumentare la consapevolezza della deforestazione, \u00e8 stata messa in vendita per la somma di 80.000 sterline."}
{"id": "295377", "revid": "767487", "url": "https://it.wikipedia.org/wiki?curid=295377", "title": "Mowgli - Il libro della giungla", "text": "Mowgli - Il libro della giungla (\"Rudyard Kipling's The Jungle Book\") \u00e8 un film diretto dal regista Stephen Sommers. Ispirato ai due romanzi \"Il libro della giungla\" e \"Il secondo libro della giungla\" di Rudyard Kipling, il film se ne differenzia per l'aggiunta di vari personaggi umani, con conseguente modifica di parte della trama.\nTrama.\nNel 1886 nell'India britannica, il colonnello Brydon e il suo reggimento, in cui si contano diversi indiani, accompagnato dalla figlia Kitty e dall'amico dottor Plumford, stanno attraversando la giungla. La guida indiana locale, Nathoo, porta con s\u00e9 un figlio, di nome Mowgli che, proprio come Kitty, ha perso la madre di parto. Durante l'avanzata si odono in lontananza i ruggiti di una tigre. Nathoo spiega che l'animale, noto dalla popolazione del luogo come Shere Khan \u00e8 nemica dell'uomo, colpevole di uccidere pi\u00f9 animali di quanti se ne possano cibare. La carovana si accampa al calar del sole e qui avviene il primo reale contatto fra i due protagonisti.\nNella notte l'improvvisa apparizione della tigre crea scompiglio e panico nell'accampamento. Shere Khan uccide prima un soldato di guardia e poi lo stesso Nathoo, accorso a difendere Buldeo, un cacciatore indiano aggregato alla truppa. A seguito della confusione, Mowgli viene trascinato da un carro nella giungla e viene ritenuto morto a seguito dell'esplosione dello stesso; nella giungla ben presto impara a convivere coi vari animali, la pantera Bagheera, l'orso Baloo e il branco di lupi dai quali viene allevato.\nPi\u00f9 avanti si scontrer\u00e0 col serpente Kaa e le scimmie (tra cui il loro \"re\" Luigi, un orango chiamato cos\u00ec perch\u00e9 indossa una corona del tutto identica a quella di Re Luigi XIV) nella citt\u00e0 di Anuman, mitico luogo costruito nel cuore della giungla pi\u00f9 nera trabboccante di tesori giunti da ogni parte dell'Asia e ora inghiottito nella minacciosa e inesplorata selva. Mowgli verr\u00e0 in seguito nuovamente a contatto con la societ\u00e0 e pi\u00f9 precisamente con Kitty a cui era molto legato in passato. Dopo aver affrontato i vari uomini di Brydon (tra cui il sadico capitano Boone e i suoi aiutanti, Wilkins e Harley), viene imprigionato, ma in seguito scarcerato per volere di Kitty, che ha riconosciuto il vecchio amico e che ha deciso, con l'aiuto del dottor Plumford e col permesso del padre (Brydon), di dargli un'educazione per farlo reintegrare nella societ\u00e0; Mowgli apprender\u00e0 cos\u00ec come comportarsi da uomo, non senza criticare i suoi atteggiamenti a volte assurdi e irrispettosi nei confronti della natura.\nNel frattempo Boone e i suoi aiutanti (tra cui Buldeo e un suo braccio destro), scoprono che Mowgli \u00e8 stato ad Anuman e decidono di usarlo per arrivarci (molti uomini tentarono di raggiungere la mitica citt\u00e0 ma mai nessuno fece ritorno). Tra Mowgli e Kitty nasce un bel rapporto, subito rovinato da Boone che chiede a lei di sposarlo e che maltratta Mowgli ad una lussuosa festa costringendolo a fuggire. Kitty, visto trattare cos\u00ec il suo amico, ritorna sui suoi passi e rifiuta la proposta del capitano. Brydon ritiene pertanto di doverla rimandare in Inghilterra, dove ritrover\u00e0 sicuramente uno stile di vita migliore. Lungo la strada per condurla al porto, la carrozza su cui viaggiano viene assalita da Buldeo e i suoi uomini; Mowgli tenta di intervenire insieme agli animali suoi alleati ma l'orso Baloo viene colpito; lascer\u00e0 l'orso in cura al dottor Plumford, scampato grazie allo stesso ragazzo all'assalto dei nativi.\nKitty e suo padre vengono condotti da Buldeo e uno dei suoi presso Boone, Wilkins e Harley che avevano progettato tutto. Mowgli si fa nuovamente vivo e promette loro di condurli ad Anuman, a patto che il colonnello e la figlia vengano lasciati stare. Durante la notte per\u00f2, Shere Khan che da anni non era pi\u00f9 ricomparsa, fa notare ancora una volta la sua inquietante presenza; Mowgli capisce che il felino dar\u00e0 la caccia al gruppo di umani, pertanto decide di fuggire per attirare la belva a s\u00e9. La mattina dopo viene liberato da Bagheera e comincia a correre inseguito da Harley che, per raggiungerlo, cade in alcune sabbie mobili e vi affonda nonostante il tentativo di Wilkins, sopraggiunto, di salvarlo; in seguito a uno scontro con Mowgli soccombe anche il braccio destro di Buldeo, fatto precipitare da un dirupo; il colonnello Brydon viene soccorso da Mowgli e con l'aiuto di un elefante ritorna in citt\u00e0. I restanti tre che con s\u00e9 hanno Kitty giungono presso Anuman. A quel punto si odono i versi di Shere Khan, questa volta vicinissimi. Uomini e scimmie scappano. Nel trambusto Buldeo e Wilkins si separano dal gruppo. Il tenente, terrorizzato nel non riuscire a scorgere l'animale in agguato, ferisce accidentalmente l'indiano con un colpo di fucile. Giratosi, Wilkins si ritrova faccia a faccia con la temibile tigre e, nonostante tenti di sfuggirle, viene inseguito e atrocemente divorato.\nBoone e la ragazza giungono nella \"citt\u00e0 delle scimmie\" e Mowgli vi arriva poco dopo; Buldeo lo ha inseguito e, tentando di ucciderlo, aziona un mortale trabocchetto di cui rimane lui stesso vittima. Boone affronta a questo punto Mowgli che ha la meglio e porta in salvo Kitty; il capitano rimane nella citt\u00e0 e riempie le sue tasche e uno zaino di oro; a questo punto il serpente Kaa lo aggredisce e lui sprofonda nell'acqua; tenta disperatamente di uscirne ma il peso dei gioielli \u00e8 eccessivo e non riesce a tornare in superficie prima di essere ucciso dal famelico serpente. Mowgli e Kitty escono dalla citt\u00e0 e si ritrovano di fronte Shere Khan. Il giovane la affronta non come uomo, ma come la giungla gli ha insegnato e la tigre non aggredisce i due vedendo in lui un difensore, non un usurpatore, della natura. Kitty e Mowgli fanno ritorno alla civilt\u00e0 e vengono accolti dal colonnello Brydon, dal dottor Plumford e da un guarito Baloo. In seguito, nella tana dei lupi dove Mowgli \u00e8 cresciuto, si dichiarano l'uno all'altra.\nProduzione.\nLe riprese del film si sono svolte da marzo 1994 al 18 giugno 1994 in India e USA. Tra i luoghi delle riprese: Jodhpur, Beaufort (Carolina del Sud), Fall Creek Falls State Park e Fripp Island.\nDistribuzione.\nIl film \u00e8 stato distribuito in America il 25 dicembre 1994.\nAccoglienza.\nCritica.\nSu Rotten Tomatoes ha una valutazione di approvazione dell'80% sulla base di 40 recensioni, con una valutazione media di 6,5 / 10. Il consenso critico del sito recita: \"Il libro della giungla di Rudyard Kipling potrebbe non essere cos\u00ec vicino al libro come suggerisce il titolo, ma offre comunque una divertente interpretazione dal vivo di una storia conosciuta in forma animata\".\nIl film \u00e8 stato ben accolto per le interpretazioni, l'azione e gli effetti visivi, ma \u00e8 stato anche rimproverato per l'infedelt\u00e0 al lavoro di Kipling, anche se il suo nome rimane nel titolo.\nBrian Lowry di Variety ha affermato che \"Tecnicamente, il libro della giungla \u00e8 un'enciclopedia di meraviglie, dallo scenario abbagliante (girato in gran parte a Jodhpur, India), dalle registrazioni, dai costumi e dai set, agli animali, che spesso superano le loro gambe a due zampe controparti. Anche cos\u00ec, il libro potrebbe essere stato pi\u00f9 efficace se la sua storia fosse rimasta su una pagina\".\nBotteghino.\nIl film ha incassato $ 5,129,959 nel suo weekend d'apertura. Alla fine ha incassato $ 43,229,904 nel Nordamerica, a fronte di un budget di $ 27 milioni.\nVideogioco.\nNel 1996 \u00e8 stato distribuito dalla IBM il videogioco ispirato al film \"Jungle Book\", realizzato dalla Powerhouse Entertainment per Windows."}
{"id": "295392", "revid": "729019", "url": "https://it.wikipedia.org/wiki?curid=295392", "title": "Cinque Nazioni 1995", "text": "Il torneo di rugby a 15 Cinque nazioni 1995 si \u00e8 disputato dal 21 gennaio al 18 marzo. L'Inghilterra conquista il torneo, con 4 vittorie, portando a casa Grander Slam, Triple Crown e Calcutta Cup.\nIl suo capitano Will Carling stabilisce un record: aver guidato come capitano, tre volte la propria nazionale alla conquista del Grande Slam. In precedenza il gallese Trew (1909-1911) e l'inglese Davies (1921 e 1923) avevano conquistato due volte questo trofeo simbolico come capitani.\nGrande delusione \u00e8 la Francia, che parte favorita, dopo le due vittorie in Nuova Zelanda, nel tour del 1994, ma che oltre a perdere con gli inglesi, subisce la prima sconfitta interna contro la Scozia dopo 26 anni.\nOttimo torneo per la Scozia, in corsa sino all'ultimo. Male Irlanda e Gallesi. I primi ambivano in alto dopo l'ottimo tour in Australia nel 1994, gli altri riescono nell'impresa negativa di passare in un anno dal Grande Slam al whitewash.\nRisultati.\nPrima giornata.\nL'Inghilterra conquista a Dublino una netta vittoria (il miglior punteggio a Dublino dal 1938), contro un Irlanda inesistente, che riesce a segnare una meta solo nei minuti di recupero.\nProsegue la serie nera del Galles a Parigi (ultima vittoria nel 1975). \nSeconda giornata.\nNel primo tempo l'Irlanda domina il gioco, ma la Scozia chiude in vantaggio 9-8, prima di dilagare nella ripresa.\n\"Le Crunch\", come viene chiamata la sfida tra Inghilterra e Francia, vede il netto successo dei primi con un grande Tony Underwood, autore di due mete.\nTerza giornata.\nIl Galles prosegue la serie di sconfitte contro l'Inghilterra. Decisiva l'espulsione di John Davis al 64' per aver deliberatamente calpestato un avversario a terra (\"stamping\").\nDopo 26 anni di insuccessi, la Scozia espugna la Francia, al termine di un match assai equilibrato. Decisa la \"eta\" finale di Gregor Townsemd dopo che a sette minuti dalla fine la Francia era passata a condurre per 21-16. Decisivi anche gli errori ai calci (5 su 6) di Thierry Lacroix.\nQuarta giornata.\nIl successo francese \u00e8 assai meno netto di quanto non dica il punteggio, visto che i \"galletti\" arrotondano il punteggio con due mete nel recupero del secondo tempo. Il ritorno al successo \u00e8 favorito dal ritorno di Mesnel e Cecillon.\nVittoria agevole per la Scozia su un Galles sempre pi\u00f9 allo sbando. Due mete alla mezz'ora del primo tempo, chiudono di fatto il match, disputatosi sotto una nevicata.\nQuinta giornata.\nL'Irlanda espugna l'Arms spark e condanna il Galles detentori del trofeo all'ignomia dell'ultimo posto e del withewash. nei giorni successivi, llo staff della nazionale (il coach Alan Davies, il vice Gareth Jenkins e il manager Robert Noster) rassegna le dimissioni al completo.\nA Twickenham va in scena il match decisivo. Un match intenso, ma in cui le difese la fanno da padrone. Gli inglesi, comunque portano a casa il match grazie ad una maggiore disclipina (9 falli contro 19) e la precisione di Rob Andrew che realizza 24 punti equagliando il record per un match del cinque nazioni, detenuto da S\u00e9bastien Viars dal 1992."}
{"id": "295405", "revid": "329581", "url": "https://it.wikipedia.org/wiki?curid=295405", "title": "Sesto Pompeo", "text": "Biografia.\nEra il figlio pi\u00f9 giovane di Gneo Pompeo Magno e della sua terza moglie, Mucia Terzia. La sua data di nascita \u00e8 di dubbia collocazione, si propende per gli anni tra il 68 a.C. e il 66 a.C., se si tiene conto degli studi di Emilio Gabba, in contrasto con la fonte di Appiano che la pone nel 75 a.C. Ebbe una sorella, Pompeia, e un fratello maggiore Gneo Pompeo il Giovane, comandante di tredici legioni durante la battaglia di Munda, nella quale perse la vita. I due fratelli seguirono le orme del padre nella guerra contro Cesare.\nNel 49 a.C., quando Cesare attravers\u00f2 il Rubicone, dando inizio alla guerra civile, Gneo segu\u00ec il padre in Oriente, diversamente da Sesto che rimase a Roma, prendendosi cura della matrigna Cornelia Metella. In seguito alla sconfitta di Pompeo Magno a Farsalo, nel 48 a.C., egli stesso dovette fuggire per salvarsi la vita, seguito da Sesto e Cornelia che lo raggiunsero a Mitilene di Lesbo, per poi partire insieme per l'Egitto. Al loro arrivo, sicuri di trovare asilo presso Cleopatra e Tolomeo XIII, figli di Tolomeo XII, che fu legato a Pompeo da un rapporto di alleanza, Sesto assistette all'assassinio del padre, il 29 settembre del 48 a.C., ordito dai consiglieri del re d'Egitto.\nL'anno successivo, Sesto si un\u00ec alla resistenza contro Cesare nella provincia d'Africa: assieme a Cecilio Metello Scipione, Catone Uticense, il fratello Gneo e altri senatori pompeiani, si prepar\u00f2 a opporsi a Cesare e al suo esercito. Cesare vinse la prima battaglia a Tapso (46 a.C.) contro Metello Scipione e Catone, che si suicidarono. Dopo Tapso lo scontro si spost\u00f2 in Spagna. Gneo e Sesto riorganizzano i loro piani militari: Cordova, centro principale della Spagna Ulteriore, fu occupata da Sesto, mentre Ulia venne assediata a lungo da Gneo. Entrambi i centri inviarono richieste d'intervento a Cesare, che sferr\u00f2 un primo attacco a Ulia e un secondo a Cordova. Nel 45 a.C. in Spagna Cesare batt\u00e9 anche Gneo e Sesto nella battaglia di Munda. Gneo fu giustiziato, mentre Sesto riusc\u00ec a sfuggire di nuovo alla morte, riparando in Sicilia.\nTornato a Roma, Cesare fu ucciso durante le idi di marzo del 44 a.C. da un gruppo di senatori, che temevano la fine della repubblica e volevano liberare la citt\u00e0 dal tiranno, guidati da Cassio e Bruto. I contrasti che seguirono la morte di Cesare, furono momentaneamente risolti scegliendo la strada del compromesso, su consiglio di Cicerone, per evitare una nuova guerra civile: si decise di confermare il governo delle provincie ai magistrati preposti e di concedere l'amnistia ai cesaricidi. A Marco Emilio Lepido, cui era stata assegnata la Spagna Citeriore, fu affidata la negoziazione con Sesto Pompeo, a cui egli promise un risarcimento per la confisca dei beni paterni, a patto della rinuncia di Sesto alla Spagna. Inoltre nel 43 a.C. Sesto fu nominato \"praefectus classis et orae maritimae\" dal Senato, ottenendo il controllo delle flotte romane nei mari occidentali.\nNello stesso anno fu stipulato il Secondo triumvirato, sancito dalla \"Lex Titia\", da Ottaviano, Marco Antonio e Marco Emilio Lepido, che intendevano vendicare Cesare e sconfiggere gli oppositori. Questa volta si tratt\u00f2 di una magistratura a tutti gli effetti e non di un accordo privato come nel primo caso. Le trattative tra i triumviri prevedevano anche un annullamento delle decisioni di compromesso stipulate con Cicerone, con conseguente promozione della \"Lex Pedia\", ossia dell'emanazione di liste di proscrizione, comprendenti i nomi dei cesaricidi e dei loro alleati. Tra questi nomi era presente anche quello di Cicerone, che fu giustiziato.\nSesto, per sfuggire alle proscrizioni, dichiarato \"hostis\" dal Senato, reclut\u00f2 una flotta composta da esuli, da proscritti in fuga, da ex schiavi e pirati, e nel 42 a.C. occup\u00f2 la Sicilia, la Sardegna e la Corsica. Inoltre si diede ad atti di pirateria lungo le coste, impedendo l'arrivo di rifornimenti a Roma.\nDopo aver sconfitto Bruto e Cassio a Filippi (42 a.C.), i triumviri si impegnarono in Sicilia contro Sesto, che aveva accolto nella sua flotta i reduci di quella dei due principali cesaricidi. Lepido fu escluso dalla spartizione dei territori, perch\u00e9 sospettato di negoziare segretamente con Sesto.\nLa Guerra di Sicilia fu presentata da Ottaviano come una necessit\u00e0 per difendere Roma dalla pirateria, ma in realt\u00e0 fu un passaggio determinante della Guerra Civile in corso.\nNel frattempo, tra il 41 e il 40 a.C. si svolse la Guerra di Perugia, scatenata da una ribellione dei piccoli proprietari terrieri, privati delle loro terre da Ottaviano a beneficio dei veterani. A capo di questa ribellione vi erano Lucio Antonio e Fulvia, fratello e moglie di Marco Antonio. Costoro non ottenendo l'appoggio di Marco Antonio, che partecip\u00f2 agli eventi solo marginalmente (perch\u00e9 impegnato in Oriente nella preparazione della missione contro i Parti, ereditata da Cesare) e, decisi ad incrinare la forza politica del secondo triumvirato, accettarono aiuti da Sesto Pompeo, tuttavia non sufficienti a sostenere la loro causa. Furono sconfitti da Ottaviano, che risparmi\u00f2 L. Antonio, per non aggravare le nuove tensioni createsi con suo fratello.\nDopo l'accordo di Brindisi del 40 a.C., i triumviri dovettero scendere a patti anche con Sesto Pompeo, per riprendere il controllo delle coste e permettere l'arrivo di rifornimenti: nel 39 a.C. si giunse alla pace di Miseno. In cambio della riapertura dei mari e dello smantellamento di parte della sua flotta, a Sesto venne riconosciuto il governo di Sicilia, Sardegna, Corsica e del Peloponneso, promesso il consolato dopo il 35 a.C. e concessa l'amnistia ai suoi uomini, che erano in gran parte fuggiaschi scappati alle proscrizioni.\nIl motivo di questo trattato, suggellato dal matrimonio tra Ottaviano e Scribonia, sorella del suocero di Sesto Pompeo, va ricercato anche nella campagna militare che Antonio intendeva scatenare contro l'impero dei Parti, per la quale erano necessarie quante pi\u00f9 legioni possibili. Era quindi utile fissare un armistizio sul fronte siciliano. La pace non dur\u00f2 per\u00f2 a lungo perch\u00e9 le condizioni non furono rispettate. Se la consegna del Peloponneso non fu tempestiva, Sesto, da parte sua, non ridusse la flotta e continu\u00f2 gli atti di pirateria sulle coste siciliane.\nIl divorzio di Ottaviano da Scribonia, l'anno successivo, accrebbe le ostilit\u00e0.\nNel 38 a.C. si riaccese il conflitto tra Sesto e Roma, ma Ottaviano non era ben preparato e non poteva contare su Agrippa, infatti venne sconfitto dalla flotta di Sesto in una battaglia navale nello stretto di Messina (38 a.C.) e di nuovo nell'agosto del 36 a.C.. Sesto, orgoglioso del suo successo, assunse l'appellativo \"Magnus\", di discendenza paterna, e ritenne che le sue origini leggendarie legate a Nettuno fossero il motivo del suo trionfo.\nGli eventi successivi ribaltarono l'esito della guerra. Ottaviano fu favorito dal tradimento di Menas (conosciuto anche come Mena o Menod\u00f2ro), un liberto al servizio di Sesto, ammiraglio della flotta di Sardegna, che decise di schierarsi con Ottaviano, aiutandolo a riconquistare Corsica e Sardegna e consegnandogli 60 navi.\nSvetonio aggiunge un particolare di quest'ultima vicenda:\nInoltre Ottaviano decise di affidare le sorti della battaglia al suo fedele generale Agrippa, di ritorno dalla Gallia e, grazie a Mecenate, riusc\u00ec a garantirsi l'aiuto militare di Antonio.\nCon l'accordo di Taranto (37 a.C.) venne rinnovato il triumvirato per altri cinque anni, ed i triumviri si impegnarono a unire le forze per contrastare Sesto, annullando tutte le promesse fattegli nell'incontro di Miseno, come ad esempio l'assegnazione del consolato e di una carica sacerdotale.\nAgrippa riusc\u00ec ad occupare Lipari e a sconfiggere Sesto Pompeo prima a Milazzo e poi definitivamente nella battaglia navale di Nauloco, nella Sicilia nordorientale (3 settembre 36 a.C.).\nSesto fugg\u00ec in Oriente ma fu catturato a Mileto nel 35 a.C. e giustiziato senza processo (un atto illegale giacch\u00e9 Sesto era cittadino romano) per ordine di Marco Tizio, un subordinato di Antonio e governatore d\u2019Asia. Aveva poco pi\u00f9 di trent'anni.\nTradizione storiografica.\nAppiano ci riporta la notizia della cattura di Sesto Pompeo e sembra voler mettere in dubbio il fatto che la responsabilit\u00e0 della sua morte fosse di Antonio, attribuendola piuttosto a Lucio Munazio Planco:\nInvece Cassio Dione parla di uno scambio di lettere tra Antonio e Tizio, e d\u00e0 notizia di due lettere inviate da Antonio, una in cui questi ordina l'uccisione di Sesto, l'altra in cui chiede di risparmiarlo, arrivate al destinatario nell'ordine sbagliato, oppure volutamente invertite da Tizio.\nVelleio racconta la morte di Sesto Pompeo e lo dipinge come una vittima di Antonio:\nVelleio inoltre riferisce la reazione del popolo dopo la morte cruenta di Sesto Pompeo e l'ira nata nei confronti di Tizio, esplosa durante i giochi pubblici, sovvenzionati da lui stesso, che si svolsero nel teatro di Pompeo qualche giorno dopo.\nL'arbitrariet\u00e0 della decisione di giustiziare Sesto Pompeo fu, infatti, una delle accuse lanciate da Ottaviano contro Antonio alcuni anni dopo, quando la situazione tra i due precipit\u00f2 definitivamente.\nA proposito della delineazione della figura di Sesto Pompeo, \u00e8 importante notare che la tradizione storica che fa capo ad Appiano gli \u00e8 favorevole. Lo stesso Appiano descrive Sesto come un salvatore e un riparo per tutti coloro che vennero colpiti ingiustamente dalle proscrizioni. La tradizione che invece dipende da Augusto tende a descriverlo come un pirata che arrec\u00f2 danno a Roma e al rapporto tra i triumviri.\nBibliografia.\nFONTI PRIMARIE\nFONTI SECONDARIE"}
{"id": "295423", "revid": "12109", "url": "https://it.wikipedia.org/wiki?curid=295423", "title": "Giustina di Padova", "text": "Agiografia.\nGiustina \u00e8 vissuta tra la fine del III e gli inizi del IV secolo. Nacque da una distinta famiglia padovana durante il periodo delle persecuzioni cristiane di Diocleziano.\nA causa del suo rifiuto verso la religione pagana il 7 ottobre del 304 fu fermata dai soldati dell'imperatore Diocleziano e condannata a morte. L'esecuzione avvenne tradizionalmente ai piedi del \"Pontecorvo\". Fu sepolta nei pressi del teatro romano \"Zairo\". Ora il suo corpo si trova sotto la mensa dell'altar maggiore nella grandiosa Basilica di Santa Giustina a Padova.\nIl culto.\nSulla tomba di Giustina fu fondato gi\u00e0 nel VI secolo dal prefetto del pretorio Venanzio Opilione un primo santuario, che fu poi ingrandito e dal XV secolo divenne un importante centro monastico. I Benedettini fondarono la Congregazione di Santa Giustina nel XV secolo. Soppresso da Napoleone Bonaparte nel 1810, il monastero \u00e8 stato riaperto nel 1919 ed ospita al suo interno la Biblioteca statale del monumento nazionale di Santa Giustina.\nLa diffusione del suo culto fu molto precoce ed \u00e8 attestato a Rimini in un'iscrizione del VI - VII secolo e a Como nell'oratorio che il vescovo Agrippino le dedic\u00f2 nel 617.\nIl culto per la santa assunse un valore particolare alla fine del Cinquecento perch\u00e9 nel giorno della sua festa, il 7 ottobre 1571, la flotta della Lega Santa sconfisse nella battaglia di Lepanto quella turca e riusc\u00ec cos\u00ec a frenare l'avanzata dell'Impero ottomano nel Mediterraneo.\nPatronati.\n\u00c8 patrona di alcuni comuni italiani, tra i quali:"}
{"id": "295436", "revid": "123338192", "url": "https://it.wikipedia.org/wiki?curid=295436", "title": "Carmine Falcone", "text": "Carmine Falcone, detto \"Il Romano\" (\"The Roman\"), \u00e8 un personaggio dei fumetti ideato da Frank Miller e David Mazzucchelli, apparso originariamente nella storia \"\", pubblicata sulle pagine di \"Batman\" nel 1987. \u00c8 uno dei nemici principali di Batman.\nBiografia del personaggio.\nIntrodotto come il \"boss\" della criminalit\u00e0 gothamita, \u00e8 originario della Sicilia da dove, poco pi\u00f9 che ventenne, parte alla volta degli Stati Uniti. Dopo aver lavorato per alcune famiglie mafiose locali, si trasferisce a Gotham, dove diventa il capo della locale famiglia mafiosa, ponendo sotto il suo controllo le famiglie dei Maroni e degli Zucco, anch'esse italiane d'origine, attraverso opportuni matrimoni combinati.\nLa sua rete di criminalit\u00e0, fatta di droga, prostituzione, contrabbando, gioco d'azzardo, vacilla con l'arrivo in citt\u00e0 di James Gordon, uno dei pochi poliziotti non corrotti di Gotham, l'inizio dell'attivit\u00e0 di vigilante di Bruce Wayne nei panni di Batman e l'attivit\u00e0 sempre pi\u00f9 intensa del procuratore distrettuale Harvey Dent. Nonostante gli sforzi profusi, i tre riusciranno a produrre prove sufficienti solo per un processo ai danni di Salvatore Maroni, uno dei sottoposti di Falcone, incastrato da quest'ultimo: il mafioso, vistosi alle strette, nel giorno del processo getta una boccetta d'acido in faccia a Dent, dando cos\u00ec origine al pazzo criminale noto come Due Facce, il quale uccider\u00e0 Falcone.\nDopo la morte del \"Romano\", descritta in ', di Jeph Loeb e Tim Sale, di cui \u00e8 uno dei pi\u00f9 importanti protagonisti, il potere passa, in pratica, nelle mani della figlia Sofia, mentre Alberto, il figlio smidollato, viene arrestato e confessa di essere il criminale Festa, spietato killer accanitosi contro la famiglia Falcone ed i suoi accoliti.\nFar\u00e0 una successiva apparizione in \"Vittoria oscura\", sempre di Loeb e Sale, ma questa volta come cadavere congelato, tenuto nascosto da Due Facce con l'aiuto di Mr. Freeze.\nInfine, sempre secondo \"Il lungo Halloween\", sembra ci sia un legame di parentela tra Falcone e Selina Kyle, alias Catwoman. La questione verr\u00e0 poi sviscerata nella miniserie \"\" (2004).\nThe New 52.\nIn \"The New 52\" Carmine Falcone \u00e8 intento a prendere il controllo di Gotham avendo in pugno il dipartimento di polizia e il sindaco Sebastian Hardy, e con la sua complicit\u00e0 spinge la polizia a dare la caccia a Batman, mentre dichiara guerra a Pinguino.\n\"DC Rebirth\".\nIn \"DC Rebirth\" Falcone viene ucciso da Joker dopo aver fallito nel suo compito, uccidere l'Enigmista, che lo stesso Joker gli aveva commissionato.\nAltri media.\nTelevisione.\nCarmine Falcone compare nella serie televisiva \"Gotham\", interpretato da John Doman. In questa serie \u00e8 il boss mafioso pi\u00f9 potente della citt\u00e0: controlla sia la polizia che il sindaco, e ogni affare illecito passa sotto il suo controllo. Vista la sua et\u00e0 avanzata, per\u00f2, molti mirano a prendere il suo posto; con maggior rilevanza vi sono Oswald Cobblepot, Fish Mooney, che finge totale lealt\u00e0 nei suoi confronti, e Salvatore Maroni, altro potentissimo boss mafioso della citt\u00e0. Per molto tempo, all'insaputa di tutti, lavorava per la Corte dei gufi, le uniche persone che lui temeva. Pur essendo uno spietato signore del crimine, riconosce il valore dell'onore e della correttezza, ha un rapporto molto controverso con Gordon, che per sua stessa ammissione considera un figlio, oltre al fatto che conosceva e stimava suo padre. Ha due figli, Mario e Sofia; quest'ultima lo far\u00e0 uccidere dai suoi sicari raccogliendo l'eredit\u00e0 della famiglia Falcone.\nVideogiochi.\nFalcone appare nel videogioco \"Batman Begins\" (2005) adattamento dell'omonimo film, doppiato in originale dallo stesso attore cinematografico, Tom Wilkinson.\nFalcone \u00e8 inoltre presente in \"DC Universe Online\", gioco di ruolo di tipo MMORPG distribuito da Sony Online Entertainment nel 2011.\nIn \"\" suo figlio, Alberto Falcone, ha un ruolo secondario e Carmine viene menzionato in alcune occasioni da lui e dal Pinguino."}
{"id": "295444", "revid": "1543377", "url": "https://it.wikipedia.org/wiki?curid=295444", "title": "Creazionismo", "text": "Il creazionismo \u00e8 la credenza che l'Universo, la Terra e tutti gli organismi viventi originano da atti specifici di creazione divina, come riportato nella Bibbia. In una prospettiva scientifica, \u00e8 la dottrina che nega l'evoluzione delle specie viventi.\nIn tal senso, le posizioni creazioniste sono in genere caratterizzate da una critica (o proposta di revisione) delle teorie cosmogoniche e antropogenetiche scientifiche alla luce dei racconti della creazione contenuti per esempio nella \"Genesi\" o in altri testi sacri, interpretati in modo pi\u00f9 o meno letterale. Il processo evolutivo della vita sulla terra, in particolare, \u00e8 fra gli studi scientifici, quello pi\u00f9 comunemente messo in discussione dai creazionisti, tanto che in alcuni contesti i termini \"creazionista\" e \"antievoluzionista\" sono usati in senso essenzialmente equivalente.\nIl dibattito fra creazionisti e non creazionisti (in particolare in rapporto alla teoria dell'evoluzione) \u00e8 tradizionalmente molto vivo negli Stati Uniti, ma diffuso anche nel resto del mondo.\nIl tentativo di chi professa tali teorie \u00e8 quello di accreditarle con pari dignit\u00e0 rispetto alle teorie scientifiche, tentativo che soprattutto negli Stati Uniti, \u00e8 stato anche oggetto di controversie giuridiche relative alla costituzionalit\u00e0 dell'insegnamento di tesi creazioniste nelle scuole pubbliche.\nLa comunit\u00e0 scientifica, dal canto suo, ritiene il creazionismo, in ogni sua declinazione teorica, un esempio di pseudoscienza.\nLe diverse accezioni di Creazionismo.\nIl termine creazionismo pu\u00f2 essere declinato in tre distinte accezioni:\nDiverse posizioni nell'ambito del creazionismo.\nNell'ambito del creazionismo vanno distinte posizioni molto differenti tra loro:\nCreazionismo della Terra giovane.\nLa posizione pi\u00f9 radicale \u00e8 quella che oggi viene chiamata \"creazionismo della Terra giovane\" (dall'inglese \"Young Earth creationism\"). Il creazionismo della Terra giovane costituisce il pensiero creazionista cronologicamente pi\u00f9 antico la cui origine risale ai Padri della Chiesa ed ai primi dibattiti contro gli scritti degli scienziati che affrontavano il problema della origine della Terra e delle forme viventi alla luce delle scoperte che venivano effettuate durante lo sviluppo delle scienze naturalistiche a partire dal XVIII secolo.\nI suoi sostenitori, dando un'interpretazione pressoch\u00e9 letterale della Bibbia, affermano che la Terra abbia tra i 6.000 e i 10.000 anni di et\u00e0 e respingono le conclusioni della fisica moderna, dell'astronomia, della chimica, della geologia e ogni palese evidenza scientifica e logica. Secondo James Ussher, vescovo anglicano del XVII secolo, la data della creazione fu precisamente il 26 ottobre del 4004 a.C.\nPoich\u00e9 rifiutano ogni spiegazione scientifica relativa all'et\u00e0 della Terra, postulano una serie di meccanismi catastrofici come la causa della maggior parte delle caratteristiche geologiche del mondo. Il Diluvio di No\u00e8, per esempio, \u00e8 presumibilmente responsabile per la creazione del Grand Canyon.\nQuesti creazionisti interpretano diversamente dai naturalisti i risultati delle datazioni che sono incompatibili con la presunta datazione biblica: oltre alla teoria dell'evoluzione, rigettano quindi la datazione geologica delle rocce e dei fossili, in base alla quale la Terra e le pi\u00f9 antiche forme di vita risalgono a miliardi di anni fa.\nAd esempio per quanto concerne il Carbonio 14, la presenza minima di questa sostanza (che diminuisce costantemente durante l'invecchiamento di un reperto organico, a seguito del decadimento radioattivo di questo isotopo) non viene interpretata come l'indicazione di grande antichit\u00e0 di un fossile, ma come la presenza di contenuti di C14 molto bassi nell'atmosfera terrestre precedente al diluvio universale.\nNel 1857 P. Gosse, un creazionista della Terra giovane, spieg\u00f2 nella sua opera \"Omphalos\" l'esistenza dei fossili affermando che sono stati creati da Dio perch\u00e9 un mondo completo richiede tracce di una storia precedente. Altri sostengono che anche i dinosauri o almeno le loro uova, viste le dimensioni relative dell'arca, sarebbero saliti sull'Arca di No\u00e8 e si sarebbero estinti in seguito.\nCreazionismo della Terra vecchia.\nI sostenitori del \"creazionismo della Terra vecchia\" (dall'inglese \"Old Earth creationism\") accettano le scoperte della geologia ma rigettano l'evoluzione, affermando che tutte le specie viventi, incluso l'uomo, sono state create originariamente da Dio.\nQuesta teoria assume diverse sfaccettature a seconda di come cerca di conciliare la descrizione biblica della genesi con la scienza:\nIl disegno intelligente.\nIl disegno intelligente \u00e8 la pi\u00f9 recente forma di creazionismo seppure discenda dalle vecchie tesi di William Paley. Esso pu\u00f2 essere definito come la corrente di pensiero secondo la quale \u00abalcune caratteristiche dell'universo e delle cose viventi sono spiegabili meglio attraverso una causa intelligente, [che] non attraverso un processo non pilotato come la selezione naturale\u00bb. Si tratta di una forma moderna del tradizionale argomento teleologico dell'esistenza di Dio, che evita di toccare l'argomento della natura o dell'identit\u00e0 del \"progettista\".\nDialogo con l'evoluzione: teismo evoluzionista.\nIl teismo evoluzionista sostiene che l'universo ebbe origine dal nulla circa 14 miliardi di anni fa e che le caratteristiche dell'universo siano state elaborate apposta per consentire la vita.\nAnche se non si conosce precisamente il meccanismo dell'origine della vita, il processo di evoluzione e selezione naturale avrebbe permesso in un arco di tempo molto ampio lo sviluppo della diversit\u00e0 e della complessit\u00e0 biologica. L'evoluzione, una volta avviata, non avrebbe necessitato nessun particolare intervento naturale.\nL'essere umano sarebbe parte di questo processo, poich\u00e9 tutti gli esseri umani avrebbero un antenato in comune con le scimmie antropomorfe, ma si distinguerebbe per alcune caratteristiche uniche e proprie, non spiegabili con l'evoluzionismo. Queste caratteristiche come \"la legge morale\", la cognizione del bene e del male, la ricerca di Dio, sarebbero comuni a tutte le civilt\u00e0 della terra e sottolineerebbero la natura spirituale dell'uomo.\nLa visione che questa dottrina ha di Dio \u00e8 che egli non sarebbe limitato nello spazio e nel tempo, e avrebbe creato l'universo e stabilito le leggi naturali che lo governano.\nDio avrebbe scelto il meccanismo dell'evoluzione, (giustificando cos\u00ec l'aggettivo di \"evoluzionista\") per creare ogni tipo di essere vivente, dalle creature invisibili ad occhio nudo come microbi sino alle piante ed ai mammiferi.\nDio avrebbe dato vita a speciali creature, gli esseri umani, dotate di intelligenza, cognizione del bene e del male e libero arbitrio, desiderose di cercare una comunicazione con lui. Dio, onnisciente, avrebbe anche previsto che queste creature avrebbero scelto di disobbedire alla legge morale.\nCreazionismo non religioso.\nAlcuni attribuiscono la creazione della vita sulla Terra non ad un'entit\u00e0 divina, ma all'intervento di una civilt\u00e0 extraterrestre (ipotesi inerente all'esobiologia): spiccano i sostenitori della panspermia diretta, propugnata da Francis Crick (Nobel per la scoperta del DNA), ma esistono anche sostenitori di teorie molto pi\u00f9 azzardate, introdotte da Zecharia Sitchin, da Erich von D\u00e4niken e da Claude Vorilhon, fondatore del movimento raeliano.\nRimane aperto il problema di chi abbia creato gli extraterrestri, ma, analogamente, d'altra parte, molti (soprattutto gli atei) sostengono che secondo il rasoio di Occam introdurre un dio per spiegare l'esistenza del mondo sia inutile. Alla domanda infatti \"Perch\u00e9 esiste il mondo?\", i credenti dei principali monoteismi rispondono che \"Il mondo \u00e8 stato creato da Dio\", ma non essendoci per sua stessa definizione nulla di pi\u00f9 potente di questo Dio e quindi nulla che possa averlo creato, ne consegue che Dio a differenza del mondo \u00e8 sempre esistito. Ma a questo punto se \u00e8 possibile che questo qualcosa sia sempre esistito, perch\u00e9 non anche il mondo? La risposta alla domanda iniziale \"Il mondo \u00e8 stato creato da Dio, il quale \u00e8 sempre esistito\" si semplifica quindi in \"Il mondo \u00e8 sempre esistito\". In altri termini \u00e8 superfluo (usando il rasoio di Occam) introdurre il concetto di Dio per spiegare l'esistenza del mondo. Altri (come Kant) hanno per\u00f2 obiettato la riduttivit\u00e0 della tesi, nel senso che la spiegazione corretta della realt\u00e0 non \u00e8 necessariamente la pi\u00f9 semplice. A questa osservazione, i sostenitori del rasoio di Occam fanno notare che lo stesso non nega affatto la possibilit\u00e0 di spiegazione complesse, in presenza di elementi complessi. Per esempio la teoria della relativit\u00e0 \u00e8 pi\u00f9 complessa della gravit\u00e0 newtoniana ma essa si accorda meglio a fatti che erano sconosciuti ai tempi di Newton (come l'anomalia del perielio di Mercurio). In altre parole, la teoria della relativit\u00e0 \u00e8 la teoria pi\u00f9 semplice che spiega gli eventi complessi dell'Universo, confermando il rasoio di Occam.\nPosizione delle Religioni in tema di creazione e creazionismo.\nInterpretazione allegorica della Genesi.\nLa difficolt\u00e0 di interpretare letteralmente la Bibbia \u00e8 un argomento discusso ampiamente e sin dall'antichit\u00e0 sia da Ebrei che da Cristiani; anzi lo stesso Nuovo Testamento contiene diversi esempi di interpretazione allegorica della Bibbia ebraica. L'interpretazione allegorica delle Scritture, talvolta perfino in modo arbitrario, era caratteristica della Scuola di Alessandria. Le contraddizioni logiche, che emergono quando si interpreta il racconto della creazione come un resoconto storico, furono espresse molto chiaramente sin dal III secolo da Origene di Alessandria, in un testo, che Gregorio di Nazianzo inser\u00ec in seguito nella Filocalia, un'antologia dei principali contributi teologici di Origene:\nConsiderazioni analoghe si trovano in un altro testo scritto da Origene in polemica con l'intellettuale pagano Celso.\nLa posizione della Chiesa cattolica.\nLa riforma protestante accus\u00f2 l'arbitrariet\u00e0 delle interpretazioni allegoriche e contest\u00f2 l'autorit\u00e0, con cui la Chiesa conferiva loro credibilit\u00e0 in antitesi all'interpretazione letterale. Il ricorso al principio luterano della \"Sola Scriptura\", come fonte della teologia, indirizz\u00f2 per alcuni secoli i cristiani protestanti esclusivamente verso l'interpretazione letterale. L'apertura ad interpretazioni non letterali sopravvisse senza problemi nella Chiesa cattolica, le cui basi teologiche comprendono il principio agostiniano e tomista che non pu\u00f2 e non deve esserci contrasto fra scienza e fede. Certo, le interpretazioni letterali ebbero largo campo anche in ambito cattolico, ma solo nella misura in cui non sembrava esserci una interpretazione scientifica alternativa e largamente condivisa. La Chiesa, quindi, non esprime una posizione ufficiale riguardo alla teoria dell'evoluzione, rimettendo la questione agli scienziati. Da un lato troviamo le affermazioni di papa Giovanni Paolo II che ha implicitamente sostenuto che la Chiesa non si oppone oggi all'ipotesi evoluzionistica come fenomeno storico dichiarando che essa \u00e8 \"pi\u00f9 che una teoria\". Al contempo, per\u00f2, la Chiesa rifiuta la posizione che vede l'evoluzione come un processo guidato unicamente dal caso, cos\u00ec come Darwin l'aveva definito, e afferma invece che l'universo \u00e8 il risultato di un progetto ordinato ad uno scopo. Si vedano in merito le seguenti dichiarazioni di papa Benedetto XVI:\nTuttavia \u00e8 utile constatare che la posizione delle gerarchie cattoliche in merito alle teorie evoluzionistiche varia di nazione in nazione, in base al grado di penetrazione ed alla maturit\u00e0 della loro evangelizzazione.\nSi registrano nel dibattito presente inoltre gli interventi di alcuni esponenti delle gerarchie ecclesiastiche:\nDal 3 al 7 marzo 2009 si \u00e8 svolto presso l'Universit\u00e0 Gregoriana il convegno \"Evoluzione biologica: fatti e teorie\", che ha visto come relatori scienziati e teologi.\nIslam.\nDiversi movimenti liberali all'interno dell'Islam generalmente accettano le posizioni scientifiche circa l'et\u00e0 della terra, l'et\u00e0 del cosmo e l'evoluzione. Tuttavia uno studio del 2007 ha evidenziato che solo l'8% degli egiziani, 11% del malaysiani, il 14% dei pakistani, il 16% di indonesiani e il 22% dei turchi \u00e8 d'accordo sul fatto che la teoria di Darwin \u00e8 certamente o probabilmente vera e uno studio del 2006 ha evidenziato che circa un quarto dei turchi adulti \u00e8 convinto che gli esseri umani si sono evoluti da precedenti specie animali. Al contrario, lo studio del 2007 ha evidenziato che solo il 28% dei kazaki pensa che l'evoluzione \u00e8 falsa; questa frazione \u00e8 molto inferiore a quel 40% di adulti degli Stati Uniti che ha lo stesso parere.\nIn Turchia, una campagna contro la teoria dell'evoluzione \u00e8 stata condotta dal movimento di Nurculuk Said Nursi sin dalla fine del 1970. Allo stato attuale, il suo principale esponente \u00e8 lo scrittore Harun Yahya (pseudonimo di Adnan Oktar) che utilizza Internet come uno dei principali mezzi per la propagazione delle sue idee.\nBuddhismo ed evoluzione.\nDal momento che non \u00e8 in contrasto con i principi della loro religione, la maggior parte dei buddisti accettano tacitamente la teoria dell'evoluzione. Poich\u00e9 il buddismo non si occupa di questo tipo di problemi, molti buddisti non considerano tale questione particolarmente significativa o utile dal punto di vista religioso, poich\u00e9 il Buddha ha detto che l'unica realt\u00e0 \u00e8 la realt\u00e0 percepita.\nIl Buddha ha sostenuto che non vi \u00e8 alcuna necessit\u00e0 razionale dell'esistenza di un dio creatore, perch\u00e9 tutto in ultima analisi viene creato dalla mente. La credenza in un creatore non \u00e8 indispensabile per una religione basata sulla fenomenologia. Dal momento che il credere in un creatore non \u00e8 necessario, una particolare teoria sulla vita e sulla causa dell'universo non sono necessarie.\nSi pu\u00f2 dare una interpretazione della Aga\u00f1\u00f1a Sutta sposando l'idea che si tratti di una teoria dell'evoluzione (anche se questo pu\u00f2 essere difficile da sostenere).\nInduismo ed evoluzione.\nL'Induismo riconosce un solo Dio, Brahm\u0101, l'origine eterna, come la causa e il fondamento di tutta l'esistenza.\nLe opinioni degli Ind\u00f9 spaziano su una vasta gamma di punti di vista per quanto riguarda l'evoluzione, creazionismo, e l'origine della vita. A questo proposito alcune scuole ind\u00f9 non trattano letteralmente il mito scritturale della creazione, lasciando cos\u00ec aperta la possibilit\u00e0 di accettare la teoria dell'evoluzione. Alcuni ind\u00f9 trovano prove a sostegno o prefigurazione delle idee evolutive nelle Scritture, vale a dire nei Veda. Un'eccezione a questa accettazione \u00e8 la Societ\u00e0 Internazionale per la Coscienza di Krishna (ISKCON), che comprende diversi membri che si oppongono attivamente al \"darwinismo\" e alla moderna sintesi evolutiva.\nIl rapporto tra scienza e fede nel creazionismo.\nNel mondo occidentale il creazionismo si basa principalmente sul racconto della creazione presente nella Genesi, e nel suo senso pi\u00f9 ampio raccoglie un'ampia gamma di credenze e interpretazioni. Negli USA degli anni 1920 il termine venne associato in particolare con l'opposizione dei fondamentalisti cristiani all'evoluzione umana, e diversi stati approvarono leggi contro l'insegnamento delle teorie evoluzioniste nelle scuole pubbliche.\nQuando le ricerche scientifiche producono conclusioni che contraddicono l'interpretazione creazionista delle scritture, l'approccio strettamente creazionista \u00e8 quello di rigettare le conclusioni della ricerca, le teorie scientifiche sottostanti o la metodologia. I casi pi\u00f9 notevoli riguardano gli effetti dell'evoluzione sullo sviluppo degli organismi viventi, l'idea di discendenza comune, la storia geologica della Terra, la formazione del sistema solare e l'origine dell'Universo.\nQueste differenti posizioni si riflettono poi sulla questione se, e come, la fede religiosa si possa conciliare con una visione scientifica del mondo. I creazionisti \"della Terra Giovane\" in genere sostengono che scienza e razionalismo empirico sono incompatibili con il credo religioso, e quindi occorre rigettare la scienza (diversi atei sono d'accordo su questa incompatibilit\u00e0, e coerentemente con la loro posizione ne traggono la conclusione che, al contrario, bisogna rigettare la fede). Gli evoluzionisti teistici ritengono invece che non vi sia incompatibilit\u00e0.\nLa teoria del disegno intelligente sostiene che la scienza possa \"dimostrare\" l'esistenza di un ente creatore. Secondo i suoi sostenitori la complessit\u00e0 della vita \u00e8 tale che non si pu\u00f2 spiegare semplicemente in termini di mutazioni casuali, ma occorre ammettere che il processo evolutivo sia \"guidato\" da un creatore dotato di intelligenza che talvolta interviene direttamente per operare i \"salti evolutivi\" che la natura da sola non sarebbe in grado di compiere.\nI rapporti tra scienza e creazionismo.\nL'11 giugno 2006 la Royal Society ha preso ufficialmente posizione con un'affermazione \"\"Royal Society statement on evolution, creationism and intelligent design\" nel cui preambolo si legge: \"l'evoluzione \u00e8 riconosciuta come la miglior spiegazione sia dello sviluppo della vita sulla Terra dalla sua origine e sia della diversit\u00e0 delle specie ed \u00e8 giustamente insegnata come parte essenziale dei corsi di Scienze e Biologia nelle scuole, collegi ed universit\u00e0 di tutto il mondo\"\"\nDue anni dopo, l'11 aprile 2008 anche la \"Geological Society\" ha emesso un simile documento, intitolato \"\"Young Earth Creationism\", \"Creation Science\" and \"Intelligent Design\". A Statement by the Geological Society of London \" nel cui preambolo ricorda il suo pensiero che \"religione e scienza singolarmente prese diventano mutuamente incompatibili quando una (delle due) cerca di invadere il dominio altrui\"\nAttivit\u00e0 dei gruppi creazionisti.\nNegli Stati Uniti sotto l'etichetta di \"creazionismo\" rientrano una serie di iniziative a carattere religioso, politico e sociale (ad esempio nel definire i programmi scolastici) che contestano la teoria di Darwin e chiedono, tramite azioni in tribunale, uguale o superiore legittimit\u00e0 per la tesi creazionista durante le lezioni di Scienze nelle scuole, affermando che non \u00e8 corretto presentare un'unica teoria sull'origine delle specie senza esporre anche le sue alternative. La critica a questa posizione \u00e8 duplice: da una parte il creazionismo non \u00e8 una teoria scientifica, pertanto non andrebbe equiparata ad altre teorie; dall'altra, essendo il creazionismo basato su una credenza religiosa, il suo insegnamento va contro il principio della separazione tra Stato e Chiesa.\nQuesto dibattito, molto accalorato, \u00e8 giunto talvolta a risultati grotteschi: ad esempio nel 2006 le guide turistiche del Grand Canyon del Colorado ricevettero la direttiva di non rispondere a chi domanda l'et\u00e0 del canyon (5-6 milioni di anni secondo i geologi), per non \"offendere la sensibilit\u00e0 dei fondamentalisti religiosi\"."}
{"id": "295448", "revid": "4175", "url": "https://it.wikipedia.org/wiki?curid=295448", "title": "Cinque Nazioni 1994", "text": "Il Cinque Nazioni 1994 (, , ) fu la 65\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 100\u00aa in assoluto considerando anche le edizioni dell'Home Championship.\nFu la prima edizione a non ammettere vittorie condivise, bench\u00e9 la circostanza non si verificasse pi\u00f9 dal : una norma aggiunta dopo la fine del precedente torneo instaurava la differenza punti fatti/subiti quale discriminante tra due o pi\u00f9 squadre a pari classifica.\nIl primo effetto di tale modifica regolamentare lo si ebbe proprio al primo anno di applicazione della stessa, perch\u00e9 e terminarono il torneo in testa a pari punteggio, ma furono i Dragoni a vincere per differenza punti.\nL'ultima giornata di torneo vedeva di fronte proprio le due contendenti: l', con una differenza punti di +4, avrebbe dovuto battere il (+34) con almeno 16 punti di scarto per avere la meglio in classifica, ma nonostante l'ottima prestazione gli inglesi di Geoff Cooke, alla sua ultima partita da C.T., vinsero solo 15-8, scarto troppo basso per impedire ai gallesi la conquista del loro trentatreesimo titolo, ma sufficiente ad allungare a 18 anni la loro attesa per il primo Grande Slam dal ."}
{"id": "295449", "revid": "44414590", "url": "https://it.wikipedia.org/wiki?curid=295449", "title": "Codice belfiore", "text": ""}
{"id": "295451", "revid": "125790092", "url": "https://it.wikipedia.org/wiki?curid=295451", "title": "Gallese (Italia)", "text": "Gallese \u00e8 un comune italiano di abitanti della provincia di Viterbo nel Lazio. Dista circa 30\u00a0km dal capoluogo di provincia e 70\u00a0km da Roma.\nGeografia fisica.\nTerritorio.\nLa Citt\u00e0 di Gallese sorge sopra una collina tufacea di 130 metri circa di altezza, circondata da ogni parte da alte rupi, la cui base \u00e8 scavata da torrenti profondi. Geograficamente nella Valle del Tevere, situato sulla destra del Tevere, il territorio di Gallese non pu\u00f2 considerarsi n\u00e9 montuoso n\u00e9 perfettamente pianeggiante in tutta la sua estensione. Il panorama che si pu\u00f2 ammirare \u00e8 vario: lontano, dalla parte oriente, al di l\u00e0 del Tevere, \u00e8 possibile scrutare la catena montuosa preappenninica tra Lazio e Umbria, a occidente, il sole, tramontando, si nasconde dietro il monte Cimino.\nClima.\nClassificazione climatica: zona D, 1661 GR/G\nOrigine del nome.\nL'origine del nome Gallese viene sovente, ed erroneamente, accostato ai Galli. Questi, secondo alcuni studiosi, disfatti da Camillo, si sarebbero ritirati tra i Falisci come nemici di Roma. A questa opinione basta opporre l'autorit\u00e0 di storici, come Lucio Floro ed Eutropio, dalle cui storie rileviamo che gli avanzi dei Galli furono distrutti completamente da Dolabella presso il lago Vadimone, onde non rimanesse nessuno di quell'esercito che si potesse vantare in seguito della conquista e dell'incendio di Roma.\nDa un esame etimologico, il nome Gallese ci riporta all'eroica leggenda di Aleso (\"Halesium\"), figlio di Agamennone, re di Micene. Aleso, dopo la morte del padre, sarebbe fuggito recandosi in Italia, dove fond\u00f2 la citt\u00e0 di Falerii, metropoli falisca nell'Etruria meridionale.\nStoria.\nI primi insediamenti nella Valle del Tevere possono essere fatti risalire al periodo paleolitico superiore, stando ai reperti di industria litica ritrovati negli strati pi\u00f9 antichi all'interno delle grotte che si erano formate spontaneamente per la corrosione delle acque. Nel 1920 il Rellini studi\u00f2 la tipologia di tali ripari, dislocati lungo le pareti scavate dal Rio Fratta (affluente del Tevere nel territorio di Gallese): chiam\u00f2 le grotte \"Cavernette falische\" e ipotizz\u00f2 che fossero state abitate, nella tarda et\u00e0 del bronzo, da un nucleo di poche decine di persone.\nNell'et\u00e0 del bronzo medio, la zona di Gallese era popolata di pastori provenienti dagli Appennini che, oltre ai pascoli, sfruttarono anche il sottobosco nelle vicinanze della Valle del Tevere (oggigiorno chiamati \"Piani\"), ricavando risorse alimentari e materie prime, tra le quali selce e legname. La loro presenza \u00e8 \u00e8 documentata dai reperti di ceramica ritrovati negli strati del terreno. Quando iniziarono a coltivare la terra, si formarono delle comunit\u00e0.\nDurante l'et\u00e0 del ferro, gli abitanti avevano gi\u00e0 lasciato, ma non del tutto abbandonato, i terreni attigui al fiume Tevere per trasferirsi sul vicino pianoro tufaceo, dove attualmente sorge la Citt\u00e0 di Gallese, che raggiunse l'apogeo con la civilt\u00e0 falisca (Dal X al III secolo a.C.), in larga parte contemporanea di quella etrusca,\nIn epoca romana, Gallese fu al centro di intensi traffici commerciali grazie alla sua posizione nei pressi del fiume Tevere e di alcune importanti vie di comunicazione (via Flaminia e Amerina). Divenuta di propriet\u00e0 della Chiesa nel 733 d.C., nell'XI secolo venne conquistata da Gerardo, conte di Sutri, e poi, dopo aver attraversato un periodo di autonomia, venne sottomessa da Viterbo; in seguito fu feudo di illustri famiglie, come gli Orsini, gli Spinelli, i Colonna, i Della Rovere, i Carafa, i Madruzzo e gli Altemps. Elevato al rango di ducato nel 1585 da papa Sisto V, nell'Ottocento pass\u00f2 alla famiglia Hardouin, che ricevette nel 1861 il titolo ducale dal pontefice Pio IX. Il toponimo era in origine un appellativo geografico riferito a una localit\u00e0 esposta al sole e allude alla posizione dell\u2019abitato. Nell'ambito del patrimonio storico-architettonico si segnalano la cattedrale, ricostruita nel 1780, la chiesa romanica di San Famiano, nella quale \u00e8 sepolto il Santo Patrono, e la chiesa dedicata a Sant\u2019Agostino, contenente interessanti opere pittoriche e affreschi di pregevole fattura; il Palazzo ducale, di origine medievale, come testimoniano le massicce torri, \u00e8 stato profondamente modificato nel Cinquecento da Giacomo della Porta, allievo del Vignola.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 147 imprese operanti nel territorio comunale, che rappresentavano lo 0,63% del totale provinciale (23.371 imprese attive), hanno occupato 630 addetti, l'1,06% del dato provinciale (59.399 addetti); in media, ogni impresa nel 2015 ha occupato quattro persone (4,29).\nInfrastrutture e trasporti.\nFerrovie.\nNel comune di Gallese sono presenti due stazioni ferroviarie:\nStrade.\nGallese \u00e8 collegata, tramite la Strada Provinciale 73 \"San Luca\", al limitrofo comune di Corchiano e, tramite la Strada Provinciale 34 \"Gallesana\", ai comuni di Vasanello, Vignanello e Vallerano. Per raggiungere il capoluogo di provincia Viterbo \u00e8 possibile optare per due assetti viari principali: la Superstrada Orte-Viterbo con accesso dalla SP61 (in localit\u00e0 Soriano nel Cimino) o realizzando un percorso verso la nuova circonvallazione della SP25 in localit\u00e0 Centignano del comune di Vignanello.\nIl comune di Orte \u00e8 raggiungibile percorrendo la Strada Statale 315 da Gallese Scalo in direzione Orte.\nL'accesso alla capitale \u00e8 garantito dalla presenza di molteplici arterie stradali: \u00e8 infatti possibile raggiungere Roma tramite la Strada statale 3 Via Flaminia seguendo la direzione Roma, immettendosi in Autostrada A1 dal vicino casello di Magliano Sabina (40' per raggiungere i quartieri di Roma Nord) oppure percorrendo la SS 331 da Civita Castellana fino a Nepi, immettendosi poi sulla Strada statale 2 Via Cassia (Cassia Bis \"Veientana\") in direzione Roma.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Gallese pass\u00f2 dalla provincia di Roma a quella di Viterbo."}
{"id": "295454", "revid": "28759", "url": "https://it.wikipedia.org/wiki?curid=295454", "title": "Si oscuro signore", "text": ""}
{"id": "295455", "revid": "125734407", "url": "https://it.wikipedia.org/wiki?curid=295455", "title": "Yuppie", "text": "Yuppie (abbreviazione di Young Urban Professional) \u00e8 un termine inglese diffusosi internazionalmente a partire dagli anni ottanta, che sta ad indicare un giovane professionista \"rampante\" che abbraccia la comunit\u00e0 economica capitalista ed in essa trova realizzazione.\nStoria e descrizione.\nLa figura dell'affarista con et\u00e0 tra i 25 e i 35 anni ebbe origine verso la met\u00e0 degli anni Ottanta, quando molti giovani laureati alle universit\u00e0 Yale, Harvard o Princeton perseguivano il sogno di diventare velocemente ricchi a New York ed in particolare a Manhattan, luoghi che durante la presidenza repubblicana di Ronald Reagan avevano raggiunto un livello elevato di benessere e promettevano molto per coloro che investivano e lavoravano in borsa.\nMolti di questi \"yuppies\" frequentavano ristoranti e discoteche esclusivi, come il famoso Studio 54 di Manhattan, lavoravano nei grattacieli del centro di New York e si recavano spesso a feste organizzate da loro colleghi, da attori e a volte anche dal magnate immobiliare Donald Trump, futuro presidente americano. Era comune tra di loro fare uso di cocaina come svago, vestire con abiti firmati e costosi come quelli degli stilisti Armani e Versace e comprare quadri dell'artista Jean-Michel Basquiat.\nIl tipico \"yuppie\" americano degli anni Ottanta abitava in appartamenti arredati con colori monocromatici, dotati di poltrone e divani di pelle bianchi e neri con dettagli di acciaio cromato. In cucina era di rigore il forno a microonde, novit\u00e0 tecnologica del tempo; facevano la loro comparsa i primi cibi precotti da riscaldare, ideali per pasti veloci, quindi adatti ad un professionista dinamico che non si ferma mai, totalmente dedito al lavoro e, soprattutto nello stereotipo filmico, allo sfogo dell'appetito sessuale, anch'esso simbolico dell'istinto predatorio e di gratificazione egocentrica. La musica ascoltata erano i Duran Duran, i The Blow Monkeys, gli Huey Lewis and The News, Prince e Cyndi Lauper; un altro indispensabile oggetto da sfoggiare era il compact disc, pi\u00f9 moderno rispetto alle audiocassette, ritenute ormai superate.\nIl fenomeno dello \"yuppismo\" in Italia.\nLo \"yuppie\" italiano era un'emulazione di quello statunitense ed aveva tra le sue figure di riferimento il presidente della casa automobilistica FIAT Gianni Agnelli. La caratteristica dello yuppie italiano degli anni ottanta era dettata dall'immagine e dalle diverse abitudini, nel cibo e negli svaghi ma prevalentemente nell'ostentazione di uno stile di vita e di una ricchezza non sempre reali. \u00c8 il periodo della politica dominata dal Partito Socialista Italiano guidato da Bettino Craxi e della cosiddetta \"Milano da bere\", cuore delll'arrivismo, della moda, del benessere, degli sport estremi, delle arti marziali particolari, delle vacanze in luoghi esclusivi e dei ristoranti di cucina internazionale, con particolare attenzione a quella giapponese ed indiana. Un ambiente che ha influenza anche sulle generazioni pi\u00f9 giovani, quelle degli studenti, che si riconoscono nella figura del \"paninaro\", e ne condiziona alcune scelte di vita, come il maggior concorso, riscontrato dai primi anni '80, a tutte quelle formule di servizio militare alternativo (Ufficiali di Complemento di tutte le FF.AA., Carabinieri ausiliari, Polizia, Guardia di Finanza, Vigili del fuoco, servizio sostitutivo civile ecc) che garantivano una posizione di maggior prestigio sociale e una retribuzione pi\u00f9 seria rispetto alla leva militare classica.\n\u00c8 anche l'epoca dell'avvio dell'informatizzazione di massa e dell'inseguimento di tutto ci\u00f2 che \u00e8 proiettato dinamicamente verso un futuro tecnologico, con una maggiore importanza del prestigio rispetto all'utilit\u00e0. Preso di mira da comici e anche da una famosa canzone di Luca Barbarossa intitolata proprio \"Yuppies\", il fenomeno dello \"yuppismo\", cos\u00ec come tutti gli eventi sociali assimilabili e contemporanei, termin\u00f2 bruscamente all'inizio degli anni novanta, con lo scoppio dello scandalo giudiziario di Tangentopoli, che rivel\u00f2 l'alto livello di corruzione presente nel clima politico ed imprenditoriale italiano, travolgendo il PSI e portando di fatto alla transizione dalla Prima alla Seconda Repubblica in pochi anni.\nLo stereotipo in Italia sembra tuttavia persistere ancora oggi, sebbene notevolmente ridimensionato, dati i tempi difficili e caratterizzati da un'economia in piena recessione e da un mondo lavorativo precario e con poco spazio per il facile guadagno; ci\u00f2 che rimane \u00e8 l'ostentazione di una ricchezza accessibile a pochi e spesso non concreta. Alla figura dello \"yuppie\" sono ancora riconducibili pochi professionisti impiegati in settori importanti ma molto ristretti, prevalentemente di sesso maschile e caratterizzati dal possedere appartamenti loft nelle zone centrali delle grandi metropoli, automobili costose e accessori d'avanguardia.\nNel sud della penisola italiana il fenomeno degli \"yuppies\" fu pressoch\u00e9 assente nel mondo del lavoro, venendo invece fortemente rappresentato dagli studenti universitari.\nLo yuppie sul grande schermo.\nVi sono numerosi film incentrati sul tema e sugli ambienti sociali degli \"yuppies\", realizzati sia negli anni in cui essi erano attuali sia in seguito:"}
{"id": "295458", "revid": "121704369", "url": "https://it.wikipedia.org/wiki?curid=295458", "title": "Da Carrara", "text": "La famiglia da Carrara (i cui componenti sono definiti Carraresi) fu una famiglia aristocratica padovana.\nOriginaria dell'epoca post-longobarda, crebbe d'importanza durante l'et\u00e0 comunale sino ad assumere il comando della signoria cittadina di Padova tra il 1318 ed il 1405.\nDurante la loro signoria, la citt\u00e0 euganea arriv\u00f2 a conquistare Verona, Vicenza, Treviso, Feltre, Belluno, Bassano, Udine e Aquileia, controllando perci\u00f2, fino al 1405, gran parte del Veneto e parte del Friuli. Solo l\u2019ultima sconfitta con Venezia imped\u00ec, di fatto, la creazione di un grande stato regionale con Padova come capitale.\nStoria.\nOrigini.\nSebbene ricercati per secoli, non vi sono documenti dell\u2019epoca (IX-XIII sec.) che possano stabilire con certezza la provenienza della famiglia. \nNel corso del settecento, viene individuata l\u2019ipotesi tradizionalmente accettata:\nI da Carrara dovrebbero discendere da un gruppo di arimanni di origine germanica che, sul finire del X secolo, scesero in Italia al seguito di qualche imperatore. Giunti nel comitato di Padova, ricevettero in allodio alcune propriet\u00e0 distribuite nel Conselvano soprattutto ad Anguillara Veneta della quale detenevano il titolo di conti di Anguillara e in Saccisica.\nUn\u2019ipotesi pi\u00f9 recente vuole che i da Carrara si siano mossi da Carrara (citt\u00e0 toscana vicina a Luni), al seguito degli Obertenghi nel periodo tra la morte di Ugo di Toscana (1001), e la restituzione dei beni da parte di Corrado II (1019) in seguito alla quale si trovarono a controllare, ed poi ad insediare, l\u2019ampia area tra i colli Euganei ed il basso corso dell\u2019Adige.\nIl primo membro noto della famiglia, Litolfo di Gumberto (citato nel 1027 come benefattore dell'abbazia di Santo Stefano), non sembra ancora godere di diritti giurisdizionali sui suoi fondi. Ma nel corso del XII secolo una serie di circostanze favorevoli permisero ai Carraresi di mettere insieme un vero e proprio feudo, ponendo il centro del potere nel castello di Carrara San Giorgio. La famiglia godette della grande considerazione degli imperatori Enrico IV (regno dal 1056 al 1105), Federico Barbarossa (1152-1190) e soprattutto Enrico V (1105-1125), che prese i Carraresi sotto la propria protezione e confer\u00ec loro speciali privilegi. Fondamentali furono i matrimoni di Giacomino di Marsilio, vissuto nella seconda met\u00e0 del XII secolo, che spos\u00f2 prima Speronella Dalesmanini e quindi Maria da Baone, rappresentanti di due importanti casate della nobilt\u00e0 rurale padovana.\nQualche decennio pi\u00f9 tardi i Carraresi attraversarono un periodo di difficolt\u00e0 e persero progressivamente i propri possedimenti rurali a vantaggio del nascente comune cittadino. Furono ulteriormente colpiti dalle lotte tra comuni e imperatore e dalla tragica parentesi ezzeliniana. Nel 1250, Jacopo da Carrara aveva tentato invano di resistere nel proprio castello di Agna alle milizie di Ezzelino III, di cui era un accanito rivale. Il castello fu espugnato, Jacopo fu assassinato e negli eventi che seguirono andarono perse le antiche carte di famiglia dei Carraresi. In tale periodo, la famiglia si assicur\u00f2 la benevolenza della popolazione, a cui diede ospitalit\u00e0 nei propri castelli durante le scorrerie delle truppe ezzeliniane.\nVenuti meno i diritti feudali, nel corso del Duecento i Carraresi furono costretti ad inurbarsi, mantenendo alcune delle propriet\u00e0 rurali dove trascorrevano periodi di villeggiatura. Divennero ben presto una delle famiglie pi\u00f9 importanti di Padova. Dei rami principali in cui si divise la famiglia, oltre a quello che mantenne il nome Carraresi vi furono i conti di Anguillara e i Papafava.\nPadova durante l'et\u00e0 comunale.\nNell'epoca comunale Padova si arricch\u00ec in modo considerevole. Di tradizioni guelfe e con una diocesi particolarmente potente, l'economia cittadina trasse giovamento dall'affermazione di una nuova classe di artigiani e banchieri, nonch\u00e9 dal fiorente commercio che ne deriv\u00f2. Il grande inurbamento dovuto alle crisi del XIII secolo, legate soprattutto al periodo degli Ezzelini, accrebbe sensibilmente la popolazione cittadina e venne consolidata la cinta muraria. Negli anni seguenti il comune riprese vigore e divenne uno dei pi\u00f9 importanti d'Italia anche sotto il profilo culturale, soprattutto con lo sviluppo dell'Universit\u00e0 di Padova. Si vennero per\u00f2 a creare conflitti interni tra le nuove classi sociali arricchitesi e la vecchia nobilt\u00e0, da tempo spaccatasi nelle fazioni della maggioranza guelfa e della minoranza ghibellina, anch'esse in lotta tra loro.\nEventi che portarono i Carraresi alla guida di Padova.\nL'influenza di Padova sul territorio circostante comprendeva all'inizio del XIV secolo il controllo di importanti citt\u00e0 quali Vicenza, Bassano e Rovigo, l'alleanza con il Patriarcato di Aquileia e gli Estensi nonch\u00e9 la collaborazione con Venezia. Una svolta importante per le sorti cittadine fu la calata in Italia del re di Germania Enrico VII di Lussemburgo nel 1310, ansioso di restaurare il potere imperiale in Italia, scemato dopo la morte di Federico II di Svevia nel 1250. Il sovrano inizi\u00f2 una campagna militare contro le citt\u00e0 che si rifiutavano di assoggettarsi; la guelfa Padova non si sottomise ad Enrico VII ma riusc\u00ec ad evitare lo scontro; Enrico VII comunque la pun\u00ec favorendo l'occupazione di Vicenza da parte del ghibellino Cangrande della Scala, signore di Verona. Questi fece deviare le acque del Bacchiglione per indebolire Padova, che prefer\u00ec evitare lo scontro con Enrico VII, eletto in quel periodo Imperatore del Sacro Romano Impero a Roma.\nGrazie alla diplomazia padovana guidata da Albertino Mussato, la situazione fu ricomposta ma la successiva nomina di Cangrande a vicario imperiale di Vicenza e le mire che questi aveva su Padova fecero precipitare gli avvenimenti: nel 1312 il Consiglio cittadino dichiar\u00f2 guerra a Verona. Le stragi e le devastazioni che ne seguirono conobbero una tregua nel 1313 con la morte di Enrico VII, che era stato impegnato in un conflitto analogo in Toscana. La guerra con Verona aveva ridato vigore alle lotte tra le varie fazioni padovane e la grave situazione creatasi port\u00f2 alla istituzione di un Consiglio cittadino straordinario egemonizzato da un'oligarchia delle famiglie arricchitesi con i commerci e l'usura, che aveva poteri maggiori rispetto al normale Consiglio comunale.\nNel 1314, il Consiglio degli otto sapienti, nominato dal Consiglio straordinario per governare Padova, decret\u00f2 l'espulsione di dodici ghibellini legati ai Carraresi. Tale decreto sollev\u00f2 lo sdegno della famiglia; Niccol\u00f2 da Carrara e Obizzo dei Carraresi Papafava guidarono la rivolta popolare e furono distrutte le famiglie degli usurai dei Ronchi e degli Alticlini, che da anni commettevano ogni sorta di soprusi e che avevano ispirato l'espulsione dei ghibellini. Il giorno successivo un'assemblea cittadina affid\u00f2 il governo a un nuovo Consiglio formato da diciotto anziani e fu ripresa la guerra con Verona. Fu in questo periodo che, dopo l'ennesima deviazione delle acque del Bacchiglione da parte dei vicentini/veronesi, i padovani costruirono il canale Brentella, che tuttora immette nell'alveo del Bacchiglione le acque del Brenta. Durante un tentativo di riprendere Vicenza, l'esercito padovano fu messo in fuga e tra i catturati vi furono Marsilio e Giacomo da Carrara e Albertino Mussato. Per negoziare la pace, Cangrande invi\u00f2 a Padova Giacomo da Carrara (detto anche Jacopo), che convinse il Consiglio comunale ad accettare le condizioni dello Scaligero e vide aumentare il proprio prestigio.\nLa fine delle ostilit\u00e0 vide rifiorire l'economia stroncata dalle molte battaglie, ma i reciproci sospetti tra le citt\u00e0 legate ai guelfi e quelle legate ai ghibellini fecero in breve riprendere le guerre. Un nuovo attacco a Vicenza nel 1318 di truppe organizzate dai padovani fu respinto e la reazione scaligera vide la devastazione di molte citt\u00e0 della Bassa Padovana. Con l'esercito veronese accampato alle porte della citt\u00e0, Giacomo condusse nuovamente i negoziati di pace, con cui Padova si impegn\u00f2 a cedere agli Scaligeri il controllo di Este, Monselice, Montagnana e Castelbaldo, nonch\u00e9 a permettere il ritorno in citt\u00e0 dei ghibellini esiliati. Il Carrarese in tal modo si assicur\u00f2 i favori dei ghibellini, tra i quali vi erano i suoi parenti Niccol\u00f2, Marsilio e Obizzo. A tali eventi segu\u00ec un periodo di violenze da parte dei ghibellini rientrati, che si vendicarono dei torti subiti costringendo molti guelfi a lasciare la citt\u00e0 e Giacomo da Carrara ad un difficile ruolo di mediatore. Nel caos che regnava, il pisano Obizzo degli Obizzi rinunci\u00f2 ad assumere la carica di capitano della guerra (dittatore militare).\nSignoria di Padova.\nGiacomo I Signore di Padova.\nLa situazione era grave al punto che il Consiglio comunale non fu pi\u00f9 in grado di gestirla e si decise ad affidare le sorti di governo ad uno solo tra i cittadini pi\u00f9 influenti, che fosse in grado di riportare l'armonia tra le fazioni in lotta. La scelta cadde sul ricco guelfo Giacomo da Carrara, che aveva dimostrato eccellenti doti negli affari, in politica, in ambito militare e diplomatico; era inoltre ben accetto dai ghibellini e dal popolo in generale, ed aveva sposato Anna, figlia del potente doge veneziano Pietro Gradenigo. Il discorso del 24 luglio 1318 con cui si rendeva nota la scelta alla cittadinanza fu affidato al celebre giurista Rolando da Piazzola, al termine del quale i padovani acclamarono Giacomo \"capitano di governo\". Al nuovo signore di Padova venivano affidati pieni poteri e venivano dichiarati suoi subalterni tutti i precedenti governanti, compreso il podest\u00e0, i capi delle forze armate e gli addetti all'amministrazione, lasciando alla sua discrezione la loro sostituzione.\nPadova fu l'ultima delle grandi citt\u00e0 del nord Italia a conservare le libert\u00e0 democratiche proprie dell'epoca comunale ma, a differenza di quanto accadde in molti altri comuni, non le perse per l'affermazione dispotica del nuovo sovrano ma per acclamazione popolare. In seguito, Giacomo I da Carrara sarebbe diventato vicario imperiale con la carica di signore della citt\u00e0.\nL'elezione di Giacomo non plac\u00f2 l'ambizione di Cangrande, che ben presto riprese i suoi attacchi coadiuvato dagli Estensi e dalle truppe imperiali guidate da Enrico II di Gorizia, che governava Treviso per conto del duca d'Austria e pretendente al trono imperiale Federico I d'Asburgo. Con la citt\u00e0 sull'orlo della capitolazione e privata del supporto degli alleati, Giacomo ne affid\u00f2 la difesa a Enrico II, facendo atto di sottomissione al duca d'Austria che per\u00f2 invi\u00f2 come vicario imperiale Ulderico di Valse. Questi giunse a Padova e costrinse Cangrande ad una tregua, ricevendo i poteri ed il confalone del popolo da Giacomo.\nIn questa fase diedero manforte ai veronesi i padovani esiliati e si crearono nuove lotte tra le maggiori famiglie padovane. Un nuovo assalto notturno fu sventato dal ghibellino Niccol\u00f2 da Carrara, che rese inoffensivi i veronesi infiltrati in citt\u00e0. Il successivo assedio fu nuovamente respinto dai padovani con l'aiuto dei tedeschi giunti con Enrico II e Ulderico. Cangrande fu ferito e costretto a riparare a Monselice. La vittoria diede respiro ai padovani, che si riorganizzarono sotto la guida di Ulderico. Nel 1321 Ulderico torn\u00f2 in Germania e Federico I lo sostitu\u00ec con Enrico di Carinzia e Tirolo, che ebbe grandi problemi a sottomettere i fuoriusciti padovani.\nAltri Carraresi Signori di Padova.\nNel 1324 mor\u00ec Giacomo da Carrara dopo aver eletto a proprio successore il nipote Marsilio. Quest'ultimo fu comunque subordinato inizialmente agli Asburgo, che continuarono ad esercitare il potere con Enrico di Carinzia e Tirolo fino al 1328.\nI da Carrara avrebbero conservato il controllo su Padova fino al 1405, con la parentesi Scaligera 1328-1338 e Viscontea 1388-1390. Tra i giuristi di cui si avvalsero nel governo cittadino vi fu il celebre Raniero Arsendi, noto come \"il monarca delle leggi\". Il signore di Padova Marsilietto Papafava da Carrara faceva parte del ramo della famiglia chiamato Papafava.\nDalla famiglia prese nome il \"Carrarese\", un pezzo d'argento da 4 soldi di lira padovana emesso da Francesco I (1355-1388). Intorno al 1390 i Carraresi sostennero delle lotte con il marchese Alberto V d'Este.\nFine della signoria Carrarese.\nNel 1405 Giacomo III, figlio dell'ultimo Signore di Padova Francesco Novello, cadde prigioniero dei veneziani. Secondo la storiografia ufficiale un'epidemia di peste a Padova lo costrinse alla resa; Francesco Novello e l'altro figlio Francesco III si consegnarono ai veneziani e successivamente i tre Carraresi vennero strangolati in carcere.\nNel 1435 Marsilio, il terzo e unico figlio di Francesco Novello rimasto in vita, tent\u00f2 di riprendere il controllo di Padova ma fu catturato e decapitato in Piazza San Marco.\nAncora oggi sopravvivono rami cadetti e collaterali.\nTestimonianze.\nNel loro borgo nat\u00eco, i Carraresi possedevano un castello di cui oggi non rimane traccia. Nel 1027 fondarono la splendida Abbazia di Santo Stefano a Carrara, di cui oggi rimane solo la chiesa. Arrivarono a conquistare diverse citt\u00e0 e borghi veneti alternando alleanze con altre potenze regionali, su tutte la Serenissima e gli Scaligeri di Verona. Molte fortificazioni devono ai Carraresi la propria esistenza, come il castello di Valbona a Lozzo Atestino (in provincia di Padova) mentre altre, come la torre civica di Camposampiero, le porte della cinta murata di Cittadella e altre ancora, conservano al loro esterno affreschi recanti lo stemma carrarese, un carro rosso su campo bianco. Si diffuse inoltre da parte della famiglia l'ornamento esterno dei propri manieri con tali colori.\nNella citt\u00e0 di Padova commissionarono la costruzione del proprio palazzo, la Reggia Carrarese, della quale rimangono la Loggia dei Carraresi (oggi sede dell'Accademia Galileiana di Scienze, Lettere ed Arti) e, nel piano superiore, la cappella privata la cui decorazione venne affidata a Guariento di Arpo. Della decorazione rimangono poche tracce dopo che, alla fine del Settecento, gli accademici demolirono una parete allo scopo di aumentare le dimensioni della sala delle adunanze.\nRestano alcune tavole con schiere angeliche che ornavano uno spazio tra le pareti e il soffitto e che oggi si trovano al Museo Civico Eremitani di Padova e alcuni lacerti di affreschi.\nIl Castello di Padova, di origine medievale e gi\u00e0 rafforzato dal tiranno Ezzelino III da Romano, conserva manufatti e affreschi dell'epoca carrarese: la famiglia lo utilizz\u00f2 durante il periodo della Signoria e fece costruire un traghetto sopraelevato che congiungeva la reggia alle mura e, attraverso queste, al castello vero e proprio.\nIl ramo cadetto Carrarese dei Papafava ottenne l'ascrizione al patriziato veneziano ed \u00e8 ancor oggi esistente."}
{"id": "295461", "revid": "1543377", "url": "https://it.wikipedia.org/wiki?curid=295461", "title": "Scrubs - Medici ai primi ferri", "text": "Scrubs - Medici ai primi ferri (\"Scrubs\") \u00e8 una serie televisiva statunitense, ideata da Bill Lawrence e prodotta dal 2001 al 2010.\nIl titolo della serie \u00e8 un gioco di parole: con i termini \"scrubs\" e \"to scrub\", infatti, si indica la divisa indossata da medici e infermieri, la pratica chirurgica di lavarsi accuratamente le mani prima di un intervento, ma anche una persona insignificante o di poco conto (in questo caso pu\u00f2 essere tradotto con \"principianti\", a indicare la poca esperienza dei protagonisti nella professione medica).\nNegli Stati Uniti \"Scrubs\" prodotta dalla Touchstone Pictures, poi diventata ABC Studios, and\u00f2 in onda in prima visione prima sulla NBC (le prime sette stagioni) e poi sulla ABC (le ultime due). In Italia tutte le nove stagioni della serie sono andate in onda in prima visione su MTV; la serie \u00e8 inoltre andata in onda anche sul canale satellitare FOX.\nTrama.\n\"Scrubs\".\nIl primo episodio introduce John Michael Dorian, soprannominato pi\u00f9 semplicemente J.D., e il suo miglior amico Christopher Turk nel loro primo giorno di tirocinio all'Ospedale Sacro Cuore. J.D. conosce in sequenza il dottor Perry Cox, suo riluttante mentore; Elliot Reid, una compagna d'internato un po' svitata di cui subito s'innamora; l'Inserviente senza nome, il cui unico scopo \u00e8 rendere impossibile l'esistenza di J.D. all'interno della struttura ospedaliera; il primario di medicina, il dottor Robert Kelso, che sembra essere pi\u00f9 preoccupato del budget che della salute e del destino dei suoi pazienti; e la capoinfermiera Carla Espinosa, abituata a prendere sotto la sua ala protettrice i nuovi arrivati, e che presto diventa la fidanzata di Turk.\nLe prime otto stagioni sono interamente narrate dal punto di vista di J.D., protagonista e narratore fuori campo di ogni episodio (a eccezione di alcuni in cui la narrazione si sposta appositamente verso gli altri personaggi).\n\"Scrubs: Med School\".\nLa nona stagione di \"Scrubs\" \u00e8 ambientata ancora al Sacro Cuore, ma l'ospedale risulta totalmente trasformato per il nuovo ruolo assunto di facolt\u00e0 di medicina. Alla cura dei pazienti si alternano infatti le lezioni universitarie per i giovani specializzandi.\nDei precedenti protagonisti rimangono solo Cox, Turk e Denise, affiancati adesso nel cast principale dai nuovi studenti di medicina: Lucy Bennett (nuova voce narrante, accanto a quella di J.D.), Drew Suffin e Cole Aaronson. Proprio per le differenze di questa stagione rispetto alle precedenti, ha come sottotitolo \"Med School\"; il creatore Bill Lawrence considera infatti terminato \"Scrubs\" con l'ultimo episodio dell'ottava stagione. Anche la sigla \u00e8 totalmente rinnovata.\nIn questa stagione sono assenti alcuni protagonisti come Carla e l'inserviente (che compare solo per un breve cameo iniziale), mentre altri hanno un ruolo di secondo piano (come ad esempio Elliot e Kelso), in quanto i nuovi studenti occupano pi\u00f9 spazio nelle vicende.\nPersonaggi e interpreti.\nCamei.\nVari membri della produzione di \"Scrubs\" sono apparsi in ruoli secondari all'interno della serie, come ad esempio il produttore Mike Schwartz nel ruolo di Lloyd il fattorino, e il produttore Randal Winston nel ruolo della guardia di sicurezza Leonard, l'afroamericano con l'uncino.\nNel 23\u00ba episodio della prima stagione, \"Il Mio eroe\", c'\u00e8 una scena in cui viene ripreso il tabellone delle prenotazioni per la sala operatoria, dove \u00e8 segnato che a operare c'\u00e8 Bill Lawrence. Lawrence appare nell'episodio \"La mia percezione errata\", sesto della quinta stagione, quando tutto il Sacro Cuore va a fare una foto davanti all'ospedale: in primissimo piano compare per l'appunto Lawrence sdraiato e vestito da medico. Compare ancora nel 17\u00ba episodio della sesta stagione, \"La loro storia\", nei panni di un visitatore che beve il caff\u00e8. Infine, in due episodi dell'ottava stagione: nel quindicesimo (\u00e8 il ministro che officia il matrimonio, ex collega di studi di Todd) e nell'ultimo, in cui interpreta l'inserviente che saluta J.D.\nAltri sceneggiatori della serie sono comparsi in piccoli camei durante la serie: John Inwood interpreta un medico nell'episodio \"La mia palla ballerina\", il quarto della quinta stagione, mentre Deb Fordham, anch'ella sceneggiatrice, compare nei panni di una dottoressa nell'ottava stagione. Nell'episodio \"Il bimbo della bimba del mio migliore amico e il bimbo della mia bimba\" compare, nel ruolo di un vagabondo, l'addetto alla sicurezza degli studios.\nTra i camei veri e propri, nel 19\u00ba episodio della prima stagione compare R. Lee Ermey nei panni del padre dell'Inserviente; nel 22\u00ba episodio della seconda stagione appare Ryan Reynolds nei panni di Spence; nel 9\u00ba episodio della seconda serie appare David Copperfield il quale stupisce J.D. con un gioco di magia; nel 12\u00ba e 13\u00ba episodio della terza stagione appare Michael J. Fox nei panni del dottor Kevin Casey; in nove episodi della quarta stagione appare Heather Graham nei panni della dottoressa Molly Clock; nell'11\u00ba episodio della quarta stagione appare Matthew Perry nei panni di Murray; nei primi tre episodi dell'ottava stagione Courteney Cox interpreta la primaria di medicina Taylor Maddox; nel 23\u00ba e 22\u00ba episodio della prima stagione, e nel 14\u00b0 della terza, Brendan Fraser interpreta Ben Sullivan, fratello di Jordan e migliore amico di Cox; nel 14\u00ba episodio della quarta stagione appare come guest star Colin Farrell, nei panni di un ragazzo irlandese che accompagna un suo amico in ospedale, dopo essere stati protagonisti di una rissa in un pub; in vari episodi, inoltre, Tara Reid interpreta Danni Sullivan, sorella di Jordan e Ben oltrech\u00e9 fiamma di J.D.; infine appare in pi\u00f9 occasioni Colin Hay, cantante dei Men at Work, il quale esegue dei propri pezzi accompagnato dalla sua chitarra.\nProduzione.\nLa prima pubblicit\u00e0 della serie presenta \"Scrubs\" come: \u00abPi\u00f9 clinico di \"ER\", pi\u00f9 cinico di \"Ally McBeal\", pi\u00f9 piccante di \"Sex and the City\", pi\u00f9 frizzante di \"Friends\"\u00bb.\nLa settima stagione, composta di 18 episodi, avrebbe dovuto essere l'ultima. Tuttavia, a causa dello sciopero degli sceneggiatori (durato da novembre 2007 a febbraio 2008), furono realizzati solo 11 episodi, lasciando la stagione incompiuta. ABC compr\u00f2 dunque i diritti della serie per produrre un'ottava stagione (andata in onda nel 2009), il cui ultimo episodio fu girato per essere un vero e proprio finale di serie. Nel maggio dello stesso anno, l'ABC rinnov\u00f2 invece la serie per una nona stagione (per la quale avviene per\u00f2 un cambiamento sostanziale nei personaggi e nell'ambientazione), andata in onda nel 2010.\nLawrence dichiar\u00f2 inizialmente che l'ottava stagione sarebbe stata quella conclusiva se Braff non avesse partecipato neanche a un episodio, e che se cos\u00ec fosse stato lui probabilmente si sarebbe dedicato a un altro programma.\nAlcuni mesi pi\u00f9 tardi, viene confermato che la nona stagione ha il 50% di possibilit\u00e0 di essere prodotta, che l'episodio \"My Finale\" non sar\u00e0 quello conclusivo e che ABC ha aperto i colloqui per rinnovare di un altro anno la serie. Lawrence ha dichiarato in un'intervista che \"lo \"Scrubs\" che conosciamo\" \u00e8 finito con l'ottava stagione, e che c'\u00e8 la possibilit\u00e0 di un recasting per una nuova sitcom, sullo stile di \"E.R. - Medici in prima linea\".\nIl 23 marzo 2010 Zach Braff annunci\u00f2 sulla sua pagina di Facebook che la serie non sarebbe tornata per una decima stagione e il 14 maggio 2010 ABC comunic\u00f2 la cancellazione della serie.\nLocation.\nLe prime otto stagioni di \"Scrubs\" sono state girate all'interno del \"North Hollywood Medical Center\", al 12629 Riverside Drive a North Hollywood, un ospedale di Los Angeles chiuso alcuni anni prima dell'inizio della serie. Negli extra dei DVD della prima stagione Sarah Chalke racconta di come, durante i primi giorni di riprese, molte persone si presentassero all'ingresso del set a chiedere assistenza medica, credendo si trattasse di un vero ospedale. All'interno dell'edificio sono state anche ricostruite tutte le diverse ambientazioni della serie, come le case di J.D. e Turk e del Dottor Cox, e il pub dove i protagonisti s'incontrano al di fuori dell'ospedale. Sempre all'interno dell'ospedale si trovano gli studi di post-produzione, le sale di doppiaggio e tutti i camerini degli attori.\nInvece dei pi\u00f9 tradizionali caravan in cui il cast pu\u00f2 ritirarsi durante le pause, a tutti sono state date vecchie stanze d'ospedale e una piccola indennit\u00e0 per decorarle. In alcuni casi, quando le riprese andavano avanti fino a tardi, o quando il cast e la troupe uscivano dopo il lavoro, alcuni, come John C. McGinley, andavano a dormire nel camerino dell'ospedale invece di tornare a casa.\nIl Sacred Heart Hospital (nell'edizione italiana tradotto in \"Ospedale del Sacro Cuore\" o \"il Sacro Cuore\"), spesso abbreviato con la sigla SHH, \u00e8 l'ospedale universitario in cui \u00e8 ambientata la serie. Nella finzione esso era situato a \"San DiFrangeles\", in California, prima di essere smantellato e demolito nella nona stagione della serie stessa (il bizzarro nome della citt\u00e0 costituisce probabilmente l'unione dei nomi delle metropoli californiane di San Francisco, San Diego e Los Angeles). Lo stemma dell'ospedale \u00e8 formato da un cuore che \u00e8 diviso da quattro frecce, ognuna che indica un diverso punto cardinale, e che \u00e8 legato da due rovi spinosi. Il dottor Robert Kelso \u00e8 capo dell'amministrazione fino agli ultimi episodi della settima stagione, in cui si dimette e il posto viene affidato al dottor Perry Cox. Carla Espinosa \u00e8 il capo delle infermiere dell'ospedale.\nIn seguito allo smantellamento dell'ospedale di Burbank, la produzione si \u00e8 spostata ai Culver Studios. L'edificio utilizzato per gli esterni del nuovo Sacred Heart Hospital si trova all'incrocio tra Ince Boulevard e Lindblade Street a Culver City, California (34.023988 \u00b0 N 118.391414 \u00b0 W).\nSigla.\nLa traccia audio della sigla \u00e8 \"Superman\" dei Lazlo Bane.\nIl video \u00e8 un montaggio incrociato di pi\u00f9 riprese dei protagonisti che si passano di mano in mano un radiogramma. La sequenza inizia con il personaggio di J.D. e prosegue in dissolvenza incrociata sugli altri: l'ultimo ad apparire \u00e8 nuovamente J.D., che riprende in mano la radiografia e la appoggia su un diafanoscopio. La lastra radiografica \u00e8 per\u00f2 appesa al contrario (l'ombra cardiaca \u00e8 a destra e non a sinistra): nell'episodio \"La mia urologa\" della quinta stagione, l'attrice Elizabeth Banks, nel ruolo di Kim Briggs, alla fine della sigla ruota la lastra confermando che era al contrario e che avrebbe sempre voluto farlo.\nAll'inizio della seconda stagione venne utilizzata una sigla pi\u00f9 lunga (con una versione allungata anche di \"Superman\") in cui compaiono tutti i personaggi di rilievo; la sigla includeva i nomi degli attori (compreso quello dell'inserviente). Si torn\u00f2 per\u00f2 alla versione originale, a causa delle lamentele dei fan.\nPer la nona stagione viene utilizzata una sigla totalmente rinnovata e una nuova versione di \"Superman\".\nStruttura.\nOgni episodio inizia con un prologo di J.D. in cui racconta la prima parte della sua riflessione su ci\u00f2 che accade nella vita, dopo di che inizia la sigla della serie. L'episodio termina allo stesso modo, con J.D. che conclude la sua riflessione e che in qualche modo lega tutte le storie principali e secondarie raccontate.\nLa struttura interna degli episodi \u00e8 altrettanto particolare: soprattutto nelle prime due stagioni, la storia principale vede J.D. e gli altri specializzandi che cercano di curare un determinato paziente e parallelamente ci vengono raccontate vicende della vita quotidiana di Elliot, J.D., Turk e Carla. Pi\u00f9 avanti (soprattutto dalla quinta stagione) i pazienti saranno solo una parte secondaria della trama, e rare volte diventeranno cos\u00ec importanti da rendere le loro vicende la storia principale (come ad esempio il soldato Dancer nella sesta stagione).\nRealt\u00e0 e fantasia si alternano in ogni episodio: la fantasia \u00e8 quella di J.D., il protagonista, che d\u00e0 vita a situazioni surreali e grottesche ricollegate alla realt\u00e0 ospedaliera. Questa tecnica di racconto viene utilizzata in tutti gli episodi delle prime otto stagioni, specialmente nella prima (5-6 fantasie per episodio). Nelle stagioni successive si ridurranno a una per episodio (fino a scomparire in vari episodi della nona stagione); alternata con uno o pi\u00f9 \"flashback\" attraverso i quali si ha modo di scoprire cosa sia successo nelle vite dei personaggi.\nDurante tutto l'episodio inoltre si sentono i pensieri di J.D. su ci\u00f2 che gli sta accadendo. Nell'episodio \"Il mio finale\", inoltre, viene fatto uso di un \"flashforward\" che ci presenta la vita dei personaggi nel loro futuro. Un'altra eccezione \u00e8 stata fatta nell'episodio \"I miei camici\" della sesta stagione, in cui \u00e8 presente una \"fantasia nella fantasia\". L'episodio in cui sono presenti pi\u00f9 fantasie \u00e8 \"Il mio Ges\u00f9 personale\", della prima stagione, in cui ne sono presenti 8.\nLa quasi totalit\u00e0 dei titoli degli episodi delle prime otto stagioni, narrate da J.D., iniziano con \u00ab\"My...\"\u00bb (\u00abIl mio...\u00bb, \u00abLa mia...\u00bb, \u00abI miei...\u00bb, \u00abLe mie...\u00bb). A partire dalla seconda stagione si sono avute parziali eccezioni a questo schema narrativo in quanto sono stati inseriti sporadici episodi narrati da altri personaggi: \u00ab\"His Story\"\u00bb (narrato dal Dottor Cox), \u00ab\"His Story II\"\u00bb (Turk), \u00ab\"Her Story\"\u00bb (Elliot), \u00ab\"Her Story II\"\u00bb (Carla), \u00ab\"His Story III\"\u00bb (Inserviente), \u00ab\"His Story IV\"\u00bb (Kelso), \u00ab\"Their Story\"\u00bb (Jordan, Ted e Todd) e \u00ab\"Their Story II\"\u00bb (specializzandi). I titoli degli episodi della nona stagione, invece, iniziano con \u00ab\"Our...\"\u00bb (\u00abIl nostro...\u00bb, \u00abLa nostra...\u00bb) e sono raccontati da Lucy.\nNelle serie vengono fatte numerose citazione ad altre opere televisive, cinematografiche e letterarie.\nColonna sonora.\nNella serie \u00e8 presente un motivo musicale usato nelle scene tristi. Nella quarta stagione era diventato cos\u00ec famoso che, secondo i produttori, si era trasformato in un clich\u00e9. Infatti nell'episodio \"La nuova amica della mia vecchia amica\", J.D. chiede aiuto al Dottor Cox dicendogli: \"Viene a vedere il mio paziente, mi insegna la lezione e poi parte la musica. Gi\u00e0 la sento...\" e imita il motivetto.\nAlcune canzoni presenti nella versione originale della serie,soprattutto nella seconda e nella terza stagione, sono state sostituite nelle versioni caricate dai portali streaming a causa della mancata copertura delle licenze.\nAccoglienza.\nNelle prime tre stagioni, \"Scrubs\" ha ricevuto le nomination all'Emmy per il Casting, il Montaggio e la Sceneggiatura per una sitcom. Nella quarta stagione il programma ha ricevuto altre nomination come Miglior sitcom, Miglior attore protagonista di una sitcom (Zach Braff), Miglior montaggio per una serie ripresa in Multi-Camera (riferito praticamente solo al 17\u00ba episodio della quarta stagione, \"La mia vita come una sitcom\", visto che la tecnica di ripresa dell'episodio \u00e8 principalmente quella a camera singola), e casting.\nAltri premi vinti dallo show sono l'Humanitas Prize vinto 3 volte su 7 nomination totali, nel 2002, 2008 e 2009 per la categoria 30 minuti (per gli episodi \"La mia vecchia signora\", \"Il mio lungo addio\" e \"Le mie ultime parole\"), e il premio Sean Murtha.\nZach Braff \u00e8 stato nominato quattro volte per il Teen Choice Award (senza per\u00f2 mai vincere), all'Emmy Award e al Satellite Award nel 2005, e tre volte per il Golden Globe come miglior attore in una serie commedia o musicale, nel 2005, 2006 e 2007; questi ultimi sono per\u00f2 stati vinti rispettivamente da Jason Bateman per \"Arrested Development - Ti presento i miei\", Steve Carell per \"The Office\" e Alec Baldwin per \"30 Rock\".\nNel 2006 l'episodio \"Il mio fegato a pezzetti\" della quinta stagione \u00e8 stato nominato al \"The Sentinel for Health Awards\". Sempre nello stesso anno l'episodio \"La mia strada verso casa\" ha vinto il Peabody Award come migliore episodio.\n\"Il mio disastro\" e \"Il mio pranzo\" sono gli episodi di una serie televisiva con il voto pi\u00f9 alto mai registrato su TV.com, con una media di 9.8 su un massimo di 10 entrambi, seguiti dall'episodio \"Il mio finale\" che si classifica come terzo episodio con il voto pi\u00f9 alto assoluto con un voto di 9.7 su un massimo di 10. Quest'ultimo episodio diventa cos\u00ec anche il finale di serie con il pi\u00f9 alto voto mai registrato sul sito.\nSempre sullo stesso sito \"Scrubs - Medici ai primi ferri\" si \u00e8 classificata al 5\u00ba posto nella lista dei 30 show con il voto pi\u00f9 alto registrato sul sito, diventando cos\u00ec il dramedy (ovvero una serie televisiva che mischia il genere comico a quello drammatico) e la serie televisiva di genere medico ospedaliero meglio votata all'interno del sito.\nNel 2011 la rivista \"Empire\" ha inoltre classificato \"Scrubs - Medici ai primi ferri\" al 19\u00ba posto tra le 50 migliori serie televisive di tutti i tempi.\nEdizioni home video.\nLista delle uscite in DVD di \"Scrubs\":\nWebserie.\nDurante l'ottava stagione \u00e8 stata realizzata la webserie \"\", resa disponibile sul sito web della ABC. Ogni webisodio racconta le vicende dei nuovi specializzandi viste attraverso un video-diario tenuto da Sunny (Sonal Shah). In alcuni punti il video-diario fa riferimento a scene e situazioni viste negli episodi di \"Scrubs\". La webserie \u00e8 composta da 12 webisodi, dei quali 10 pubblicati settimanalmente da gennaio ad aprile 2009, e gli ultimi 2 introdotti nell'edizione DVD dell'ottava stagione.\nVideogioco.\nSulla serie \u00e8 stato creato un videogioco chiamato \"\", uscito nei mesi estivi del 2011 per smartphone, e disponibile per iPhone (sull'App Store) e cellulari che supportano Android (su Google Play)."}
{"id": "295464", "revid": "226458", "url": "https://it.wikipedia.org/wiki?curid=295464", "title": "Neminem laedit qui suo iure utitur", "text": "La formula Neminem laedit qui suo iure utitur o anche nella forma qui iure suo utitur neminem laedit \u00e8 un brocardo del diritto romano che tradotto letteralmente significa: \"chi esercita un proprio diritto non fa male a nessuno\" e sta ad indicare una causa di giustificazione. \nCi\u00f2 implica che non \u00e8 riconosciuta responsabilit\u00e0 civile o responsabilit\u00e0 penale al soggetto (persona fisica o giuridica) che cagioni un danno qualora questo sia arrecato nell'esercizio di un diritto (\"ius\") riconosciuto alla persona (o all'ente pubblico) cui \u00e8 imputata la colpa del danno cagionato (\"qui suo iure utitur\"). In questa accezione \u00e8 citato anche nel Codice Penale all'art. 51.\nLa regola generale comporta quindi che l'esercizio di un diritto \u00e8 sempre legittimo e non pu\u00f2 essere fonte di responsabilit\u00e0.\nIl principio del \"neminem laedere\".\nPrendendo le mosse dalla propriet\u00e0, che sostanzialmente consiste nello \"ius utendi\" e non \"ius abutendi\", si potrebbe dire al contrario \"qui iure suo abutitur alterum laedit\".\nIl predetto principio \u00e8 peraltro correlato all'istituto della responsabilit\u00e0 civile, secondo il quale chi procura un danno lo deve risarcire (ai sensi dell'art. 2043 cod. civ.).\nSecondo la dottrina civilistica, la responsabilit\u00e0 civile \u00e8 ispirata all'esigenza di certezza del diritto; per la dottrina costituzionalista, vi \u00e8 l'esigenza di correlare e adeguare il significato del brocardo \"neminem laedit qui iure suo utitur\" ai nuovi valori emergenti nella coscienza collettiva e, tra questi, al principio di solidariet\u00e0 sociale (di cui all'art. 2 Cost.) e alla funzione sociale della propriet\u00e0 (di cui all'art 41 Cost.). \nTale principio risponde ad una esigenza logica di evitare contraddizioni all'interno di uno stesso ordinamento giuridico, tale per cui mentre una norma facoltizzi un determinato comportamento, un'altra lo vieti. Va sottolineato che la norma che prevede il diritto pu\u00f2 provenire non solo dal diritto penale ma anche dagli altri rami dell'ordinamento, e pu\u00f2 discendere finanche dalla consuetudine. \nL'abuso del diritto.\nIl danno deve di conseguenza essere risarcito per legge se e solo se viene riconosciuta la responsabilit\u00e0 del soggetto, la qual cosa non avviene quando il danno \u00e8 effetto dell'esercizio di un diritto di cui si gode, esercitato nei limiti (individuati dalla giurisprudenza) degli artt. 1175 e 1375 del codice.\nSono pertanto sanzionati come \"abusivi\" tutti quei comportamenti contrastanti con le regole della correttezza e buona fede nei rapporti obbligatori e contrattuali.&lt;br&gt;Allineandosi alla giurisprudenza francese del secolo scorso, l'art. 833 del codice \u00e8 stato talora ritenuto dalla giurisprudenza italiana espressione di un principio pi\u00f9 generale di divieto di esercizio abusivo del diritto.\nPer il diritto romano, l\u2019\"exceptio doli\" era rimedio generale, in grado di sventare ogni forma di abuso del diritto."}
{"id": "295469", "revid": "30610", "url": "https://it.wikipedia.org/wiki?curid=295469", "title": "Batcaverna", "text": "La Batcaverna (\"Batcave\") \u00e8 una ambientazione immaginaria dell'universo DC. Si tratta di una caverna sottostante villa Wayne che funge da quartier generale di Batman, alter ego di Bruce Wayne all'interno delle storie a fumetti della DC Comics.\nGenesi dell'idea.\nLa Batcaverna venne ideata successivamente al personaggio di Batman, nel 1943. Inizialmente disponeva solo di un generico e non meglio specificato \"tunnel sotterraneo\": la Batmobile e il Batplano erano custoditi in un vecchio fienile. Solo nel 1942, l'autore Bill Finger fece riferimento a un \"hangar sotterraneo\" a forma di caverna. Successivamente, in occasione della prima serie cinematografica di Batman, gli autori dotarono Villa Wayne di un laboratorio sotterraneo. Introdotta nel secondo episodio della serie, dal titolo \"The Bat's Cave\", questa prima Batcaverna era costituita solo da una scrivania e un piccolo archivio, non aveva energia elettrica ed era illuminata da una candela e aveva sulla parete dietro la scrivania il simbolo di Batman inciso nella roccia. L'accesso da Villa Wayne avveniva tramite un ascensore nascosto dietro una pendola.\nBob Kane, creatore di Batman, era presente sul set del film e trov\u00f2 buona l'idea del laboratorio sotterraneo. Ne parl\u00f2 con Bill Finger, che sarebbe stato l'autore delle strisce di Batman anche per il 1943, e insieme crearono una nuova e pi\u00f9 grande Batcaverna sopra la quale sorgeva un castello: questa comprendeva, oltre allo studio, un laboratorio di chimica, un garage per la Batmobile, un hangar e un piano di lavoro con molti attrezzi. I due autori decisero di mantenere l'idea dell'accesso segreto tramite la stanza dell'orologio a pendolo ideato per il film. La Batcaverna esord\u00ec quindi nei fumetti il 29 ottobre del 1943, in una stringa intitolata \"The Bat Cave!\" e poi, nel 1944, nel n. 83 della testata \"Detective Comics\".\nStoria.\nLa scoperta della grotta e la creazione della Batcaverna.\nLa Batcaverna \u00e8 stata scoperta e utilizzata dalla famiglia Wayne nel XIX secolo come rifugio per gli schiavi in fuga dal Sud durante la Guerra Civile Americana. La grotta venne poi riscoperta da un giovane Bruce Wayne per caso quando, esplorando la tenuta, cadde dentro un pozzo e si ritrov\u00f2 nella caverna, abitata da una folta colonia di pipistrelli. Inizialmente la utilizz\u00f2 come luogo di meditazione e magazzino per i suoi strumenti da vigilante. Nel corso del tempo vi stabil\u00ec un quartier generale inaccessibile e l'ha ampliata e modificata, aggiungendo di volta in volta nuovo equipaggiamento, nuove stanze e nuove apparecchiature.\nL'accesso alla Batcaverna avviene normalmente tramite un passaggio segreto collocato all'interno di Villa Wayne. Secondo il canone fumettistico di Batman, questo passaggio si trova dietro un orologio a pendolo comprato dal padre di Bruce, Thomas Wayne. Spostando le lancette sulle 10:47, ora della morte di Thomas e Martha Wayne, l'orologio rivela un ascensore che porta alla grotta. Un secondo accesso si trova distante dalla villa, camuffato come una parete rocciosa - a seconda delle versioni si tratta di una grande parete scorrevole o di un ologramma. Questa grande apertura d\u00e0 su una strada sotterranea ed \u00e8 utilizzata con la Batmobile. Il terzo e ultimo accesso \u00e8 proprio il pozzo abbandonato che Bruce scopr\u00ec da bambino, nascosto da una botola. In alcune versioni viene descritto un quarto accesso tramite un fiume sotterraneo, che servirebbe per entrare e uscire con il Batscafo; questo passaggio compare nei fumetti solo raramente.\nBatman non \u00e8 l'unico personaggio ad avere accesso alla Batcaverna. Oltre, ovviamente, al maggiordomo Alfred Pennyworth e a tutti i Robin che si sono succeduti nel tempo, tutti i personaggi che sanno dell'identit\u00e0 segreta di Bruce Wayne - la cosiddetta \"Batman Family -\" conoscono anche la sua locazione e vi sono stati almeno una volta. Sfortunatamente, questo comprende anche gli avversari del supereroe che ne hanno carpito il segreto, come ad esempio Ra's al Ghul. Infine, tutti i membri della JLA ne conoscono l'ubicazione e, normalmente, vi hanno libero accesso. Tuttavia, in diverse occasioni, \u00e8 stato specificato come Batman abbia preso precauzioni per difendersi proprio dai suoi alleati e tutti gli accessi alla grotta possiedono l'impronta del DNA dei membri della Justice League e possono essere programmati a bloccarli - o addirittura a ucciderli - nel caso qualcuno di loro diventasse un avversario. Inoltre, in diverse aree della caverna \u00e8 conservata della kryptonite, nella eventualit\u00e0 di uno scontro con Superman.\nLa moderna Batcaverna.\nCol tempo ha cambiato pi\u00f9 volte aspetto e caratteristiche, adattandosi a tecnologie pi\u00f9 moderne, come computer e telecamere di videosorveglianza. In alcune versioni, fanno la loro apparizione anche una vasta stanza di trofei, un laboratorio forense e persino un fiume sotterraneo per consentire l'accesso via scafo. Non ha una planimetria definita e di norma il suo aspetto e la sua composizione sono lasciati alla libera interpretazione degli autori e dei disegnatori. Il cuore della Batcaverna \u00e8 comunque sempre costituito da un \"supercomputer\", le cui funzioni principali sono un vastissimo database di informazioni su nemici e alleati di Batman, un collegamento satellitare che ne consente l'uso in remoto e un potente sistema di sorveglianza che invia immagini dalle zone critiche di Gotham City e del mondo. L'unico computer che lo supera in prestazioni \u00e8 quello della Justice League of America, che integra tecnologia kryptoniana e marziana. Per quanto riguarda la fonte energetica che alimenta i macchinari della Batcaverna, in alcune versioni c'\u00e8 un piccolo reattore nucleare, mentre in altre viene un sistema idroelettrico che sfrutta il fiume sotterraneo vicino alla grotta.\nBunker nella Fondazione Wayne.\nIn seguito alla partenza di Dick Grayson - il primo Robin - per il college, Batman abbandon\u00f2 la sua residenza di Villa Wayne per stabilirsi in un attico alla sommit\u00e0 della Fondazione Wayne. Durante questo periodo, conosciuto come \"The Penthouse Era\" e durato in termini editoriali per pi\u00f9 di dieci anni - dalla fine degli anni sessanta ai primi anni ottanta - Wayne utilizz\u00f2 un bunker nascosto in un livello sotterraneo del grattacielo.\nConseguenze di \"Batman: Cataclisma\".\nDurante il ciclo di storie \"\", Gotham City viene colpita da un violento terremoto molto vicino a villa Wayne. Il sisma rade al suolo la residenza di Bruce Wayne e provoca gravi danni strutturali alla Batcaverna - una parte viene addirittura portata in superficie - costringendo il supereroe a ricostruirle entrambe senza lasciarsi sfuggire l'occasione di rinnovare e potenziare il suo quartier generale che diviene un complesso sistema sotterraneo di otto piani diversi, che comprende nuove strutture tra le quali una palestra, una libreria, un hangar, un parcheggio per numerose vetture e un sistema di teletrasporto per la Torre di Guardia della Justice League of America. Il computer centrale viene spostato nell'isola al centro della grotta, luogo in cui prima si trovava il sistema idraulico che faceva apparire e scomparire la Batmobile, e viene potenziato con sette mainframe diversi collegati tra loro; i numerosi monitor vengono sostituiti da un proiettore olografico.\nLa stanza dei trofei.\nNella Batcaverna compare una stanza colma di trofei oppure una serie di oggetti memorabilia sparsi per la grotta. Fra gli oggetti ricorrenti vi sono: un Tyrannosaurus Rex meccanico e a grandezza naturale completamente funzionante, un penny statunitense gigante, una carta da gioco (ovviamente un joker), una teca con il costume da Robin del defunto Jason Todd (sulla teca \u00e8 possibile leggere l'epitaffio \"A Good Soldier\") e una teca con il costume da Batgirl di Barbara Gordon. Il dinosauro meccanico \u00e8 entrato in possesso di Batman nel n. 36 della serie omonima (\"Dinosaur Island\", 1946), mentre la moneta gigante viene da uno scontro del supereroe con Penny Plunderer, un villain ossessionato dalle monete (\"World's Finest Comics #30\", 1947). La provenienza di tutti gli altri trofei viene spiegata nel n. 256 della testata \"Batman\", intitolata \"Ever wonder where Batman got those wonderful trophies for the Bat-Cave from?\" (\"Vi siete mai chiesti dove Batman abbia preso tutti quei meravigliosi trofei per la Batcaverna?\").\nAltre caverne.\nIn seguito agli eventi di \"Batman: Cataclisma\" e ', Bruce Wayne decide di costruire altre cinque Batcaverne satelliti, in modo da non trovarsi pi\u00f9 impreparato in caso la Batcaverna centrale risulti inaccessibile. Le nuove Batcaverne, introdotte nell'arco narrativo ', sono:\nAltre Batcaverne sono state costruite per gli alleati di Batman:\nAltri media.\nCinema.\nAppare nei seguenti lungometraggi:\nTelevisione.\nSerie televisive:\nVideogiochi.\nAppare nei seguenti videogiochi:"}
{"id": "295471", "revid": "2184720", "url": "https://it.wikipedia.org/wiki?curid=295471", "title": "Neri Marcor\u00e8", "text": "Biografia.\nNeri Marcor\u00e8 si \u00e8 fatto conoscere dal pubblico fin da giovanissimo, a 12 anni, partecipando a spettacoli itineranti e televisivi condotti e organizzati dal conduttore radiofonico e showman Giancarlo Guardabassi, tuttora proprietario della radio privata \"Radio Aut Marche\", dove Marcor\u00e8 \u00e8 stato spesso ospite. Nel 1988 concorre a una puntata de \"La corrida\", di Corrado, vincendola. Nell'estate del 1990, un mese dopo aver conseguito il diploma di interprete parlamentare in inglese e tedesco presso la Scuola superiore di lingue moderne per interpreti e traduttori \"Carlo Bo\" di Bologna, ha partecipato come concorrente al programma televisivo \"Stasera mi butto, \"superando due puntate a eliminazione e arrivando in finale, unico dilettante insieme a otto professionisti.\nI 9 finalisti vengono scritturati per il programma \"Ricomincio da due\", condotto da Raffaella Carr\u00e0 ogni domenica in diretta su Rai 2, dando vita alla striscia satirica TG X, sotto la guida autorale di Michele Mirabella. A maggio del 1991, TG X diventa una striscia quotidiana in onda alle 18, per 40 puntate in diretta. Anche l'anno successivo viene confermata la sua partecipazione alle 24 puntate domenicali su Rai 2, stavolta per\u00f2 la conduzione passa a Giancarlo Magalli ed Heather Parisi. Il programma si chiama \"Ciao weekend\".\nIn quegli anni comincia a frequentare le sale di doppiaggio come uditore, per imparare il mestiere, grazie alla disponibilit\u00e0 di Michele Gammino che gli consente di assistere ai turni di lavorazione. Nel 1993 inizia a lavorare come doppiatore e debutta per la prima volta in teatro, nel ruolo di Pantalone, con \"La finta ammalata in musica\" di Carlo Goldoni, cui seguiranno nelle stagioni successive \"Casablanca\" (nel ruolo di Victor Laszlo), \"Snoopy, il musical\" (nel ruolo di Snoopy) e \"Belushi\" (nel ruolo di Dan Aykroid). Nel 1994 debutta al cinema nel film \"Ladri di cinema\" di Piero Natoli e nel 1995 torna in televisione, seppur come voce fuori campo del \"Genio del quiz\" in \"Producer - Il grande gioco del cinema\" condotto da Serena Dandini e Claudio Masenza, su Rai 3.\nNel 1997, sempre a fianco della Dandini, con Corrado Guzzanti e Sabina Guzzanti partecipa al \"Pippo Chennedy Show\", seguito, nel 2001, da \"L'ottavo nano\". Ha recitato anche nei film \"Cosa c'entra con l'amore\" (1997), \"Viol@\" (1998), \"Due volte nella vita\" (1998), \"Ravanello pallido\" (2001) e nelle serie TV \"Cronaca nera\" (1998) e \"La sfida\" (2001). Nel 1999 \u00e8 a \"Ciro\" (Italia 1). Collabora anche con la Gialappa's Band in \"Mai dire Domenica\" tra il 2002 e il 2004. \u00c8 nuovamente sul grande schermo in \"Bimba - \u00c8 clonata una stella\" (2001), \"Quasi quasi\" e \"Un Aldo qualunque\" (2002). Ha condotto dal 2001 al 2011, su Rai 3, in collaborazione con Piero Dorfles, \"Per un pugno di libri\", telequiz per studenti basato sui libri e relativi autori. Ha lavorato anche per il teatro, tra cui nel 2003 in \"California Suite\" di Neil Simon, per la regia di Nora Venturini e in coppia con Lunetta Savino, e nel 2004 in \"L'apparenza inganna\", sempre con la regia di Nora Venturini.\nNel 2003, per la sua interpretazione nel film di Pupi Avati \"Il cuore altrove\", in cui recita al fianco di Vanessa Incontrada, ottiene come migliore attore protagonista una nomination\u00a0ai\u00a0David di Donatello e vince il Nastro d'argento. In seguito \u00e8 protagonista di \"Se devo essere sincera\" (2004) insieme con Luciana Littizzetto e Dino Abbrescia; nel 2006 viene diretto nuovamente da Pupi Avati e ottiene una seconda nomination ai David di Donatello, questa volta come migliore attore non protagonista, per \"La seconda notte di nozze\". Seguiranno \"L'estate del mio primo bacio\", \"Baciami piccina\" (2006) e le serie TV \"E poi c'\u00e8 Filippo\" e \"Papa Luciani - Il sorriso di Dio\" (2006). Nella stagione 2006-2007, conduce insieme a Riccardo Pandolfi il programma satirico \"Siamo se stessi\", in onda su Radio 2 Rai.\nNel 2007 recita con Violante Placido nel film \"Lezioni di cioccolato\". Nello stesso anno accetta la proposta di Walter Veltroni di sostenere pubblicamente il Partito Democratico attraverso le primarie per la nascente Assemblea Costituente, senza che questo implichi per\u00f2 impegni diversi o coinvolgimenti in ruoli istituzionali. Con la Dandini torna a lavorare nel programma \"Parla con me\" (Rai 3), dove negli anni imita tra gli altri Luciano Ligabue, Antonio Di Pietro, Zapatero, Jovanotti, Piero Fassino, Maurizio Gasparri, Alberto Angela, Daniele Capezzone e Niccol\u00f2 Ghedini. L'amministrazione comunale del suo paese di nascita, Porto Sant'Elpidio, lo invita a dirigere artisticamente il Teatro delle Api, appena costruito.\nPer quanto riguarda i lavori a teatro, il 22 gennaio 2008 debutta all'Ambra Jovinelli di Roma con il suo nuovo spettacolo, \"Un certo signor G.\", omaggio a Giorgio Gaber di cui interpreta le canzoni e i monologhi. Il 16 aprile 2009 presenta nella Sala della lupa a Montecitorio il documentario \"La rinascita del parlamento. Dalla Liberazione alla Costituzione\", prodotto dalla Fondazione della Camera dei deputati, in cui racconta la nascita della Costituzione italiana con la regia di Antonio Farisi e la sceneggiatura di Alessandro Rossi. La proiezione \u00e8 stata introdotta dal Presidente della Camera dei deputati Gianfranco Fini e dal Presidente della Fondazione Fausto Bertinotti. Il DVD del documentario, con allegata copia della Costituzione, viene distribuito gratuitamente nelle scuole.\nNelle stagioni 2008-2009 e 2009-2010 \u00e8 protagonista di uno spettacolo di teatro canzone di grande successo, intitolato \"Attenti a quei due\" (il titolo \u00e8 ispirato a quello dell'omonima serie televisiva), con il cantautore Luca Barbarossa. Nel 2008 (e poi nel 2010) \u00e8 nel cast di \"Tutti pazzi per amore\", con Carlotta Natoli ed Emilio Solfrizzi. Nel 2009 recita in \"L'amore \u00e8 un giogo\", cortometraggio di Andrea Rovetta, e ne \"Gli amici del bar Margherita\" di Pupi Avati. Presta la sua voce a \"Dug\" nel film d'animazione \"Up\". Nello stesso anno canta nell'album di Bungaro \"Arte\", nella canzone \"Piacere di vederti\" (di cui \u00e8 anche autore), e nell'album di Claudio Baglioni \"Q.P.G.A.\", nella canzone \"Al mercato\".\nNel 2010 recita nel film \"La scomparsa di Pat\u00f2\", tratto dall'omonimo romanzo di Andrea Camilleri. Interpreta il protagonista Antonio Pat\u00f2, integerrimo ragioniere della banca di Vig\u00e0ta che scompare misteriosamente durante le celebrazioni del Venerd\u00ec Santo. Le riprese si svolgono nella provincia di Agrigento tra Canicatt\u00ec, Naro, Agrigento, la Valle dei Templi e la Scala dei Turchi di Realmonte. La regia del film \u00e8 di Rocco Mortelliti con la collaborazione di Maurizio Nichetti. Nello stesso anno interpreta un ruolo minore nel blockbuster hollywoodiano \"The Tourist\", il \"concierge\" Alessio.\nNel 2011 esce in Francia il film ambientato a Strasburgo \"Tous les soleils\", di Philippe Claudel, del quale \u00e8 protagonista insieme a Stefano Accorsi. Interpreta il ruolo di Luigi, un personaggio bizzarro fuggito oltralpe nel 1994 per via dell'ascesa al potere di Berlusconi. Da allora chiede di essere riconosciuto rifugiato politico, si rifiuta di parlare italiano e di uscire di casa, per protesta ideologica. In Italia il film esce un anno dopo, ma solo in DVD. Sempre nel 2011 recita nella serie di Rai 1 \"Fuoriclasse\", al fianco di Luciana Littizzetto e viene scelto, insieme a Bianca Balti, come testimonial della nuova campagna TIM, durante la quale vestir\u00e0 i panni di Leonardo da Vinci, Cristoforo Colombo, Giulio Cesare, Giuseppe Garibaldi, Marco Polo, Dante Alighieri e Giacomo Casanova. Partecipa all'album \"Sale di Sicilia\" di Edoardo De Angelis, duettando con il cantautore nella canzone \"Abele\" (nella parte di Caino) e conduce il Concerto del Primo Maggio organizzato dai sindacati CGIL, CISL e UIL.\nNel 2012 interpreta \"Italo Calvino\" nel lungometraggio \"Calvino cosmorama\", diretto da \"Damian Pettigrew.\" \u00c8 nuovamente al cinema nel film francese diretto da Laurent Tirard \"Asterix &amp; Obelix al servizio di Sua Maest\u00e0\", mentre l'8 ottobre dello stesso anno entra a far parte del cast di \"Che tempo che fa del Luned\u00ec\", nuovo appuntamento della trasmissione \"Che tempo che fa\" della stagione 2012-2013, proponendo alcuni dei personaggi della sua irriverente galleria. In questa stagione va in onda anche la prima serie della fiction \"Questo nostro amore\", 6 puntate per Rai 1 ambientate nell'anno 1967 nelle quali interpreta il personaggio di Vittorio, al fianco di Anna Valle. Il 10 febbraio 2013 viene invitato da Giovanni Floris per aprire la puntata settimanale di \"Ballar\u00f2\" al posto di Maurizio Crozza. Il 13 febbraio partecipa come ospite alla seconda serata del Festival di Sanremo, condotto da Fabio Fazio e Luciana Littizzetto. Due giorni dopo sostituisce il malato Carlo Verdone come membro della \"Giuria di qualit\u00e0\". Dal 18 marzo 2013 conduce \"NeriPoppins\" su Rai 3, trasmissione di cui cura anche il soggetto e che consiste nella proposizione di cortometraggi e sketch surreali. Al cinema recita in \"Mi rifaccio vivo\" di Sergio Rubini.\nNel febbraio 2014 inizia la prima tourn\u00e9e dello spettacolo \"Beatles Submarine\", insieme alla Banda Osiris, con la regia di Giorgio Gallione, cui segue una seconda tourn\u00e9e nell'autunno dello stesso anno. Sempre nel 2014, su Rai 1, vanno in onda i film \"Una Ferrari per due\" e \"Una villa per due\", entrambi con la regia di Fabrizio Costa, e la seconda serie di \"Questo nostro amore\", stavolta ambientata nell'anno 1970 (QNA 70). I primi mesi del 2015 corrispondono all'uscita di tre film nelle sale cinematografiche: \"Sei mai stata sulla Luna?\" di Paolo Genovese, nel quale interpreta Pino, un soggetto affetto da sindrome autistica; \"Leoni\" di Pietro Parolin, con Piera Degli Esposti; \"Latin lover\" di Cristina Comencini, con Virna Lisi, Marisa Paredes e Angela Finocchiaro. Nel 2016 \u00e8 stato presentatore della seconda edizione di TEDx Vicenza.\nNel 2017 \u00e8 ideatore e testimonial di \"RisorgiMarche\", festival con tredici concerti svolti tra il 25 giugno e il 3 agosto 2017 sulle montagne e colline delle provincie di Fermo, Ascoli Piceno e Macerata per promuovere la rinascita delle comunit\u00e0 e del turismo nelle terre colpite dal sisma del 2016/2017. Al festival si sono esibiti i seguenti artisti: Niccol\u00f2 Fabi, Gnu Quartet, Malika Ayane, Ron, Daiana Lou, Enrico Ruggeri, Paola Turci, Bungaro, Samuele Bersani, Daniele Silvestri, Fiorella Mannoia, Luca Barbarossa, Brunori Sas, Max Gazz\u00e8 e Francesco De Gregori. L'iniziativa viene replicata nelle estati successive con altri numerosi artisti. Il 21 gennaio del 2017 \u00e8 ospite di Gigi Proietti a \"Cavalli di battaglia\" su Rai 1. Sempre su Rai 1 conduce insieme a Serena Rossi il programma televisivo nonch\u00e9 spettacolo musicale direttamente dall'Auditorium RAI del Foro Italico di Roma \"Celebration\".\n\u00c8 spesso ospite del programma radiofonico \"Radio 2 Social Club\" dell'amico Luca Barbarossa e, dal 10 marzo 2020 fino al termine dell'edizione 2019-2020, per sopperire all'assenza di ospiti in studio a causa delle misure restrittive anti-Covid-19, ne diventa co-conduttore.\nNel 2022 \u00e8 protagonista della serie di RaiPlay \"Il Santone - #lepi\u00f9bellefrasidiOscio\", ispirata al fortunato spazio satirico de \"Il Tempo.\"\nSi \u00e8 sposato nel 1995 e ha avuto tre figli, nel 1999 e nel 2002. \u00c8 tifoso dell'Ascoli Calcio e della Juventus.\nImitazioni.\nMarcor\u00e8 ha iniziato a rappresentare Gasparri alla trasmissione \"L'ottavo nano\", in cui cercava spazio per la sua campagna elettorale, partecipando a trasmissioni di ogni genere. Successivamente lo ha imitato nelle vesti di Ministro delle comunicazioni: uomo dal forte accento romanesco e completamente imbecille che non sa neppure che cosa sia scritto sulla Legge Gasparri perch\u00e9 non l'ha scritta lui, anzi non l'ha neanche letta (frase che riprende una dichiarazione di Francesco Storace). L'imitazione \u00e8 stata ripresa con grande successo a \"Parla con me\" in cui Gasparri, diventato capogruppo al Senato per il PDL, rilascia dichiarazioni improbabili e per difendere ad ogni costo le vari leggi del governo Berlusconi, ma quasi sempre finisce per incartarsi su qualche parola o va in contraddizione con se stesso. Con la caduta del governo e la progressiva scomparsa di Gasparri dalle trasmissioni tv, il personaggio diventa malinconico, costretto a stare chiuso in casa a guardare vecchie trasmissioni di \"Porta a Porta\" e a rimpiangere un glorioso passato.\nIn questa celebre imitazione, nata a \"L'ottavo nano\" e ripresa a \"Parla con me\", Angela viene raffigurato come un divulgatore dilettante convinto di essere in posti impervi (come il deserto del Sahara o il Polo Nord) quando in realt\u00e0 si trova in tutt'altri luoghi (come un luna park, un supermercato, gli studi televisivi della RAI). Viene fortemente accentuata la caratteristica di Angela a gesticolare, anche in maniera estrema. Viene inoltre raffigurato come un personaggio violento, in chiave comica opposta alla pacatezza dell'originale, se qualcuno ostacola o mette in difficolt\u00e0 la realizzazione dei documentari che sta filmando.\nViene interpretato in varie occasioni, per la prima volta a \"Pippo Chennedy\", ma soprattutto a \"L'ottavo nano\", dov'\u00e8 rappresentato come un politico che cerca di creare spot elettorali, capace anche di parlare per ore del nulla ma viene sempre interrotto da Berlusconi (al quale fa da autista) per un motivo o per un altro (come cambiare una ruota alla macchina), dove \u00e8 spesso alle prese con un Umberto Bossi imitato da Corrado Guzzanti. Nelle interpretazioni a \"Parla con me\" e \"The Show Must Go Off\" Casini diventa invece un politico scaltro, un seduttore sciupafemmine che tenta in tutti i modi di corteggiare Serena Dandini, convincendola che lui \u00e8 il pi\u00f9 forte dei politici, l'unico che non affonda mai in quanto capace come democristiano di risorgere continuamente.\nInterpretato a \"Parla con me\", viene raffigurato come un politico che non sa bene quello che fa e che quando deve rispondere usa sempre una serie di proverbi, spesso con accento molisano.\nNell\"Ottavo nano\" Marcor\u00e8 \u00e8 protagonista di una pregevole imitazione degli sceneggiati RAI in bianco e nero degli anni sessanta/settanta, nella quale interpreta appunto il Conte russo Swaronsky, uscito per errore dalla pellicola e quindi capace di ripetere solo le battute della scena interrotta, nella quale tenta di ritornare per terminare il film.\nIl cantante viene spesso imitato e le sue canzoni modificate per divenire canzoni satiriche sull'attualit\u00e0 (la pi\u00f9 celebre \"Una vita da prodiano\"). Viene dipinto come un amante dei panini \"pesanti\" che si mangiano negli autogrill sull'autostrada e che presentano tutta una serie di nomi esilaranti come il \"Don Strutto\" il \"Mastrolardo\" e il \"Big Bang Besciamella\". Nel corso della collaborazione con la Gialappa's Band ha imitato molti altri cantautori, talvolta raffigurandoli per contrasto (come con un Franco Battiato tutt'altro che ascetico) o esasperandone i loro tratti in chiave grottesca (come per Max Gazz\u00e8 verboso fino alla noia, o per Amedeo Minghi fortemente scontroso e egocentrico).\nPizzul viene rappresentato da Marcor\u00e8 come Hannibal Lecter in camicia di forza e il suo piatto preferito \u00e8: i calciatori.\nNella trasmissione \"Parla con me\" di Serena Dandini, \u00e8 raffigurato come sosia di Mister Bean.\nViene raffigurato come un giornalista lento e noioso, che parla per ore senza dire niente di significativo, che fa continui richiami agli Stati Uniti e usa spesso l'inglese anche in maniera impropria (ad esempio chiama il Tg1 \"Tg One\").\nFassino viene raffigurato come un magrissimo politico, che indossa vestiti di una taglia pi\u00f9 grande, pieno di tic nervosi, che utilizza come intercalare \"Santa polenta\".\nLerner viene raffigurato come un uomo snob, egocentrico, capriccioso e dal marcato rotacismo. Negli anni in cui conduceva \"Otto e mezzo\" con Giuliano Ferrara viveva nel taschino di quest'ultimo del quale tentava di evitare l'ira, evitando parole a lui fastidiose (ad esempio Roberto Benigni) con improbabili giochi di parole. Successivamente viene raffigurato a LA7, geloso degli altri conduttori che man mano si trasferiscono dalla RAI. \u00c8 pieno di tic nervosi e smorfie inquietanti che lo rendono simile ad un topo (caratteristica accentuata dal fatto che mangia spesso semi di girasole). Interrompe spesso l'ospite che intervista per parlare di s\u00e9, oppure lo insulta.\nRaffigurata come una puritana, che tende a confessare i membri del PD, per poi assolverli con punizioni corporali, posseduta da tutte le anime della sinistra, con una tendenza alla raucedine.\nRappresentato quando era ancora portavoce di Forza Italia, parla con un'aria da maestrino saccente che vuole impartire lezioni di politica a favore di Berlusconi e contro la Sinistra, esaltando lo status di forza di maggioranza del suo partito.\nImitato con il suo specimen del braccio alzato all'altezza del mento, \u00e8 riproposto nel ripetere di continuo i nomi dei suoi colleghi che realizzano i servizi presentati con eccessiva ridondanza; inoltre si muove come un impettito anchorman che allunga in modo sconsiderato il proprio spazio, rimarcando anche alcune sue frasi consuete delle sue telecronache sportive.\nIn antitesi con i consigli che il dottore dispensa nelle sue apparizioni televisive, riconduce tutte le sue riflessioni alle pratiche sessuali, arrivando sempre a fornire la stessa soluzione a tutti i problemi, cio\u00e8 \"una bella strappona\".\nAltri personaggi da lui interpretati o imitati sono: Luca Barbarossa, Franco Battiato, Edoardo Bennato, Luciano Moggi, Gianluca Vialli, Daniele Capezzone, Ivano Fossati, Flavio Insinna, Jovanotti, Alessandro Del Piero, Gianluigi Buffon, Niccol\u00f2 Ghedini, Mario Monti, Amedeo Minghi, Papa Giovanni Paolo I (solo nella fiction Papa Luciani - Il sorriso di Dio), Giuseppe Conte, Giulio Andreotti, Massimo Cacciari, Boris Johnson, Mario Draghi."}
{"id": "295474", "revid": "77346359", "url": "https://it.wikipedia.org/wiki?curid=295474", "title": "A communi observantia non est recedendum", "text": "A communi observantia non est recedendum \u00e8 una locuzione latina che significa \"Non ci si deve allontanare dall'opinione comune\". \nDefinizione.\n\u00c8 una norma di comportamento fondata sul principio che, in caso di dubbio, ci si deve attenere nei giudizi e nelle azioni ai pareri e agli usi condivisi dal \"sensus communis\" (senso comune), senza discostarsene troppo (\"non est recedendum\", non bisogna allontanarsi)."}
{"id": "295475", "revid": "519091", "url": "https://it.wikipedia.org/wiki?curid=295475", "title": "Antonio Cabrini", "text": "Ritenuto uno dei primi terzini moderni, nonch\u00e9 uno dei maggiori interpreti del ruolo a livello mondiale, leg\u00f2 il proprio nome principalmente alla , squadra nella quale milit\u00f2 per tredici stagioni a cavallo degli anni 1970 e 1980, e di cui fu capitano dal 1988 al 1989. Insieme al portiere Dino Zoff, al libero Gaetano Scirea e all'altro terzino Claudio Gentile, compagni di squadra e di nazionale, Cabrini form\u00f2 una delle migliori linee difensive della storia del calcio.\nCoi bianconeri ha totalizzato 440 partite e 52 reti, vincendo sei scudetti, due Coppe Italia e tutte le maggiori competizioni UEFA per club: primo giocatore (assieme al gi\u00e0 citato Scirea) a raggiungere tale traguardo. In nazionale ha disputato 73 gare realizzando 9 gol, che lo rendono il difensore pi\u00f9 prolifico nella storia degli \"Azzurri\".\nPi\u00f9 volte candidato al Pallone d'oro, si classific\u00f2 13\u00ba nel 1978.\nNel 2022 \u00e8 stato introdotto nella Hall of Fame del calcio italiano.\nBiografia.\nFu soprannominato \"Bell'Antonio\" e \"Fidanzato d'Italia\" in virt\u00f9 della grande popolarit\u00e0 di cui godeva presso il pubblico femminile.\nIl 15 settembre 2008 partecip\u00f2 come concorrente alla sesta edizione del programma televisivo \"L'isola dei famosi\", ritirandosi tuttavia dopo tre settimane a causa di un'ernia. Nello stesso anno si \u00e8 cimentato come scrittore pubblicando il romanzo \"Ricatto perfetto\". Sempre in televisione, nel 2010 \u00e8 stato telecronista per Dahlia TV.\nNell'estate 2009 entr\u00f2 a far parte dell'Italia dei Valori, divenendo responsabile dello sport per il Lazio del movimento politico guidato da Antonio Di Pietro.\n\u00c8 stato \"ambassador\" per Expo Milano 2015.\nCaratteristiche tecniche.\nGiocatore.\nNato come ala sinistra, durante la militanza nelle giovanili della Cremonese il tecnico Nolli \u2014 \u00ab\u00c8 stato il mio vero scopritore, lui mi ha creato come giocatore\u00bb \u2014 lo arretr\u00f2 con successo in difesa: \u00abquel giorno fu chiaro che il calcio cremonese aveva perso una discreta ala e guadagnato un promettente terzino sinistro\u00bb, ricorder\u00e0 Carlo Felice Chiesa.\nDai suoi precedenti trascorsi sulla fascia eredit\u00f2 caratteristiche come \u00abpotenza e velocit\u00e0\u00bb attraverso le quali reinvent\u00f2 il ruolo, emergendo come un \u00abterzino-attaccante\u00bb dal rendimento costante e molto prolifico sottorete grazie a frequenti sganciamenti in avanti, dove mise a frutto la sua notevole elevazione e il suo tiro da lontano, nonch\u00e9 a una buona tecnica che lo rese un valido esecutore di punizioni e rigori. Abile anche in fase difensiva, \u00e8 riconosciuto tra i migliori terzini al mondo della sua generazione.\nCarriera.\nGiocatore.\nClub.\nGli inizi a Cremona e Bergamo.\nDopo i primi calci nel San Giorgio, squadra di Casalbuttano, entr\u00f2 e crebbe nel settore giovanile della . Esord\u00ec sedicenne nella prima squadra grigiorossa, agli ordini di Battista Rota, collezionando 3 presenze nel campionato di Serie C 1973-1974 (debuttando sul campo dell') e diventando titolare la stagione seguente.\nNel 1975 pass\u00f2 all', club che lo aveva nel frattempo acquistato in compartecipazione con la . Nell'unica annata trascorsa a Bergamo disput\u00f2 un positivo campionato di Serie B, con 35 presenze e un gol, al termine del quale venne riscattato dal club torinese.\nI successi alla Juventus.\nArriv\u00f2 alla Juventus, allenata da Giovanni Trapattoni, nella stagione 1976-1977. Con la maglia bianconera debutt\u00f2 il 13 febbraio 1977, all'et\u00e0 di diciannove anni, nella gara casalinga contro la terminata con la vittoria dei piemontesi per 2-0. Nella sua prima stagione a Torino collezion\u00f2 7 presenze e una rete in Serie A, vincendo da comprimario il suo primo scudetto, e due presenze in Coppa UEFA, che gli valsero anche il suo primo successo internazionale nonch\u00e9 il primo alloro confederale nella storia del club.\nBiss\u00f2 il successo tricolore nell'annata seguente: partito da rincalzo, sul finire del campionato venne promosso titolare dall'allenatore Giovanni Trapattoni, affermandosi come \u00abrivelazione\u00bb del torneo e divenendo in breve tra gli inamovibili della squadra juventina per il decennio a venire \u2014 con una sola flessione all'inizio del campionato 1978-1979 quando all'indomani del \"mundial\" argentino, quasi stordito dall'improvvisa fama, prestazioni sottotono fecero s\u00ec che sia Trapattoni in bianconero, sia Enzo Bearzot in azzurro, lo rispedissero temporaneamente in panchina.\nPresto ritrovata la titolarit\u00e0, dopo la Coppa Italia vinta nel 1979 arrivarono per Cabrini altri due scudetti con la \"Vecchia Signora\", nei campionati 1980-1981 e 1981-1982. In questi due campionati il terzino mostr\u00f2 sempre maggior confidenza con la rete, realizzando 12 gol complessivi.\nNegli anni seguenti conquist\u00f2 con la maglia della Juventus, oltre ad altri due scudetti che portarono a sei il suo bottino personale, la seconda Coppa Italia nel 1983, la Coppa delle Coppe nel 1984 e, l'anno successivo, Supercoppa UEFA e Coppa dei Campioni,divenendo cos\u00ec, con alcuni compagni di squadra, uno dei primi giocatori a vincere le tre maggiori coppe europee (gi\u00e0 nella 1977 aveva sollevato la Coppa UEFA); nello stesso anno arriv\u00f2 inoltre a conquistare tutte le competizioni internazionali per club grazie al trionfo nella Coppa Intercontinentale, divenendo il primo, assieme al compagno di squadra Gaetano Scirea, a raggiungere tale traguardo sportivo.\nGli ultimi anni a Torino, l'epilogo a Bologna.\nCabrini continu\u00f2 a giocare nella Juventus fino alla stagione 1988-1989, diventando in quest'ultima anche capitano dopo il ritiro di Scirea.\nL'avanzare dell'et\u00e0, i primi problemi fisici, nonch\u00e9 divergenze tattiche con Dino Zoff circa un suo possibile impiego da mediano, ruolo ambito da Cabrini ma in cui l'ex compagno di squadra, nel frattempo divenuto allenatore bianconero, gli prefer\u00ec il giovane Marocchi, lo indussero nell'estate seguente a lasciare Torino dopo tredici anni, 297 partite in Serie A e 33 reti, per accasarsi al .\nIn Emilia disput\u00f2 altre due stagioni in massima serie, raggiungendo inoltre nel 1991 i quarti di finale della Coppa UEFA, prima di chiudere la carriera agonistica nello stesso anno.\nNazionale.\nNazionali giovanili.\nIn ambito giovanile, nella seconda met\u00e0 degli anni 1970 ha fatto parte delle nazionali Under-18 e Under-21 italiane, oltrech\u00e9 della nazionale militare e di quella cadetta.\nNazionale maggiore.\n1978-1982.\nSenza aver ancora esordito in nazionale A, e addirittura senza vantare un posto di rilievo nella sua squadra di club, sul promettente Cabrini scommise il commissario tecnico degli \"Azzurri\", Enzo Bearzot, il quale lo convoc\u00f2 per il in Argentina, preferendolo al fin l\u00ec titolare Aldo Maldera. Fece il suo esordio il 2 giugno 1978, a vent'anni, nella partita Italia- (2-1) disputata a Mar del Plata; conquistato il posto di titolare, gioc\u00f2 tutte le partite della rassegna iridata, chiusa dagli \"Azzurri\" al quarto posto, venendo inoltre premiato dalla FIFA come miglior giovane dell'edizione.\nIl 20 settembre di quello stesso anno realizz\u00f2 anche il suo primo gol in maglia azzurra, nella partita amichevole contro la (1-0) disputata a Torino. Dopo aver superato nel biennio 1978-1979 un breve periodo di appannamento all'indomani del \"mundial\" sudamericano, in cui rischi\u00f2 di perdere il posto in azzurro \u2014 patendo la concorrenza del succitato Maldera, di Giuseppe Baresi oltrech\u00e9 di un Oriali non ancora dirottato a centrocampo \u2014, torn\u00f2 ben presto titolare inamovibile, partecipando al dove l'Italia, padrona di casa, si classific\u00f2 ancora quarta.\nVinta la concorrenza di nuovi rivali nel frattempo emersi nella Serie A del tempo \u2014 Luciano Marangon ma soprattutto Nela \u2014 fu poi tra i protagonisti, giocando tutte le partite da titolare, del in Spagna dove gli \"Azzurri\" conquistarono il loro terzo titolo mondiale. Nel secondo turno realizz\u00f2 un gol nella partita vinta contro i campioni in carica dell' (2-1), mentre sbagli\u00f2 un calcio di rigore nella finale di Madrid contro la (3-1), quando il punteggio era ancora a reti bianche; rimane l'unico giocatore ad aver fallito un \"penalty\" in una finale di Coppa del mondo nei tempi regolamentari.\n1983-1987.\nNella prima met\u00e0 degli anni 1980 continu\u00f2 a far parte del \"gruppo storico\" della nazionale, senza tuttavia pi\u00f9 raggiungere risultati di rilievo.\nLa fallita qualificazione al fu un primo campanello d'allarme circa il declino della \"generazione mundial\", poi esploso al in Messico, torneo al quale Cabrini prese parte con altri nove compagni gi\u00e0 campioni del mondo. L'Italia fu eliminata negli ottavi di finale dalla Francia, e lo stesso Cabrini fu suo malgrado tra i meno brillanti della spedizione italiana.\nCi\u00f2 nonostante, all'indomani della rassegna iridata nordamericana eredit\u00f2 da Scirea la fascia di capitano della nazionale, e con l'avvio del nuovo ciclo di Azeglio Vicini fu inizialmente \u00abtra i pochi vecchi a rimanere\u00bb nel \"giro azzurro\"; tuttavia di l\u00ec a breve, sia per sempre pi\u00f9 frequenti problemi fisici, sia per una sopravvenuta concorrenza nel ruolo \u2014 nell'immediato con il pi\u00f9 giovane De Agostini, ma soprattutto con l\"astro nascente\" Paolo Maldini a cui lascer\u00e0 di fatto il testimone \u2014 decise di svestire la maglia azzurra non accettando pi\u00f9 convocazioni: \u00abuna scelta che fece scalpore, perch\u00e9 non erano ancora i tempi in cui ci si poteva chiamare fuori dalla causa azzurra: magari si faceva in modo di non farsi convocare [...], ma di certo nessuno aveva prima di lui mai annunciato l'addio all'Italia con un comunicato all'ANSA\u00bb.\nDisput\u00f2 la sua ultima partita in nazionale il 17 ottobre 1987 a Berna, all'et\u00e0 di trent'anni, in una sfida contro la valida per le qualificazioni al . Con l'Italia totalizz\u00f2 73 presenze (10 delle quali da capitano) e 9 reti, record di marcature tra i difensori azzurri.\nAllenatore.\nIl 10 giugno 2000 ha iniziato a lavorare come allenatore, debuttando alla guida dell', in Serie C1. Il 20 giugno 2001 ha assunto la guida tecnica del , in Serie B, venendo esonerato il successivo 18 ottobre per via degli scarsi risultati. In seguito, dal febbraio al novembre del 2004 ha allenato il , mentre nella stagione 2005-2006 si \u00e8 seduto sulla panchina del , in entrambi i casi ancora in C1. Tra il 2007 e il 2008 \u00e8 stato commissario tecnico della , lasciando l'incarico dopo sei mesi a causa della scarsa programmazione della nazionale asiatica.\nIl 14 maggio 2012 viene scelto come il CT della nazionale italiana femminile. Con le \"Azzurre\" inizia con l'Europeo 2013: l'Italia passa il primo turno assieme a e , ma l'avventura termina ai quarti di finale contro la . Alle qualificazioni al Mondiale 2015 termina il girone al secondo posto, alle spalle della , risultando poi tra le migliori seconde qualificate; alla semifinale play-off le italiane superano l', tuttavia nella finale che metteva in palio l'ultimo \"pass\" mondiale, escono sconfitte contro i .\nSotto la guida di Cabrini, le \"Azzurre\" si qualificano quindi per l'Europeo 2017, chiudendo alle spalle della il proprio gruppo qualificatorio. Nella fase finale, inserita in un \"girone di ferro\" con Germania, Svezia e , le sconfitte contro russe e tedesche precludono ulteriori ambizioni alle italiane, che solo nell'ultima e ininfluente giornata ottengono la loro unica vittoria nella competizione, superando le scandinave. Al termine di tale \"match\", Cabrini lascia la panchina dell'Italia femminile dopo cinque anni.\nStatistiche.\nStatistiche da allenatore.\nNazionale nel dettaglio (femminile).\n\"Statistiche aggiornate al 29 giugno 2019.\""}
{"id": "295478", "revid": "767487", "url": "https://it.wikipedia.org/wiki?curid=295478", "title": "Rhabdodontidae", "text": "I rabdodontidi (\"Rhabdodontidae\") sono una famiglia di dinosauri erbivori caratteristica del Cretacico superiore europeo.\nIguanodonti primitivi.\nI rabdodontidi sono dinosauri ornitopodi strettamente imparentati agli iguanodontidi ma, nonostante apparvero solo alla fine dell'era dei dinosauri, essi sono pi\u00f9 primitivi rispetto a \"Iguanodon\" e simili. Il cranio di questi dinosauri era profondo e le mascelle, viste dall'alto, avevano un curioso aspetto triangolare.\nForme insulari.\nInizialmente i rabdodontidi erano ritenuti essere uno strano gruppo di grossi ipsilofodontidi dalle forme insolitamente pesanti. La corporatura di questi animali, in effetti, era inadatta alla corsa e probabilmente i rabdodontidi si spostavano in branchi per le foreste d'Europa. I rabdodontidi, in sostanza, sembrerebbero essere stati delle forme relitte di ornitopodi primitivi: all'epoca, l'Europa era formata da una serie di piccole isole con fauna endemica, e forse alcuni ornitopodi non particolarmente evoluti poterono prosperare fino alla fine del Cretaceo.\nGeneri e specie.\nFino a pochi anni fa si pensava che l'unico dinosauro appartenente alla famiglia fosse \"Rhabdodon\", della Francia e della Spagna. Nel 1993 vennero descritti i resti, largamente incompleti, di un animale denominato poi \"Pararhabdodon isonense\", che venne considerato il pi\u00f9 vicino parente di \"Rhabdodon\". In seguito, per\u00f2, questo dinosauro venne riconosciuto come un piccolo e primitivo rappresentante europeo degli adrosauridi lambeosaurini. Nel 2003, invece, venne descritto \"Zalmoxes\", basato sui resti fossili di una specie della Romania (\"Z.robustus\") precedentemente assegnata al genere \"Rhabdodon\"; al nuovo genere venne anche attribuita un'altra specie (\"Z.shqiperorum\"). Infine, un riesame dei resti di \"Rhabdodon\" risalenti al Campaniano dell'Austria permisero di re-istituire un genere (\"Mochlodon\") descritto da Harry Govier Seeley nel 1881 per accogliere resti frammentari. Attualmente \"Mochlodon\" \u00e8 considerato il pi\u00f9 antico e primitivo tra i rabdodontidi.\nUna \"linea fantasma\".\nLe recenti analisi filogenetiche dimostrano che i rabdodontidi costituiscono un gruppo molto primitivo di iguanodonti, e le implicazioni evoluzionistiche di queste analisi portano a riconoscere un ghost lineage, che va dagli antenati comuni dei restanti iguandonti e i rabdodontidi, fino alla comparsa di questi ultimi, un arco di tempo che dura ben 73 milioni di anni. Questa durata eccezionalmente lunga pu\u00f2 riflettere considerevoli spazi nella documentazione paleontologica del gruppo, oppure l'isolamento geografico dei rabdodontidi in Europa durante gran parte del periodo Cretaceo. L'area di origine degli iguanodonti potrebbe essere stata il Nordamerica, mentre l'antenato comune a tutti i rabdodontidi potrebbe essersi originato gi\u00e0 in Europa, a quell'epoca una regione dominata dai mari, con habitat terrestri costituiti da isole, molto attivi per quanto riguarda il movimento tettonico."}
{"id": "295516", "revid": "73074157", "url": "https://it.wikipedia.org/wiki?curid=295516", "title": "Capacitanza (fisiologia)", "text": "In fisiologia la compliance o capacitanza (formula_1), \u00e8 la grandezza che esprime la capacit\u00e0 che hanno i vasi sanguigni di dilatarsi elasticamente sotto l'effetto di una pressione sanguigna crescente, per poi restringersi restituendo il volume di sangue accumulato sotto l'effetto di una pressione sanguigna decrescente.\nLa capacitanza \u00e8 l'equivalente fluidodinamico della capacit\u00e0 elettrica.\nDefinizione e calcolo.\nLa capacitanza formula_1 di un vaso sanguigno \u00e8 direttamente proporzionale all'elasticit\u00e0 delle sue pareti e costituisce una misura dei rapporti tra le variazioni di pressione e le variazioni di volume. Viene definita come segue:\nDove:\nLa capacitanza pu\u00f2 anche essere definita come il prodotto della distensibilit\u00e0 di un vaso per il volume.\nFisiologia.\nIl fenomeno della complianza \u00e8 presente e verificabile per tutti i tubi idraulici in gomma o comunque di materiale elastico: \u00e8 infatti di esperienza comune il fenomeno per il quale tappando con un dito per qualche istante il tubo per innaffiare mentre il rubinetto \u00e8 aperto, questo si gonfier\u00e0 di acqua, che poi rilascer\u00e0, spesso violentemente, non appena sar\u00e0 stappato. L'abilit\u00e0 di una parete del vaso sanguigno di espandersi e contrarsi passivamente in funzione dei cambi di pressione, cio\u00e8 la complianza, \u00e8 una caratteristica fisiologica fondamentale delle grandi vene e arterie. \nPer basse pressioni la compliance di una vena \u00e8 24 volte maggiore di quella di una arteria equivalente in termini di diametro e portata essendo la distensibilit\u00e0 8 volte maggiore. In virt\u00f9 di ci\u00f2 le vene possono sostenere pi\u00f9 ampie variazioni del volume ematico con piccole variazioni di pressione. Tuttavia, a pressioni e volumi molto maggiori, la compliance venosa diventa confrontabile alla compliance arteriosa. Per esempio il sistema arterioso si riempie con un volume di sangue di 500 mL, la pressione cresce a 10 mmHg ma se viene riempito con 700 mL, la pressione sale sino a 100 mmHg, un valore dieci volte superiore. Se invece il sistema venoso si riempie con meno di 2.000 mL di sangue la pressione rimane a 0 mmHg, se si riempie di 3.000 mL la pressione non supera comunque i 20 mmHg. L'alta capacitanza delle vene permette di comprendere il motivo per cui le trasfusioni vengano effettuate in questo tipo di vasi e non nelle arterie. Le arterie polmonari hanno una capacitanza 6 volte maggiore rispetto a quella di arterie sistemiche di calibro confrontabile e sono sottoposte a pressioni 6 volte inferiori, mentre le vene polmonari in questo sono simili alle vene sistemiche. La capacitanza dell'aorta le permette di funzionare come un \"secondo cuore\" sfruttando la sua elasticit\u00e0 per gonfiarsi durante la sistole cardiaca e sgonfiarsi rilasciando gradualmente il sangue accumulato durante la diastole.\nInoltre, esiste un fenomeno detto capacitanza ritardata per cui, quando si verifica un aumento del volume di sangue in un vaso, questo dapprima risponde con un sostenuto aumento di pressione a causa della distensione delle pareti che per\u00f2 con il tempo (nell'ordine di decine di minuti) tende a diminuire fino a tornare a valori normali, a causa dell'adattamento per stiramento delle tonache muscolari del vaso; tale fenomeno viene chiamato \"stress-relaxation\" o rilasciamento da tensione. Il fenomeno vale anche al contrario, cio\u00e8 se il volume di sangue diminuisce si assiste dapprima ad una diminuzione sostenuta della pressione sanguigna ma successivamente il vaso si adatta contraendosi e mantenendo un certo tono muscolare. \nRegolazione.\nLa capacitanza dei vasi varia in funzione alla stimolazione o all'inibizione dell'ortosimpatico. Quando l'ortosimpatico \u00e8 particolarmente attivo in un certo distretto sanguigno i vasi vanno incontro a vasocostrizione (a causa della contrazione delle loro tonache muscolari lisce), con conseguente aumento di pressione e diminuzione del flusso, dunque la capacitanza si abbassa, quando \u00e8 inibito gli effetti sono opposti. La vasocostrizione, specie se sistemica, determina un aumento del ritorno venoso e quindi della gittata cardiaca. \nSignificato clinico.\nLa capacitanza permette anche di attenuare le pulsazioni della pressione sanguigna cos\u00ec da mantenere un flusso continuo (e non solo limitato alla sistole) in tutto il sistema circolatorio poich\u00e9 la pressione differenziale, cio\u00e8 la differenza tra la pressione sistolica e diastolica in un certo vaso sanguigno, \u00e8 determinata con buona approssimazione dal rapporto tra la gittata sistolica e la capacitanza del vaso. Non \u00e8 quindi sorprendente che i vasi delle persone anziane, meno distensibili, presentino una pressione differenziale pi\u00f9 elevata e quindi una circolazione sanguigna pi\u00f9 discontinua."}
{"id": "295519", "revid": "92723", "url": "https://it.wikipedia.org/wiki?curid=295519", "title": "Arkham Asylum", "text": "L'Elizabeth Arkham Asylum for the Criminally Insane, noto semplicemente come Arkham Asylum, \u00e8 un luogo immaginario presentato nei fumetti di Batman, pubblicati dalla DC Comics.\n\u00c8 il manicomio criminale di Gotham City, in cui sono detenuti i criminali pi\u00f9 folli e pericolosi contro i quali Batman si \u00e8 scontrato, come Joker, l'Enigmista, il Cappellaio Matto, Mr. Freeze, lo Spaventapasseri, Ra's al Ghul e Due Facce. Il nome del manicomio \u00e8 stato tratto dai racconti di Howard Phillips Lovecraft, che cre\u00f2 la piccola cittadina di Arkham per servirsene come ambientazione narrativa.\nDescrizione.\nL'Arkham Asylum si trova alla periferia di Gotham City, \u00e8 una tetra costruzione in stile neogotico ed \u00e8 il luogo dove vengono rinchiusi i criminali ritenuti insani di mente (i criminali comuni vengono invece incarcerati nel penitenziario di Blackgate). L'ospedale psichiatrico \u00e8 stato fondato da Amadeus Arkham che lo dedic\u00f2 alla defunta madre Elizabeth. Ha avuto diversi direttori.\nIspirato alle opere di H. P. Lovecraft, il manicomio criminale venne creato dall'autore di fumetti Dennis O'Neil e apparve per la prima volta nel numero 258 di \"Batman\" (ottobre 1974); molte storie ambientate nella struttura furono scritte da Len Wein durante gli anni Ottanta. Nella prefazione del libro \"The Dark Ages: Grim, Great, and Gimmicky Post-Modern Comics\", Jack C. Harris afferma che fu proprio Wein a creare la particolare atmosfera tetra dell'ospedale e che concettualizz\u00f2 l'idea stessa dell'Arkham Asylum, quindi ne \u00e8 lui il creatore vero e proprio.\nL'Arkham Asylum non ha una grande reputazione, nonostante la pericolosit\u00e0 dei detenuti in esso rinchiusi (esempio lampante il Joker che riesce spesso a scappare); le evasioni sono frequenti e molto spesso i pazienti \"curati\" e scarcerati tornano presto a delinquere. Inoltre, \u00e8 successo pi\u00f9 di una volta che diversi membri dello staff, compreso il suo stesso fondatore, siano finiti con l'esservi rinchiusi. Qualche esempio: la Dott.ssa Harleen Quinzel (aka: Harley Quinn), psicologa del Joker, che sedotta e circuita dal supercriminale, se ne innamor\u00f2 diventando una pazza assassina, Hugo Strange, Lyle Bolton e il dott. Jonathan Crane.\nIn aggiunta, prigionieri con condizioni mediche atipiche che non permettano la loro incarcerazione in una prigione normale, vengono alloggiati qui. Per esempio Mr. Freeze, che pur non essendo propriamente pazzo, necessita di una cella fortemente refrigerata per essere mantenuto in vita. L'Arkham, ospitando frequentemente pazienti in condizioni \"particolari\", \u00e8 potenzialmente visto dalle autorit\u00e0 come il luogo adatto per questi condannati.\nOrigini.\nLa celebre graphic novel \"\" ha stabilito che l'ospedale psichiatrico venne fondato dal Dott. Amadeus Arkham in memoria della madre scomparsa, Elizabeth Arkham. Il nome originale della struttura \u00e8 \"Ospedale Arkham\". La sua macabra storia inizia nei primi anni del Novecento, quando la madre di Arkham, avendo sofferto per gran parte della sua vita di problemi mentali, si suicida (pi\u00f9 avanti verr\u00e0 rivelato che fu il figlio ad ucciderla per porre fine alle sue sofferenze, rimuovendo poi il fatto dalla propria memoria). Amadeus Arkham decise, come unico erede dei beni degli Arkham, di trasformare la residenza di famiglia (la \"Mercey Mansion\") in un ospedale psichiatrico per il trattamento delle malattie mentali, in modo che nessun altro dovesse patire ci\u00f2 che aveva passato sua madre. Durante il periodo della ristrutturazione, Arkham si occupava dei suoi pazienti allo \"State Psychiatric Hospital\" di Metropolis, dove lui e la moglie Constance, e la figlioletta Harriet, avevano vissuto fino ad allora.\nSuccessivamente tutta la famiglia si trasfer\u00ec all'Arkham per seguire i lavori. Mentre erano l\u00ec, il Dott. Arkham ricevette una chiamata dalla polizia che gli comunicava l'evasione di un suo paziente, Martin \"Cane Pazzo\" Hawkins, un serial killer da poco trasferito dalla prigione di Metropolis allo State Psychiatric Hospital, chiedendogli inoltre un suo parere medico circa la pericolosit\u00e0 del soggetto.\nPoco tempo dopo, Arkham, rincasando, trov\u00f2 la porta di casa spalancata. Dentro, scopr\u00ec i corpi mutilati e stuprati della moglie e della figlia al piano superiore; Hawkins aveva inciso il suo soprannome sul corpo di Harriet.\nNonostante la tragedia familiare, l\"'Elizabeth Arkham Asylum\" apr\u00ec ufficialmente i battenti il novembre successivo. Uno dei suoi primi ricoverati fu proprio Martin Hawkins, del quale Arkham insistette di volersi occupare personalmente. Dopo aver curato Hawkins per sei mesi, Arkham, durante una seduta di elettroshock, lo uccise friggendogli il cervello. La morte fu dichiarata un incidente ma contribu\u00ec alla graduale discesa di Arkham nella follia, che lo port\u00f2 in seguito a essere internato lui stesso nel proprio manicomio, dove mor\u00ec."}
{"id": "295521", "revid": "599013", "url": "https://it.wikipedia.org/wiki?curid=295521", "title": "Notazione di Lagrange", "text": "La notazione di Lagrange per la derivata totale di una funzione di pi\u00f9 variabili formula_1 rispetto a una sua variabile formula_2 \u00e8:\nIn alternativa si pu\u00f2 esplicitare la variabile di derivazione anche a pedice\nTalvolta \u00e8 chiaro quale sia la variabile di derivazione formula_2, come succede sempre nel caso la funzione abbia una sola variabile, la notazione diventa in tal caso:\nIl nome \u00e8 dovuto a Joseph-Louis Lagrange.\nStoria.\nQuesta notazione \u00e8 stata introdotta da Giuseppe Luigi Lagrangia nel XVIII secolo, ed \u00e8 oggi di gran lunga la pi\u00f9 usata per indicare la derivata. L'idea \u00e8 quella di rappresentare l'operazione di derivata con un apice sopra la formula_10 di funzione.\nNotazione per le derivate successive.\nLa derivata seconda viene indicata con un doppio apice, la terza con un triplo apice, oppure anche con l'ordine tra parentesi: quest'ultima diventa l'unica via praticabile a livello ortografico oltre la terza derivazione."}
{"id": "295526", "revid": "1305772", "url": "https://it.wikipedia.org/wiki?curid=295526", "title": "Compliance", "text": ""}
{"id": "295529", "revid": "1429175", "url": "https://it.wikipedia.org/wiki?curid=295529", "title": "Cappuccino (bevanda)", "text": "Il cappuccino \u00e8 una bevanda di origine italiana composta da caff\u00e8 e latte montato a vapore.\nIn Italia, il Paese dove \u00e8 pi\u00f9 diffuso, viene consumato tradizionalmente nel corso della mattina, a colazione o dopo, mai durante i pasti.\nStoria ed etimologia.\nIl nome si riferiva, in passato, tendenzialmente alla somiglianza con il color marrone del saio dei frati minori cappuccini. Le sue origini, infatti, sono strettamente correlate alla diffusione dello stesso caff\u00e8 in Europa e, in particolare, nell'Impero austriaco del XVII-XVIII secolo. Una leggenda molto diffusa lega il suo nome alla vicenda di un frate cappuccino, tal padre Marco d'Aviano, un presbitero friulano inviato nel settembre 1683 da papa Innocenzo XI a Vienna, con l'obiettivo di convincere le potenze europee a una coalizione contro gli Ottomani musulmani che la stavano assediando. Questi, in una caffetteria viennese, avrebbe \"corretto\" per la prima volta il gusto troppo forte del caff\u00e8 con del latte, e la nuova bevanda sarebbe stata soprannominata \"kapuziner\", ovvero \u00abcappuccino\u00bb in tedesco.\nSebbene sia pi\u00f9 corretto chiamare la bevanda di allora del semplice caffellatte, non \u00e8 dato sapere come siano andate realmente le cose. Pare che gi\u00e0 un certo Johannes Theodat, titolare di una delle prime caffetterie viennesi, avesse gi\u00e0 sperimentato nuove miscele di bevande al caff\u00e8. Un'altra ipotesi infatti, riconduce l'invenzione a un altro caffettiere, Franciszek Jerzy Kulczycki, il quale nel 1685, sempre a Vienna, si impossess\u00f2 di ingenti quantit\u00e0 di caff\u00e8 abbandonate dai musulmani e, per renderlo pi\u00f9 dolce, lo corresse con latte e miele; sempre secondo la leggenda, lo stesso vi avrebbe anche intinto una variante del \"kipferl\", un dolce risalente al XIII secolo e antenato del \"croissant\", e la cui forma ricorda una mezzaluna, quindi in segno di sprezzo per gli Ottomani invasori.\nNel corso del XVIII secolo, il cosiddetto \"kapuziner\" si arricch\u00ec di nuovi aromi, spezie e panna montata in cima, diffondendosi soprattutto in Friuli Venezia Giulia e in tutto l'Impero austro-ungarico. Alla fine dello stesso secolo, la moda del cappuccino si era concentrata soprattutto sulla preparazione manuale della schiuma da latte in cima; ma fu solo all'inizio del XX secolo, con l'introduzione sul mercato delle prime macchine da caff\u00e8 espresso, che la bevanda cominci\u00f2 a prendere l'attuale forma, grazie alla preparazione della schiuma da latte attraverso il beccuccio a vapore.\nPreparazione.\nIn Italia, solitamente viene bevuto zuccherato, spesso accompagnato da cornetti (croissant) o altri prodotti da forno o di pasticceria. Il cappuccino di solito \u00e8 composto da circa 125 mL di latte e 25 mL di caff\u00e8. La schiuma (o, meglio, crema), che viene preparata per mezzo di un particolare strumento chiamato montalatte, dev'essere di bell'aspetto, densa, non ariosa e in quantit\u00e0 pari a circa un terzo della tazza da cappuccino. Talvolta, per completare, si aggiunge una spolverata di cacao o di cannella in polvere.\nEsistono molte varianti nel mondo. In Italia le principali varianti sono cappuccino scuro e cappuccino chiaro, in base alla quantit\u00e0 di caff\u00e8 normale o ridotta. Ultimamente ad accrescere l'estetica del cappuccino ci sono le moderne tecniche dell\"art coffee\" o \"latte art\", con le quali \u00e8 possibile decorarlo tramite disegni fatti con il bricchetto del latte o strumenti manuali."}
{"id": "295531", "revid": "33689", "url": "https://it.wikipedia.org/wiki?curid=295531", "title": "MOS KIM-1", "text": "Il MOS KIM-1 (\"KIM\" \u00e8 l'acronimo dell'inglese \"Keyboard Input Monitor\", successivamente CBM KIM-1) \u00e8 un microcomputer basato sul microprocessore MOS 6502 progettato e commercializzato dalla MOS Technology negli Stati Uniti d'America a partire dal 1975. Cambi\u00f2 nome in seguito all'acquisizione della societ\u00e0 da parte di Commodore International, avvenuta nel 1976.\nTra i primi microcomputer della storia, il MOS KIM-1 ebbe un grande successo in ragione del suo basso prezzo (250 dollari al momento del lancio) e delle ampie possibilit\u00e0 di espansione.\nStoria.\nIl primo processore di MOS Technology, il MOS 6501, fu progettato per poter essere inserito nelle schede madri che montavano il Motorola 6800, permettendo agli utenti di avere un sistema di sviluppo con hardware gi\u00e0 disponibile sul mercato. Questo indusse Motorola ad intraprendere un'azione legale contro MOS Technology, costringendola a togliere il MOS 6501 dal mercato. Usc\u00ec quindi il MOS 6502 il quale differiva dal precedente per una diversa disposizione dei pin: identico al MOS 6501, aveva quindi lo svantaggio di non poter essere montato in nessuna scheda madre basata sul Motorola 6800. Chuck Peddle, capo del gruppo che lavorava alla MOS Technology sulla famiglia di microprocessori MOS 65xx (nonch\u00e9 precedente membro della squadra che in Motorola aveva realizzato il 6800) progett\u00f2 allora il MOS KIM-1 per soddisfare questo bisogno.\nIl MOS KIM-1, destinato originariamente agli ingegneri, trov\u00f2 invece grande riscontro tra gli hobbisti. Un sistema completo poteva essere costruito con meno di 500 dollari, compreso un terminale e un lettore a cassette. Erano disponibili molti libri contenenti piccoli programmi in assembly. Quando il MOS KIM-1 divenne popolare fu resa disponibile una variante del Tiny BASIC che richiedeva un'espansione RAM di 4 kB. L'interprete si caricava dalla cassetta in circa 15 minuti.\nModelli alternativi.\nNel 1976 Rockwell International (fabbricante del Rockwell 6502), assieme a Synertek, rilasci\u00f2 il Rockwell AIM 65 che comprendeva una tastiera ASCII, uno display LED di 20 caratteri alfanumerici a 14 segmenti ed una piccola stampante da registratore di cassa. Era fornito di debugger per il codice macchina. Gli utenti potevano acquistare anche la ROM che includeva un assembler e l'interprete Microsoft BASIC.\nC'era anche una variante di Synertek, il SYM-1, che era una via di mezzo tra il MOS KIM-1 e il Rockwell AIM 65: aveva lo schermo piccolo del KIM, una piccola tastiera a membrana di 29 tasti (numeri esadecimali e tasti di controllo), le interfacce di espansione dell'AIM e l'RS-232.\nPoco tempo dopo l'introduzione del KIM-1 nel mercato, MOS Technology fu acquistata dalla Commodore e molto presto la produzione del KIM-1 fu terminata. Chuck Peddle inizi\u00f2 a lavorare ad una versione migliorata, con una tastiera QWERTY, lettore di cassette e uno schermo monocromatico, gestito da un nuovo chip grafico. Il risultato fu il Commodore PET, lanciato nel 1977, uno dei tre computer che apparvero sul mercato in quell'anno: gli altri furono l'Apple II (basato sul 6502) e il TRS-80 (con il chip Zilog Z80).\nDescrizione.\nDotazione hardware.\nIl MOS KIM-1 consisteva in una piastra con tutti i circuiti su una faccia. Includeva i tre circuiti integrati principali, vale a dire il processore 6502 e due chip MOS 6530 contenenti ciascuno 1 kB di ROM, 64 byte di RAM, 2 porte bidirezionali ad 8 bit ed 1 timer. A questi chip si aggiungevano 8 chip di RAM 6102 da 128 byte l'uno (1024x1 bit). MOS Technology vendeva il microcomputer dichiarando la disponibilit\u00e0 di 1 kB di RAM ma in realt\u00e0 il quantitativo totale era di 1.152 byte, dato dai 1024 byte dei chip 6102 pi\u00f9 i 128 byte contenuti nella coppia di 6530. Altra RAM poteva essere aggiunta usando circuiti esterni.\nErano inclusi sei display a LED a 7 segmenti (come quelli delle calcolatrici dell'epoca) e una tastiera a 24 tasti. \nMolti pin della porzione I/O dei 6530 erano connessi ai due connettori della scheda madre che potevano essere usati come una porta seriale per comandare un terminale o un lettore di nastro perforato. \nUno di questi connettori faceva anche da connettore di alimentazione e poteva essere anche collegato ad un registratore a cassette grazie alla presenza di alcune linee analogiche.\nFirmware e ROM.\nIl MOS KIM-1 comprendeva un firmware che veniva caricato all'avvio, chiamato TIM, acronimo di \"Terminal Interface Monitor\", memorizzato nella ROM contenuta nei 6530. Questo \"monitor\" permetteva di utilizzare il registratore a cassette come unit\u00e0 di memorizzazione, comandare i display LED e gestire la tastiera. Inoltre, essendo il \"monitor\" caricato immediatamente all'accensione del computer, permetteva all'utente di poter interagire subito con il KIM-1, senza dover caricare prima un sistema operativo.\nIl KIM-1 fu uno dei primi computer a singola scheda, avendo bisogno solamente di un alimentatore esterno per funzionare. Questo fatto, assieme al suo basso costo, lo rese popolare alla fine degli anni '70.\nEspansioni e periferiche.\nTVT-6.\nDon Lancaster, l'inventore del TV Typewriter, un semplice terminale collegabile ad un comune televisore domestico, svilupp\u00f2 il \"TVT-6\", una scheda per poter collegare il KIM-1 ad un TV o ad un monitor. La scheda, composta da 10 integrati, permetteva di gestire fino ad un massimo di 4.000 caratteri: una risoluzione media era di 16 righe da 32 caratteri l'una, 512 caratteri, vista la scarsa memoria a disposizione del KIM-1 (il buffer video era infatti memorizzato sulla RAM del microcomputer).\nIl TVT-6 fu presentato sul numero di luglio del 1977 della rivista \"Popular Electronics\" mentre il kit completo fu messo in vendita tramite \"PAiA Electronics\" per 34,95 US$.\nLancaster miglior\u00f2 questo progetto presentando sul suo libro \"The Cheap Video Cookbook\" una scheda capace di generare immagini a colori e gestire una grafica di base."}
{"id": "295546", "revid": "92723", "url": "https://it.wikipedia.org/wiki?curid=295546", "title": "Joseph-Marie Vien", "text": "L'artista, considerato dai suoi contemporanei come il \u00abpadre del neoclassicismo francese\u00bb, riprende temi di gusto rococ\u00f2, modernizzandoli superficialmente in senso neoclassico, creando quello che pu\u00f2 essere definito un \u00abneoclassicismo erotico\u00bb.\nBiografia.\nFormatosi presso il conterraneo Charles-Joseph Natoire, nel 1743 vinse il Prix de Rome, partendo l'anno successivo per Roma, dove rimase fino al 1750. In citt\u00e0, oltre a copiare i quadri del Rinascimento e a dedicarsi allo studio dell'antichit\u00e0, sub\u00ec l'influenza di Jean-Fran\u00e7ois de Troy, allora direttore dell'Accademia di Francia e della pittura classicista bolognese del '600. Del 1747 sono \"Le figlie di Lot\", ora al Mus\u00e9e des Beaux-Arts di Le Havre.\nTra il 1747-48 realizz\u00f2 la serie di sei dipinti con \"Scene della vita di santa Marta\" ora a Tarascona nella chiesa di Sainte-Marthe, di concezione grandiosa e lirica che rivela una tentazione barocca di cui l'artista si sbarazz\u00f2 solo con grande fatica. In occasione del carnevale del 1748 si ciment\u00f2 con il genere del ritratto di fantasia, eseguendo la \"Sultana regina\", ora al parigino Mus\u00e9e du Petit Palais, un bozzetto, che raffigura Louis-Joseph Le Lorrain mascherato. Nel 1750 esegu\u00ec l\u2019\"Eremita dormiente\" ora al Louvre.\nTornato a Parigi venne ammesso all'Accademia nel 1751, presentando l\u2019\"Arrivo di santa Marta in Provenza\" che completa il ciclo di Roma. Dopo le critiche di ispirarsi eccessivamente ai modelli italiani l'artista si rivolse agli esempi francesi del XVII secolo eseguendo, tra il 1754 e il 1756, una serie di allegorie per la corte danese, ora all'Amalienborg di Copenaghen. In questo periodo inizi\u00f2 la frequentazione del conte di Caylus, che gli comunic\u00f2 la sua passione per l'antichit\u00e0 e le scoperte archeologiche, orientandolo verso composizioni con fanciulle abbigliate alla greca in interni ornati di colonne di marmo, vasi etruschi o tripodi, soggetti vicini alle scene di genere, ma trasposti nell'antichit\u00e0 classica. La tela con \"La guarigione del paralitico\", presentato al Salon del 1759 e ora conservata a Marsiglia, si ispira al classicismo di Nicolas Poussin.\nNella \"Venditrice di amori\", un olio su tela conservato nel Mus\u00e9e National du Ch\u00e2teau di Fontainebleau, esposta al Salon del 1763, si fece interprete della reazione neoclassica al rococ\u00f2, riprendendo l'iconografia da un affresco affiorato dagli scavi archeologici nella zona di Gragnano nel 1759, conosciuto attraverso l'incisione realizzata da Carlo Nolli nel terzo volume alla tavola VII di \"Le antichit\u00e0 di Ercolano esposte\". Vien, dal prototipo inciso, a cui si attenne scrupolosamente non dimenticando di invertire l'immagine, nel presupposto infondato che la riproduzione a stampa riproducesse un originale invertito, riprende il soggetto, la disposizione generale delle figure e gran parte dei loro gesti, ma anche la disposizione della composizione a fregio, come in un bassorilievo, aggraziando l'originale con l'aggiunta di arredi in stile Luigi XVI. A differenza dell'incisione l'artista aggiunse, nel putto tenuto dalla venditrice, un gesto sconcio: la mano destra si appoggia entro l'incavo del braccio sinistro, a indicare, secondo Denis Diderot \u00ab\u2026 in maniera allusiva la misura del piacere che egli promette\u00bb. Questo dettaglio osceno, probabilmente suggerito dal conte di Caylus, pi\u00f9 che un residuo del gusto rococ\u00f2 \u00e8 da ritenere come una raffinata \u00abfilologia classica\u00bb, alla luce dei ritrovamenti archeologici di amuleti fallici e pitture postribolari e della nuova conoscenza della sessualit\u00e0 nel mondo classico.\nIn seguito l'artista si ciment\u00f2 in tele di proporzioni monumentali di pacata solennit\u00e0, come nella tela esposta al Salon del 1767, ora nella parigina chiesa di Saint-Roch, con la \"Predicazione di san Dionigi\". Per Madame du Barry dipinse quattro pannelli dedicati al tema dei Progressi dell'Amore nel cuore delle fanciulle, ora divisi tra il Louvre e la prefettura di Chamb\u00e9ry, in sostituzione di quelli del Fragonard.\nDal 1775 al 1781 fu direttore dell'Acad\u00e9mie de France \u00e0 Rome e nel 1776 venne accolto nell'Accademia nazionale di San Luca; in questi anni la sua attivit\u00e0 si concentr\u00f2 nel promuovere lo studio approfondito del linguaggio formale dell'antichit\u00e0. Dal 1781 esegu\u00ec opere ispirate soprattutto a Omero, tra cui \"Briseide consegnata da Patroclo agli inviati di Agamennone\", ora al Mus\u00e9e des Beaux-Arts di Arras. Del 1789 \u00e8 l'allegoria pro-rivoluzionaria con l\"'Amore che fugge la schiavit\u00f9\", Tolosa, Mus\u00e9e des Augustins. Dopo il 1793 Vien non espose pi\u00f9 al Salon. Napoleone Bonaparte lo nomin\u00f2 senatore nel 1799 e lo fece conte dell'impero nel 1808. Quando Vien mor\u00ec ebbe l'onore del funerale di stato e della sepoltura al Pantheon.\nSuoi allievi furono tra gli altri \u00c9tienne-Barth\u00e9l\u00e9my Garnier, Jean-Antoine-Th\u00e9odore Giroust e Jean-Pierre Saint-Ours."}
{"id": "295549", "revid": "729019", "url": "https://it.wikipedia.org/wiki?curid=295549", "title": "MOS 6501", "text": "Il MOS 6501 \u00e8 il primo microprocessore a 8 bit commercializzato da MOS Technology ed il primo membro della famiglia di microprocessori 65xx. Fu progettato da diversi ingegneri che avevano sviluppato il Motorola 6800, tra cui Chuck Peddle e Bill Mensch, che avevano lasciato la societ\u00e0 per realizzare un processore simile a quello ma molto pi\u00f9 economico: il 6501 era infatti compatibile a livello di pin con il chip di Motorola ma costava solo 20 dollari contro i 300 del rivale. La presentazione ufficiale del 6501 fu tenuta l'11 settembre 1975 durante il \"WESCON 75\" (Western Electronic Show and Convention), una fiera dell'elettronica che si teneva annualmente a Los Angeles. Fu in seguito tolto dal mercato per problemi legali con Motorola e sostituito completamente dal MOS 6502.\nSviluppo.\nIl 6800 fu progettato come prodotto per un uso embedded. Motorola decise di vendere il processore a 300 dollari. Nonostante fosse un buon prodotto, il chip non fu accolto molto bene dal mercato, perch\u00e9 il prezzo era ritenuto troppo alto. Chuck Peddle, che stava promuovendo il processore fra i clienti Motorola, cap\u00ec che questi volevano un processore che costasse sui 20/25 dollari. Discusse di questo con la dirigenza di Motorola ma questa non volle n\u00e9 abbassare il prezzo del 6800 n\u00e9 sviluppare un prodotto pi\u00f9 economico. Inizi\u00f2 perci\u00f2 a lavorare per proprio conto ad una versione ridotta del 6800 ma i vertici societari, venuti a sapere della cosa, ne bloccarono lo sviluppo. Peddle, con Bill Mensch e gli altri ingegneri che avevano lavorato al 6800 decisero di lasciare Motorola per cercare un altro produttore presso cui realizzare il processore a cui stavano lavorando, accordandosi alla fine con MOS Technology, un piccolo produttore di semiconduttori di Norristown (Pennsylvania).\nIl processore fu battezzato MOS 6501. Grazie al progetto che prevedeva poche istruzioni ed alla sua architettura molto semplice, che permetteva di contenerne la superficie del die in modo che per ogni wafer si ottenessero molti chip, il costo di produzione fu contenuto, cos\u00ec che fu possibile limitare il prezzo finale di vendita del processore a 25 dollari. Insieme al 6501 fu sviluppato anche il MOS 6502, simile al precedente ma con una diversa piedinatura. Entrambi i chip furono presentati alla fiera dell'elettronica WESCON 75 l'11 settembre 1975, con l'annuncio della presentazione che fu dato tramite alcune riviste del settore. Con l'arrivo del 6502, MOS decise di abbassare il prezzo del 6501 a 20 dollari e di prezzare il 6502 a 25 dollari.\nCaratteristiche.\nIl nuovo processore era simile al 6800. Come questo usava pochi registri: aveva un solo accumulatore, 2 registri indice ed 1 puntatore allo stack, tutti ad 8 bit. Il bus indirizzi era a 16 bit. Rispetto al 6800, il 6501 aveva molti pi\u00f9 modi di indirizzamento, permettendo di utilizzare i suoi registri indice e lo stack in maniera molto efficiente: ad esempio, con lo stack era possibile accedere alle celle di memoria poste nell'intervallo di indirizzo 0-255 (esadecimale: $00-$FF), la cosiddetta \"pagina zero\", utilizzando 1 solo byte come indirizzo.\nNonostante il 6501 non fosse compatibile a livello di codice con il 6800, MOS Technology mantenne la stessa piedinatura per favorire l'interscambiabilit\u00e0 con il prodotto di Motorola: in questo modo i progettisti potevano sostituire il chip senza problemi, dovendo poi adattare solo la parte software. Dal progetto del chip deriv\u00f2 anche il MOS 6502, terminato poco dopo il predecessore. Il 6502 differiva dal 6501 per una diversa disposizione dei piedini, che lo rendeva incompatibile con i circuiti progettati per il 6800, e per un generatore di clock interno.\nRitiro dal mercato.\nA causa della compatibilit\u00e0 a livello di piedinatura del 6501 con il 6800, Motorola denunci\u00f2 MOS Technology nel mese di novembre del 1975 affermando che i suoi ex-ingegneri avevano utilizzato informazioni tecniche sviluppate presso la loro vecchia societ\u00e0 per progettare il microprocessore 6501. La causa si risolse nel mese di maggio del 1976 con MOS Technology che si accord\u00f2 con Motorola per pagare 200.000 dollari per l'acquisto delle licenze dei chip periferici di Motorola e per togliere dal commercio il 6501. Per competere con MOS Technology, Motorola fu per\u00f2 costretta a ridurre il prezzo del 6800 a 35$."}
{"id": "295566", "revid": "928766", "url": "https://it.wikipedia.org/wiki?curid=295566", "title": "Alex Baldolini", "text": "Carriera.\nComincia la sua carriera sportiva nel 1993 con le minimoto, partecipando a campionati a livello regionale e nazionale. Nel 1999 ha fatto il salto nelle categorie professionistiche, partecipando al campionato Italiano Velocit\u00e0 con una Honda. Nel 2000 finisce quarto in classifica generale del CIV e nello stesso anno debutta nel motomondiale grazie ad una wild card al GP d'Italia a bordo di una Honda, senza ottenere punti. Nel 2001 corre con una Aprilia sia nel campionato italiano, dove conclude ottavo, sia in quello europeo, terminando terzo.\nNel 2002 diventa pilota titolare nel team UGT 3000 - Abruzzo; i compagni di squadra sono Steve Jenkner e Gino Borsoi. Ottiene come miglior risultato un quattordicesimo posto in Giappone e termina la stagione al 34\u00ba posto con 2 punti. In questa stagione \u00e8 costretto a saltare il GP della Repubblica Ceca per infortunio.\nNel 2003 passa alla classe 250, con l'Aprilia RSV 250 del team Matteoni Racing, ottenendo come miglior risultato due decimi posti (Germania e Malesia) e terminando la stagione al 17\u00ba posto con 30 punti. Nel 2004 ottiene come miglior risultato un decimo posto in Comunit\u00e0 Valenciana e termina la stagione al 18\u00ba posto con 30 punti.\nNel 2005 passa al team Campetella Racing, con compagno di squadra Tar\u014d Sekiguchi, ottenendo come miglior risultato un decimo posto in Catalogna e terminando la stagione al 18\u00ba posto con 25 punti.\nNel 2006 torna al team Matteoni, con compagno di squadra Alessio Palumbo, ottenendo come miglior risultato un ottavo posto in Turchia e terminando la stagione al 16\u00ba posto con 26 punti. In questa stagione \u00e8 costretto a saltare i GP di Repubblica Ceca e Malesia per infortunio. Nel 2007 passa al team Kiefer - Bos - Sotin Racing, con compagno di squadra Dirk Heidolf, ottenendo come miglior risultato due tredicesimi posti, in Spagna e Francia) e terminando la stagione al 22\u00ba posto con 18 punti.\nNel 2008 torna al team Matteoni, ottenendo come miglior risultato due undicesimi posti (Spagna e Germania) e terminando la stagione al 17\u00ba posto con 35 punti. Nel 2009 passa al team WTR San Marino, ottenendo come miglior risultato un ottavo posto in Comunit\u00e0 Valenciana e terminando la stagione al 16\u00ba posto con 41 punti. Nel 2010 passa alla nuova categoria Moto2, in sella a una I.C.P. del team Caretta Technology. Ottiene un secondo posto in Portogallo e termina la stagione al 19\u00ba posto con 38 punti.\nNel 2011 corre le prime gare in stagione con la Suter MMXI del team NGM Forward Racing fino al Gran Premio della Repubblica Ceca, poi in seguito partecipa con la Kalex Moto2 del team Pons HP 40 ai Gran Premi di Indianapolis, San Marino e Aragona in sostituzione dell'infortunato Axel Pons ed al Gran Premio della Comunit\u00e0 Valenciana con la Moriwaki MD600 del team Desguaces La Torre G22 in sostituzione dell'infortunato Sergio Gadea. Ottiene come miglior risultato un ottavo posto in Portogallo e 18 punti iridati. Sempre nel 2011 disputa la gara finale del campionato Italiano Moto2 conquistando il terzo posto. \nNel 2012 passa a correre nel campionato mondiale Supersport, ingaggiato dal Power Team by Suriano, che gli affida una Triumph Daytona 675; il compagno di squadra \u00e8 Vittorio Iannuzzo. Termina settimo in classifica mondiale con 96 punti, con miglior risultato stagionale il terzo posto al GP di Misano. Anche se a pari punti con il sesto classificato (il sudafricano Sheridan Morais), Baldolini si deve accontentare della settima piazza iridata per differenza dei migliori risultati durante l'arco del campionato.\nNel 2013 Baldolini inizia la stagione con la Honda CBR600RR del team Lorini, ma dopo quattro gare rescinde il contratto che lo lega alla squadra e annuncia il suo ritorno al team Suriano Racing, questa volta con una Suzuki GSX-R600; termina la stagione con 34 punti al 17\u00ba posto. Nel 2014 partecipa come wild-card ai Gran Premi di Italia, San Marino e Portogallo in sella ad una MV Agusta F3 675 del team ATK Racing. Partecipa inoltre al Gran Premio di Francia come pilota sostitutivo in sella ad una Honda CBR600RR del team Lorini. Non ottiene punti validi per la classifica mondiale. Nella stessa stagione gareggia come pilota titolare nel campionato italiano Supersport dove, con una Suzuki, si classifica al quinto posto. Nel 2015 partecipa come pilota titolare al mondiale Supersport in sella alla MV Agusta del team Race Department ATK#25. Chiude la stagione all'ottavo posto in classifica mondiale con 67 punti.\nIl 2016 vede ancora Baldolini tra i piloti titolari nel mondiale Supersport, sempre con MV Agusta e con il team della stagione precedente. In questa stagione \u00e8 costretto a saltare i Gran Premi di Francia a Magny Cours e Spagna a Jerez a causa di un infortunio allo scafoide rimediato nelle prove del round francese. Chiude la stagione all'ottavo posto con ottanata punti conquistati.\nNel 2017 \u00e8 nuovamente pilota titolare nel mondiale Supersport, con lo stesso team e la stessa moto della stagione precedente. In questa stagione \u00e8 costretto a saltare i Gran Premi di Thailandia Aragona e Olanda a causa di un infortunio rimediato nel round asiatico. Il suo posto in squadra, in Aragona, viene preso da Xavier Cardelus Garcia. A partire dal Gran Premio di Francia a Magny-Cours, pur rimanendo nello stesso team, cambia moto, passa infatti a guidare la Yamaha YZF-R6. Si piazza trentunesimo posto in classifica piloti con otto punti ottenuti, al termine della stagione decide di abbandonare temporaneamente le corse per riprendersi completamente dall'infortunio. Nel 2018, a partire dal Gran Premio di Repubblica Ceca sostituisce Kyle Smith alla guida della Honda CBR600RR del Gemar Team Lorini nel mondiale Supersport. Ottiene un punto che gli consente, a fine stagione, di chiudere trentasettesimo in classifica piloti."}
{"id": "295567", "revid": "111566591", "url": "https://it.wikipedia.org/wiki?curid=295567", "title": "Passo della Porretta", "text": "Il passo della Porretta, noto anche come passo della Collina, \u00e8 un importante valico appenninico a quota 932 m s.l.m., fra le valli della Limentra occidentale di Sambuca, affluente del fiume Reno, e il bacino dell'Ombrone pistoiese, affluente del fiume Arno.\nSi narra che da questo valico sia transitato anche Annibale durante la seconda guerra punica, insieme ai suoi famigerati elefanti, prima della battaglia del Lago Trasimeno.\nCostruzione del Traforo.\nDalla costruzione del \"Traforo\" (o galleria) la vecchia tratta del Passo della Collina (circa 8\u00a0km) che transita sul passo in localit\u00e0 \"Collina\" a 932\u00a0m.s.l.m. non \u00e8 pi\u00f9 dipendente dall'amministrazione dell'ANAS bens\u00ec dal Comune di Pistoia, essendo stata declassata in favore della tratta attuale che transita dentro il \"Traforo\" (dalla localit\u00e0 Spedaletto alla localit\u00e0 Signorino).\nLa SS n. 64 da Ferrara a Pistoia, passando per Porretta Terme (cosiddetta \"Porrettana\"). \nLa \"galleria dello Spedaletto\" (o di Signorino), aperta al traffico nel 1963, consente il valico ad una quota sensibilmente inferiore rispetto al precedente tracciato (circa 700\u00a0m s.l.m.). La tratta in territorio emiliano (fino a \"Ponte della Venturina\") presenta pendenze modeste, mentre quella toscana (assai pi\u00f9 breve) ha pendenze che sfiorano il 10%."}
{"id": "295568", "revid": "729019", "url": "https://it.wikipedia.org/wiki?curid=295568", "title": "Policitemia", "text": "La policitemia o poliglobulia, detta anche malattia di Vaquez, \u00e8 l'aumento del volume percentuale occupato dai globuli rossi nel sangue. Si distingue dall'eritrocitosi, che \u00e8 l'aumento del numero assoluto di eritrociti nel sangue.\nClassificazione.\nEsistono vari tipi di policitemia:\nTerapia delle policitemie secondarie.\nLa principale terapia delle policitemie secondarie \u00e8 una serie di salassi terapeutici periodici. L'eccessiva produzione di cellule nel sangue fa aumentare la viscosit\u00e0 sanguigna, pericolosa quando raggiunge percentuali elevate di ematocrito per conseguente rischio trombotico e insufficienza renale da disidratazione."}
{"id": "295588", "revid": "399", "url": "https://it.wikipedia.org/wiki?curid=295588", "title": "Algaghjola", "text": ""}
{"id": "295591", "revid": "399", "url": "https://it.wikipedia.org/wiki?curid=295591", "title": "Algaiola", "text": ""}
{"id": "295594", "revid": "153409", "url": "https://it.wikipedia.org/wiki?curid=295594", "title": "Altaghj\u00e8", "text": ""}
{"id": "295596", "revid": "2225", "url": "https://it.wikipedia.org/wiki?curid=295596", "title": "George Andrew Romero", "text": ""}
{"id": "295598", "revid": "399", "url": "https://it.wikipedia.org/wiki?curid=295598", "title": "Appiettu", "text": ""}
{"id": "295599", "revid": "399", "url": "https://it.wikipedia.org/wiki?curid=295599", "title": "Arbiddali", "text": ""}
{"id": "295602", "revid": "399", "url": "https://it.wikipedia.org/wiki?curid=295602", "title": "Arbiddara", "text": ""}
{"id": "295603", "revid": "399", "url": "https://it.wikipedia.org/wiki?curid=295603", "title": "Arburi", "text": ""}
{"id": "295604", "revid": "399", "url": "https://it.wikipedia.org/wiki?curid=295604", "title": "Aregnu", "text": ""}
{"id": "295605", "revid": "486946", "url": "https://it.wikipedia.org/wiki?curid=295605", "title": "Arghjusta Muricciu", "text": ""}
{"id": "295606", "revid": "399", "url": "https://it.wikipedia.org/wiki?curid=295606", "title": "Arru", "text": ""}
{"id": "295607", "revid": "486946", "url": "https://it.wikipedia.org/wiki?curid=295607", "title": "Ascu", "text": ""}
{"id": "295608", "revid": "486946", "url": "https://it.wikipedia.org/wiki?curid=295608", "title": "Audd\u00e8", "text": ""}
{"id": "295611", "revid": "200154", "url": "https://it.wikipedia.org/wiki?curid=295611", "title": "Azilonu Ampaza", "text": ""}
{"id": "295613", "revid": "767487", "url": "https://it.wikipedia.org/wiki?curid=295613", "title": "Gomma arabica", "text": "La gomma arabica \u00e8 una gomma naturale nota anche come gomma di acacia in quanto estratta da due specie di acacia subsahariana: \"Acacia senegal\" e \"Acacia seyal\". Come quasi tutte le gomme e le resine di origine vegetale, \u00e8 prodotta dalla pianta in seguito a un processo naturale di \"gommosi\" che si attiva spontaneamente per rimarginare un \"vulnus\" (ferita) alla propria integrit\u00e0 superficiale.\nComposizione.\n\u00c8 un eccipiente (E414) utilizzato soprattutto nell'industria alimentare come \"stabilizzatore\", ma ha anche funzioni di controllo delle viscosit\u00e0 in certi inchiostri.\nLa gomma arabica \u00e8 una miscela complessa di polisaccaridi (P.M. 250.000-300.000) e glicoproteine che le conferiscono una delle sue propriet\u00e0 pi\u00f9 importanti: la completa edibilit\u00e0 (commestibilit\u00e0). \u00c8 composta da diversi componenti:\nEssendo un antidiarroico mucillaginoso e un emolliente, viene usata dall'industria farmaceutica e cosmetica non solo come eccipiente ma anche per la cura di alcuni disturbi, come ad esempio la dissenteria o alcune enteriti, oppure nelle creme per la pelle.\nUtilizzo.\nSostituita da altre sostanze nei casi in cui la tossicit\u00e0 non costituisce un problema, rimane ancora un ingrediente importante nei soft drink e nelle caramelle gommose per la sua caratteristica propriet\u00e0 di impedire la cristallizzazione degli zuccheri. La sostanza \u00e8 utilizzata anche dai pittori come legante tradizionale per i colori acquerelli, e dagli incisori quando praticano la tecnica della litografia. Se ne trova anche traccia nel lucido da scarpe. Infine, sotto forma di una piccola striscia adesiva da inumidire con la saliva, \u00e8 il collante presente in uno dei lati delle cartine da sigaretta.\nIn commercio la gomma arabica si distingue secondo la sua provenienza: Gomme del Nilo, della Somalia, del Senegal (il maggior produttore), del Marocco, dell'Australia ecc."}
{"id": "295615", "revid": "599013", "url": "https://it.wikipedia.org/wiki?curid=295615", "title": "Olden Polynice", "text": "Carriera.\nDopo aver giocato al college e successivamente in Italia, a Rimini, nel 1986-87, venne scelto nel 1987 dai Chicago Bulls al primo giro del draft NBA, ma fu immediatamente scambiato con i Seattle SuperSonics per Scottie Pippen. Dopo aver giocato per quattro stagioni a Seattle, \u00e8 stato scambiato con gli Utah Jazz. In seguito ha giocato per i Los Angeles Clippers, per i Detroit Pistons e per cinque stagioni nei Sacramento Kings. Infine nel 1999 \u00e8 tornato a Seattle, per poi giocare altre due stagioni con gli Utah Jazz. Si \u00e8 ritirato dal basket giocato nel 2006."}
{"id": "295623", "revid": "767487", "url": "https://it.wikipedia.org/wiki?curid=295623", "title": "Cheryl Miller", "text": "Sorella maggiore di Reggie Miller, star della NBA negli anni novanta, e sorella minore dell'ex catcher nella MLB Darrel Miller, \u00e8 membro della Basketball Hall of Fame e si \u00e8 laureata campionessa olimpica a Los Angeles 1984.\nCarriera.\nIl liceo.\nDal 1978 al 1982 Cheryl Miller gioc\u00f2 nella squadra della \"Riverside Polytechnic High School\", una scuola superiore della sua citt\u00e0 natale, portando il \"team\" ad un record di 132 vittorie e 4 sconfitte. Fu il primo giocatore, maschio o femmina, ed essere nominato \"All-American\" dalla rivista \"Parade\" per quattro anni consecutivi. Durante l'ultimo anno, segn\u00f2 105 punti in una partita contro la \"Norte Vista High School\".\nL'universit\u00e0.\nDopo la \"high school\", Cheryl Miller pass\u00f2 alla University of Southern California (USC). Alta 1,87\u00a0m, giocava come ala piccola. Nei quattro anni di pallacanestro universitaria realizz\u00f2 3.018 punti, seconda di tutti i tempi dopo Carol Blazejowski. Venne nominata \"All-American\" quattro volte, vinse il premio Naismith come miglior giocatore universitario dell'anno per tre volte, e ricevette il trofeo Wade.\nMiller port\u00f2 i Trojans di USC a vincere due titoli NCAA nel 1983 e 1984, venendo nominata MVP del torneo, e ad un record di 112 vinte e 20 perse. Nella sua ultima stagione, vinse per la terza volta il premio Naismith, nonch\u00e9 il premio Broderick e fu nominata cestista universitaria dell'anno; stabil\u00ec diversi record per USC, tra cui punti realizzati (3.018 totali, 23,6 a partita), rimbalzi (1.534 totali, 12,0 a partita), tiri (1.159), tiri liberi (700) e palle rubate (462).\nNel frattempo con la maglia della nazionale statunitense Cheryl Miller aveva vinto la medaglia d'oro ai Giochi panamericani di Caracas del 1983, alle Olimpiadi di Los Angeles nel 1984 e ai Goodwill Games di Mosca nel 1986.\nNel 1986, suo ultimo anno di universit\u00e0, \"Sports Illustrated\" la defin\u00ec il cestista pi\u00f9 forte di tutta la nazione, in campo maschile e femminile. Fu la prima donna a ricevere una \"nomination\" per il Premio Sullivan, assegnato dalla Amateur Athletic Union (AAU) al miglior sportivo non professionista statunitense. La USC ritir\u00f2 il suo numero di casacca, il 31, onore che non era mai stato concesso prima ad un giocatore dei Trojans.\nDopo l'universit\u00e0.\nDopo la laurea, Cheryl Miller ricevette proposte di ingaggio da varie leghe professionistiche, compresa la lega maschile United States Basketball League. Tuttavia gli infortuni al ginocchio le impedirono di continuare a giocare. Dal 1986 al 1991 lavor\u00f2 come assistente allenatore alla USC e come commentrice sportiva alla televisione.\nDal 1993 al 1995 fu capo allenatore di USC, portando la squadra al torneo NCAA per due stagioni, con un record complessivo di 44 vittorie e 14 sconfitte. In seguito allen\u00f2 per quattro stagioni, dal 1997 al 2000, la franchigia delle Phoenix Mercury nella Women's National Basketball Association (WNBA), ricoprendo anche il ruolo di general manager. Nel 1998 port\u00f2 la squadra alle finali di lega, perdendo poi dalle Houston Comets. Si dimise dall'incarico nel 2000, assumendo poi le vesti di commentatrice televisiva.\nNel 1995 Cheryl Miller fu inserita nella Basketball Hall of Fame, la hall of fame della pallacanestro. Nel 1999 fu inserita anche nella neonata Women's Basketball Hall of Fame, la hall of fame dedicata alla pallacanestro femminile."}
{"id": "295626", "revid": "661526", "url": "https://it.wikipedia.org/wiki?curid=295626", "title": "The Catcher in the Rye", "text": ""}
{"id": "295628", "revid": "287204", "url": "https://it.wikipedia.org/wiki?curid=295628", "title": "Il maestro di scherma (romanzo)", "text": "Il maestro di scherma (\"El maestro de esgrima\") \u00e8 un romanzo thriller di Arturo P\u00e9rez-Reverte, pubblicato in Spagna nel 1988 da Arnoldo Mondadori Editore, e tradotto in italiano nel 1999, edito da Marco Tropea Editore.\nLa trama.\nIl protagonista, Jaime Astarloa (il maestro di scherma, appunto), \u00e8 un personaggio senza tempo, fedele soltanto alla sua arte di spadaccino, che lo nobilita e d\u00e0 un senso alla sua vita, senza badare agli sconvolgimenti della Spagna del 1868. Gli avvenimenti storici non lo toccano, neppure quando si ritrova nel bel mezzo di un dibattito politico, in un caff\u00e8 di Madrid. \nLa sua attivit\u00e0 di insegnante, per\u00f2, \u00e8 scossa dalla comparsa di una donna misteriosa che far\u00e0 riemergere in lui emozioni dimenticate. La donna in realt\u00e0 \u00e8 una crudele assassina che lo coinvolger\u00e0 in una serie di omicidi cruenti, apparentemente inspiegabili. Saranno alcune lettere che un amico ucciso gli affider\u00e0 a svelargli i misteri che stanno dietro alla scia di sangue.\nFilm.\nNel 1992 ne venne realizzato l'adattamento cinematografico \"Il maestro di scherma\" diretto da Pedro Olea. Lo stesso Arturo P\u00e9rez-Reverte collabor\u00f2 alla stesura della sceneggiatura, che ricevette il Premio Goya nel 1993."}
{"id": "295629", "revid": "10369", "url": "https://it.wikipedia.org/wiki?curid=295629", "title": "Angrbode", "text": ""}
{"id": "295630", "revid": "37401", "url": "https://it.wikipedia.org/wiki?curid=295630", "title": "Oratoria", "text": "Loratoria \u00e8 l'arte del parlare in pubblico. Viene spesso confusa con la retorica, cio\u00e8 l'arte del parlare e del persuadere con le parole. In questi termini, l'oratoria appare avere un ambito di utilizzo pi\u00f9 ristretto, dato che la retorica ha trovato applicazione anche nella scrittura e ha assunto una fisionomia sfumata, misurandosi in questa veste con altre discipline come linguistica, logica, filosofia del diritto e critica letteraria. La definizione di 'oratoria' \u00e8 rimasta invece pi\u00f9 stabile nel tempo, anche se molte delle analisi e le ricostruzioni concernenti la retorica, che \u00e8 comunque sorta come una raccolta di principi per l'organizzazione del discorso nel contesto dell'attivit\u00e0 giudiziaria, riguardano allo stesso modo l'oratoria.\nStoria.\nOrigini.\nLe origini dell'oratoria sono rintracciabili gi\u00e0 nei poemi omerici, dove appaiono chiaramente definite figure di importanti oratori e dove si sottolinea la capacit\u00e0 dell'oratorio di far conseguire la gloria, al pari delle eroiche azioni compiute sui campi di battaglia.\nTemi rilevanti per la grande oratoria politica sono gi\u00e0 trattati dalle elegie di Tirteo (VII secolo a.C.) e Solone (VII-VI secolo a.C.). Tuttavia soltanto con il passaggio dalla cultura orale a quella scritta, e soprattutto con l'affermazione della \u03c0\u03cc\u03bb\u03b9\u03c2 (\"polis,\" \"citt\u00e0\"), l'oratoria ebbe un adeguato sviluppo. La capacit\u00e0 di essere un buon oratore era fine fondamentale dell'educazione del giovane aristocratico e nella democratica Atene era estremamente importante che anche i cittadini, partecipando attivamente alla vita pubblica, sviluppassero l'abilit\u00e0 oratoria al fine di far valere i loro diritti nelle aule dei tribunali.\nCon Erodoto e poi Tucidide (V secolo a.C.) si hanno testimonianze indirette della pratica oratoria: l'uso di inframezzare la narrazione storica riportando celebri discorsi pubblici ne attesta la rilevanza politica. I biografi e gli storici testimoniano dell'alto livello del discorso politico, anche se non ci sono giunti i discorsi dei grandi uomini politici dell'epoca, come Temistocle e Pericle.\nCon Corace e Tisia si ebbe ad Atene, nel corso del V secolo a.C., l'uso consapevole dell'arte oratoria con la conseguente definizione di un sistema di precetti. Entrambi i maestri sostenevano che l'\u03b5\u1f30\u03ba\u03cc\u03c2 (\"eik\u00f2s\", \"il verosimile\") dovesse prevalere sull'\u1f00\u03bb\u03b7\u03b8\u03ad\u03c2 (\"aleth\u00e8s\", \"la verit\u00e0\") e dunque che l'oratore dovesse mirare non alla verit\u00e0 assoluta, ma alla verosimiglianza. Grazie alla sofistica, e in particolare grazie a Gorgia, l'oratoria ebbe la possibilit\u00e0 di svilupparsi e di diventare una materia di insegnamento. Gorgia e altri sofisti, infatti, erano abili oratori che insegnavano, a pagamento, l'arte dell'eloquenza ai giovani.\nLa parola per gli antichi greci aveva il potere di trasferire un pensiero da una mente all\u2019altra, grazie alle capacit\u00e0 del \u03b4\u03b5\u03b9\u03bd\u03cc\u03c2 \u03bb\u03ad\u03b3\u03b5\u03b9\u03bd (\"dein\u00f2s l\u00e8ghein\", letteralmente \"terribile nel parlare\", ovvero colui che era estremamente abile nel parlare); grazie dunque a chi possedeva le doti necessarie per affrontare numerosi discorsi, con un'efficacia tale da persuadere la gente.\nI sofisti Gorgia e Trasimaco definirono per l'oratoria principi di stile e di composizione che ne qualificarono lo statuto propriamente artistico.\nLa filologia ellenistica individu\u00f2 dieci oratori canonici, vissuti ad Atene tra il tardo V secolo e il V secolo a.C.: Antifonte, Andocide, Lisia, Isocrate, Iseo, Eschine, Demostene, Iperide, Licurgo di Atene, Dinarco.\nL'oratoria (\u1fe5\u03b7\u03c4\u03bf\u03c1\u03b9\u03ba\u1f78\u03c2 \u03bb\u03cc\u03b3\u03bf\u03c2, \"rhetorik\u00f2s l\u00f2gos\") divenne uno dei tre grandi generi in prosa della letteratura greca, accanto alla filosofia (\u03c6\u03b9\u03bb\u03bf\u03c3\u03bf\u03c6\u03b9\u03ba\u1f78\u03c2 \u03bb\u03cc\u03b3\u03bf\u03c2, \"filosofik\u00f2s l\u00f2gos\") e alla storiografia (\u1f31\u03c3\u03c4\u03bf\u03c1\u03b9\u03ba\u1f78\u03c2 \u03bb\u03cc\u03b3\u03bf\u03c2, \"istorik\u00f2s l\u00f2gos\").\nAsianesimo e atticismo.\nIn et\u00e0 ellenistica, nelle citt\u00e0 dell'Asia Minore, nacque, grazie a Egesia, l'asianesimo, un nuovo tipo di eloquenza che inizialmente era caratterizzato da ricercatezza e dall'uso di periodi brevi e organizzati con una tecnica sapiente. Successivamente divenne sempre pi\u00f9 artificioso e raffinato. A livello linguistico, gli oratori asiani contaminavano il dialetto attico con termini ionici dell'Asia Minore. Inoltre il linguaggio era ritenuto libera creazione dell'uso, caratterizzata da deviazioni, neologismi e \"anomalia\" (secondo la quale \u00e8 il principio dell'irregolarit\u00e0 che agisce sui sistemi grammaticali).\nAll'asianesimo si contrappose l'atticismo, che invece rivendicava la purezza e la semplicit\u00e0 del dialetto attico, rivalorizzando alcune strutture grammaticali quali il numero duale, il modo ottativo e il tempo perfetto. In parallelo con il declino della \u03c0\u03cc\u03bb\u03b9\u03c2 (\"polis, \"citt\u00e0\"\"), questo genere di eloquenza and\u00f2 progressivamente perdendo la sua vivacit\u00e0, per trasformarsi sempre di pi\u00f9 in uno strumento espressivo e modello di imitazione ormai sterile.\nDiffusione a Roma.\nL\u2019arte del parlare venne acclamata anche a Roma.\nCicerone, il pi\u00f9 illustre e famoso retore di tutta la storia romana, tratteggi\u00f2 la figura del perfetto oratore, che non era solo colui che padroneggiava perfettamente la tecnica retorica (\"ars\"), l\u2019ingegno (\"ingenium)\" e la cultura (\"cultus\"), ma anche un modello di cittadino e di uomo, un esempio per l\u2019intera comunit\u00e0.\nLa vita politica in et\u00e0 repubblicana era dinamica, fatta di idee contrastanti. Era un clima quindi in cui era facile che nascessero nuovi pensieri. L\u2019et\u00e0 di Augusto fu uno dei momenti di massimo splendore per la classicit\u00e0 grazie al forte equilibrio e spirito di collaborazione garantiti dallo stesso imperatore. Dalla dinastia Giulio-Claudia, per\u00f2, ebbe inizio un periodo molto cruento, in cui gli autori esprimevano il proprio disagio attraverso le loro stesse opere. L'ideale di uomo, colto, fortemente impegnato in politica e libero di esprimere i propri pensieri, con l\u2019avvenire dell\u2019et\u00e0 imperiale dunque entr\u00f2 in crisi. La retorica fu il genere letterario che pi\u00f9 risent\u00ec di questa profonda rivoluzione del sistema politico romano, poich\u00e9 strettamente connessa ad una situazione di relativa libert\u00e0 in cui le opinioni erano molteplici e differenti. L\u2019oratoria inizi\u00f2 ad essere caratterizzata da esercizi quali \"suasoriae\" (l'oratore doveva riuscire a convincere un personaggio storico o mitico a compiere o meno una determinata azione) e \"controversiae\" (processi fittizi). Con Vespasiano, durante l'et\u00e0 dei Flavi, venne insegnata nelle scuole pubbliche con insegnanti scelti e controllati dallo stesso imperatore.\nLa seconda sofistica.\nTra il I e III secolo d.C. si svilupp\u00f2 in Asia minore la seconda sofistica (denominazione attribuita a Flavio Filostrato nelle \"Vite dei sofisti\"). Gli appartenenti alla seconda sofistica erano oratori, maestri della retorica greca, cresciuti nelle scuole di retorica, le cui tematiche spesso riguardavano motivi occasionali o argomenti insoliti per poter attirare l'attenzione del pubblico. Ci\u00f2 produsse una grande variet\u00e0 di contenuti che spaziavano dalla politica al discorso d'occasione, dall'autobiografia a discorsi religiosi. La formazione di questi nuovi sofisti era caratterizzata dai \u03bc\u03b5\u03bb\u03ad\u03c4\u03b1\u03b9 (\"mel\u00e8tai, \"esercizi\"), ovvero da esercitazioni scolastiche che garantivano loro molto successo e ricchi guadagni. Questo tipo di oratoria celebrativa imitava i grandi autori attici del IV secolo a.C. (soprattutto Platone e Demostene).\nMolti imperatori di questo periodo mostravano interessi letterari e intrattenevano rapporti di familiarit\u00e0 con retori e oratori, consapevoli dell'importanza che l'arte della parola continuava ad avere come forma di comunicazione da controllare.\nNegli studi classici condotti nel XIX secolo questa nuova sofistica venne molto disprezzata, poich\u00e9 ritenuta adulatoria, finta e formale. Nella seconda met\u00e0 del XX secolo venne poi rivalutata soprattutto per il collegamento con la letteratura greca in seguito all'avvento del dominio romano sulle terre di cultura greca.\nDecadenza dell'oratoria.\nNel mondo latino.\nSono stati molti gli autori che hanno affrontato nel corso dei secoli il problema della decadenza dell\u2019oratoria. Uno di loro \u00e8 Quintiliano che, citando Catone, sosteneva che l\u2019oratore dovesse essere \"vir bonus dicendi peritus\" cio\u00e8 \"uomo di valore, ed esperto nel dire\"\", poich\u00e9 c\u2019era una decadenza morale alla base della decadenza dell\u2019oratoria, causata anche dalla trascuratezza dei genitori nei confronti degli insegnamenti per i propri figli, preferendo ricchi e rapidi guadagni a una ricca cultura, e soprattutto dall\u2019ignoranza dei maestri.\nTacito nel \"Dialogus de oratoribus\", immaginando una conversazione tra tre celebri autori dell\u2019et\u00e0 flavia, Apro, Messalla e Materno, espone differenti pareri riguardanti la crisi dell\u2019oratoria: la tesi di Apro \u00e8 che nell\u2019et\u00e0 contemporanea non vi \u00e8 una decadenza, ma evoluzione e trasformazione, in armonia con il mutare dei tempi e dei gusti del pubblico, Messalla invece attribuisce le cause tradizionali a quelle della decadenza stessa e Materno paragona l'oratoria a una fiamma, che per bruciare e splendere deve essere alimentata.\nC'era inoltre chi metteva in luce l'insufficienza dell'intero sistema basato su esercitazioni fittizie e quindi non adatto a preparare bene l'oratore al suo mestiere, e chi incolpava i maestri sempre meno competenti e preparati.\nTipologie.\nAristotele nella Retorica distingueva tre tipologie di orazioni:\nLe orazioni politiche.\nEsse venivano declamate nelle assemblee elettive e si adattavano a diverse situazioni e contesti. Nell'oratoria politica era fondamentale la presentazione della personalit\u00e0 dell'autore che, parlando in prima persona, si assumeva la responsabilit\u00e0 delle proprie parole. Poich\u00e9 i politici non sentivano la necessit\u00e0 di pubblicare i loro interventi, i discorsi restavano spesso alla fase orale, per cui oggi rimangono pochissimi testi.\nLe orazioni celebrative o epidittiche.\nEsse venivano pronunciate in varie occasioni e in particolare durante cerimonie, festivit\u00e0 e commemorazioni di defunti. L'oratoria celebrativa era caratterizzata da un tono solenne. In epoca pi\u00f9 tarda si bas\u00f2 su temi scolastici o fittizi, finalizzati esclusivamente all'applauso del pubblico o alle esercitazioni delle scuole.\nLe orazioni giudiziarie.\nEsse erano orazioni di difesa pronunciate dallo stesso cittadino, in prima persona. I cittadini, infatti, spesso si rivolgevano a professionisti, i quali, dietro compenso, scrivevano il testo che sarebbe poi stato pronunciato dal committente in sede giudiziaria. Gli autori di questi discorsi erano detti \"logografi\". Questi ultimi, rivolgendosi a giudici popolari, privi di cultura giuridica, spesso facevano appello ad argomenti di carattere generale piuttosto che a tecnicismi legali, che del resto sarebbero suonati inverosimili sulla bocca di un comune cittadino.\nUna delle orazioni pi\u00f9 importanti probabilmente fu quella per l\u2019uccisione di Eratostene, scritta da Lisia, in attico puro. La sentenza finale non \u00e8 nota, ma probabilmente l\u2019oratore vinse la causa, grazie al suo grande talento.\nLe cinque parti dell'orazione.\nPer poter scrivere una buona orazione (soprattutto quella giudiziaria) era ritenuto necessario seguire delle tappe:\nLe tecniche comunicative.\nGrazie al retore Ermagora di Temno gli antichi riconoscevano cinque momenti fondamentali che Cicerone nel suo \"De oratore\" (52 a.C.) ripropone e sviluppa:"}
{"id": "295631", "revid": "1543377", "url": "https://it.wikipedia.org/wiki?curid=295631", "title": "Contact (romanzo)", "text": "Contact \u00e8 un romanzo di fantascienza di Carl Sagan, pubblicato nel 1985.\nNel romanzo l'autore, astronomo, riflette molti dei suoi interessi della vita reale, in particolare l'ipotesi del primo contatto con esseri extraterrestri.\nNel 1997 ne \u00e8 stato tratto l'omonimo adattamento cinematografico diretto da Robert Zemeckis.\nTrama.\nEleanor \"Ellie\" Arroway \u00e8 la direttrice del \"Progetto Argus,\" nel quale i segnali provenienti dallo spazio e captati da una serie di radiotelescopi nel Nuovo Messico vengono analizzati intensivamente per cercare l'intelligenza extraterrestre (SETI).\nDopo un po' il progetto scopre effettivamente la prima comunicazione confermata da esseri extraterrestri, la serie dei numeri primi fino al 261. L'autore ipotizza che una sequenza di numeri primi sia un possibile primo messaggio da intelligenza aliena poich\u00e9 la matematica \u00e8 considerata \"un linguaggio universale\", e le procedure che producono tale sequenza sono sufficientemente complicate da richiedere intelligenza per metterle in atto. Un'ulteriore analisi del messaggio rivela che due messaggi supplementari sono codificati all'interno di esso in forme differenti di modulazione del segnale radio. Il secondo messaggio \u00e8 un abbecedario, una specie di manuale d'istruzioni che insegna come leggere ulteriori comunicazioni. Il terzo \u00e8 il messaggio vero e proprio e contiene il progetto per costruire una macchina, che sembra essere un genere di veicolo altamente avanzato, destinato ad ospitare un equipaggio umano.\nUna sottotrama vede Ellie interagire con una coppia di predicatori cristiani, che dibatte in maniera informale l'esistenza di Dio. Applicando il metodo scientifico, dichiara che \"non esiste una prova schiacciante che Dio esista... e non esiste una prova schiacciante che Dio non esista.\"\nDopo il tentativo delle due superpotenze (Stati Uniti e Unione Sovietica) di costruire la macchina questa viene effettivamente costruita in Giappone ed attivata, e trasporta cinque passeggeri - compresa Ellie - attraverso una serie di wormhole in un luogo vicino al centro della Via Lattea, dove vengono a contatto con i mittenti del messaggio. Molte delle domande dei viaggiatori trovano risposta.\nAl ritorno, i passeggeri scoprono che la loro esperienza, che soggettivamente per loro era durata molte ore, sulla Terra era durata solo circa venti minuti, e che tutta la loro registrazione video \u00e8 stata cancellata, presumibilmente per la smagnetizzazione dei supporti audio e video avvenuta durante il viaggio di ritorno. Rimangono pertanto privi di prove del loro racconto.\nInfluenza culturale.\nL'unico romanzo di Sagan permette che il lettore sperimenti plausibilmente, nell'immaginazione, ci\u00f2 che ha desiderato di sperimentare nella realt\u00e0: la scoperta di intelligenza extra-terrestre. Inoltre, la conclusione del romanzo potrebbe essere interpretata come l'individuazione di una prova di \"un'intelligenza che precede l'universo.\"\nIl romanzo \u00e8 stato adottato come modello dai fautori principali del movimento del disegno intelligente, bench\u00e9 Sagan fosse notoriamente agnostico e impegnato nel rigore e nell'opposizione scientifici ed intellettuali alla \"nozione di un dio che ha generato tutto.\" Ann Druyan, vedova di Sagan, ha detto che \"non ha mai desiderato credere. Ha desiderato sapere.\" I fautori di un disegno intelligente citano spesso questa frase e la conclusione di Contact come prova che Sagan credesse che, per mezzo degli strumenti della scienza, sarebbe stato possibile scoprire se ci fosse un creatore dell'universo. Questa posizione appare in conflitto diretto con il corpo ampio delle visioni di Sagan come rappresentate nelle sue opere e scritti, che sono descritte meglio come distanti dalle pretese di origini soprannaturali dell'universo e favoriscono spiegazioni di origine naturalistica.\nRiconoscimenti.\nIl romanzo ha vinto il Premio Locus per la miglior opera prima per il 1986."}
{"id": "295635", "revid": "406204", "url": "https://it.wikipedia.org/wiki?curid=295635", "title": "Anabolismo", "text": "Lanabolismo o biosintesi (dal greco \u1f00\u03bd\u03b1\u03b2\u03ac\u03bb\u03bb\u03b5\u03b9\u03bd = \"tirare su, costruire\") \u00e8 una delle due vie del metabolismo e comprende l'insieme dei processi di sintesi o bioformazione delle molecole organiche (biomolecole) pi\u00f9 complesse da quelle pi\u00f9 semplici o dalle sostanze nutritive; questi processi richiedono energia, al contrario del catabolismo.\nDescrizione.\nSebbene l'anabolismo e il catabolismo siano due processi opposti, funzionano in maniera coordinata e armonica e costituiscono un tutto unico difficile da separare.\nL'anabolismo \u00e8 responsabile di:\nLe cellule ottengono l'energia dall'ambiente mediante tre tipi distinti di fonti d'energia, che sono: \nL'anabolismo si pu\u00f2 classificare accademicamente a seconda delle biomolecole che vengono sintetizzate:\nI principali ormoni anabolizzanti sono insulina, GH, IGF-1 e testosterone.\nAnabolismo e mortalit\u00e0.\nLa carenza di ormoni anabolizzanti (soprattutto IGF-1 e testosterone) \u00e8 un fattore che aumenta la mortalit\u00e0"}
{"id": "295636", "revid": "48344", "url": "https://it.wikipedia.org/wiki?curid=295636", "title": "Oratore", "text": ""}
{"id": "295637", "revid": "48344", "url": "https://it.wikipedia.org/wiki?curid=295637", "title": "Oratori", "text": ""}
{"id": "295638", "revid": "122546048", "url": "https://it.wikipedia.org/wiki?curid=295638", "title": "Concerto per pianoforte e orchestra n. 5 (Beethoven)", "text": "Il concerto per pianoforte e orchestra n. 5 di Ludwig van Beethoven fu composto tra il 1809 e il 1810. \u00c8 detto \"L'Imperatore\", nome assegnatogli in via del tutto posticcia e non inerente a Napoleone Bonaparte cui si riferisce invece la Terza Sinfonia del 1804 detta \"Eroica\".\nIl concerto fu dedicato come il precedente dell'op.58 all'arciduca Rodolfo Giovanni d'Asburgo-Lorena.\nLa prima di questo concerto non fu eseguita a Vienna ma a Lipsia, l'anno successivo a quello della sua stesura definitiva, il 28 novembre 1811, dal pianista Friedrich Schneider e sotto la direzione di Johann Philipp Christian Schulz. A Vienna fu eseguito l'anno dopo, con un pubblico che dimostr\u00f2 una certa freddezza nei confronti del capolavoro beethoveniano, anche in considerazione della durata dell'esecuzione (circa 40 minuti).\nIl concerto \u00e8 in mi bemolle maggiore ed \u00e8 suddiviso in 3 movimenti:\nL\"'allegro\" apre con una cadenza che presenta carattere virtuosistico, a cui segue l'esposizione dei temi da parte di un Tutti orchestrale. Il primo \u00e8 pomposo e gioioso e si differenzia nettamente dal secondo tema, interiore ed essenziale nella scrittura, che viene esposto dall'orchestra dapprima nella Tonica sul modo minore, pi\u00f9 tardi dal pianoforte solo in si minore e nella ripresa in do diesis minore. Il percorso armonico in questo primo tempo risulta piuttosto articolato e complesso, cos\u00ec da sottolineare la frequente ricerca da parte di Beethoven di un approfondimento e reinterpretazione delle forme, che fin dalla giovinezza era uso modificare (come dimostrano alcune sonate giovanili e quelle che fanno parte del cosiddetto terzo periodo compositivo di Beethoven).\nL\"'adagio un poco mosso\" presenta un tema dalla cantabilit\u00e0 estrema unita alla dolcezza sublime, tipica dei suoi tempi lenti centrali. \u00c8 ricco di trilli, abbellimento utilizzato per rendere l'effetto del prolungamento altrimenti scadente nei pianoforti dell'epoca, alquanto poveri di sonorit\u00e0. Anche in questo frangente il pianoforte non \u00e8 mero strumento solista, ma appare splendidamente fuso con l'orchestra, che inizialmente accompagna il tema eseguito dal pianoforte e da ultimo lo espone da protagonista, accompagnato dal pianoforte nel registro acuto dello strumento.\nCon una modulazione improvvisa tramite una discesa cromatica (si-si bemolle ovvero dominante di mi bemolle) avviene il collegamento col \"Rond\u00f2\" finale, che presenta nel tema principale un'emiolia che gli dona un carattere scintillante e gioioso. La zona centrale diventa una continua proposizione del tema da parte del pianoforte, con accenti particolarmente delicati, a cui segue sempre la risposta imperiosa dell'orchestra. Dopo una sorta di ripresa il dialogo tra pianoforte e orchestra diventa pi\u00f9 stretto fino all'arrivo della breve cadenza finale, a cui segue un'altrettanto stringata coda dell'orchestra a chiudere con effetto trascinante il concerto."}
{"id": "295647", "revid": "170423", "url": "https://it.wikipedia.org/wiki?curid=295647", "title": "Walt Frazier", "text": "Anni giovanili.\nPrimo dei nove figli di Eula e Walter Frazier Senior, dimostr\u00f2 gi\u00e0 ai tempi delle scuole superiori - alla David Howard High School, un istituto per soli afroamericani nell'ancora segregazionista sud degli USA - un notevole talento per gli sport, che lo port\u00f2 ad eccellere nel basket (come playmaker), nel football americano (come quarterback) e nel baseball (come catcher).\nNel 1963 scelse di giocare a basket con la Southern Illinois University di Carbondale, nonostante avesse ricevuto diverse proposte di borsa di studio da altri atenei per giocare a football.\nDivenne ben presto uno dei migliori giocatori del basket universitario; nominato Division II All-American nel 1964 e 1965, guid\u00f2 la squadra alla finale del campionato NCAA (di Division II) persa 85-82 ai tempi supplementari contro gli Evansville Purple Aces di Jerry Sloan (1965).\nNel 1967 vinse con Southern Illinois il National Invitation Tournament (NIT), battendo la Marquette University 71-56 al Madison Square Garden in New York, e fu eletto miglior giocatore del torneo.\nCarriera professionistica.\nScelto dai New York Knicks al primo giro, col numero 5, del \"draft \"1968, fu nominato nell'All-Rookie team e divenne per un decennio il giocatore simbolo della squadra, che condusse a due titoli NBA nel 1970 e 1973.\nFortissimo playmaker, \u00e8 passata alla storia la sua prestazione in gara-7 della serie finale del 1970: 36 punti, 19 assist, 7 rimbalzi nella stessa partita in cui Willis Reed gioc\u00f2, praticamente zoppo, contro Wilt Chamberlain.\nEra soprannominato \"Clyde\" perch\u00e9 era solito portare il cappello come Warren Beatty, che aveva interpretato Clyde Barrow in \"Gangster Story\", film del 1967.\nSette volte NBA All-Star, quattro volte nel primo quintetto NBA e due nel secondo, sette volte tra i primi cinque difensori della lega, fu anche miglior giocatore dell'All Star Game del 1975.\nIl 10 ottobre 1977 pass\u00f2 ai Cleveland Cavaliers, dove spese le sue ultime tre stagioni tormentato dagli infortuni."}
{"id": "295652", "revid": "1543377", "url": "https://it.wikipedia.org/wiki?curid=295652", "title": "PA-RISC", "text": "PA-RISC \u00e8 un'architettura di microprocessori sviluppata dalla Hewlett-Packard \"Systems &amp; VLSI Technology Operation\". Come indicato dal nome il processore implementa un'architettura RISC (Reduced Instruction Set Computing\"), le lettere PA indicano invece Precision Architecture. Spesso l'architettura viene indicata semplicemente come HP/PA for Hewlett Packard Precision Architecture\". PA viene considerato da alcuni l'acronimo di Palo Alto, citt\u00e0 dove si trova la sede principale dell'HP.\nDescrizione.\nVerso la fine degli anni ottanta l'HP produceva quattro famiglie di computer basate su processori CISC. La prima linea era chiamata Vectra Series ed era basata su processori Intel 80286. La seconda linea chiamata HP Series 300 utilizzava il processore Motorola 68000 (nel 1990 si aggiunse la serie HP Apollo 400 basata su Motorola 68000 quando HP acquis\u00ec la Apollo computer). L'altra serie era la linea 200 basata sul chip custom silicon on sapphire (SOS). I chip SOS furono utilizzati anche dalla linea HP 3000 a 16 bit. L'ultima linea era l'HP 9000 Series 500 (a 16 e 32 bit) basata sulle CPU FOCUS. HP decise di sviluppare l'architettura PA-RISC per muovere tutte le linee non intel su un'unica piattaforma basata sul chip RISC.\nI primo chip PA-RISC furono caratterizzati da un'architettura a 32 bit. Il chip venne utilizzato nella serie HP 3000 presentata verso la fine degli anni 80. Le macchine 930 e 950 comunemente erano conosciute con il nome Spectrum (spettro), il nome in codice utilizzato durante il loro sviluppo. Le macchine utilizzavano il sistema operativo MPE/iX. Poco dopo le macchine della serie HP 9000 furono aggiornate con i processori PA-RISC, le macchine utilizzano il sistema operativo HP-UX, una versione del sistema operativo UNIX di propriet\u00e0 HP.\nAltri sistemi disponibili per i chip PA-RISC sono Linux, OpenBSD, NetBSD, NEXTSTEP, e una versione di Windows NT che non fu messo in vendita.\nUna caratteristica interessante dei chip PA-RISC \u00e8 che generalmente questi chip non sono dotati di cache di secondo livello. Normalmente questi processori sono dotati di un'ampia cache di primo livello (a volte esterna) collegata al processore tramite un bus dedicato. Solo i PA-7100LC, PA-7300LC, PA-8800 e PA-8900 sono dotati di cache di secondo livello. Un'altra innovazione di questa architettura fu l'introduzione di istruzioni multimediali SIMD chiamate MAX. Questa estensione venne introdotta nel processore PA-7100LC.\nIl progetto venne aggiornato nel 1996 con la presentazione dell'architettura PA.RISC 2.0, un'architettura totalmente a 64 bit. Il primo processore di questa famiglia fu il PA-8000, un chip dotato di dieci unit\u00e0 funzionali e di pipeline aggressive. Un altro cambiamento fu la divisione della cache istruzioni in due cache una per le istruzioni completabili velocemente e la seconda per le istruzioni che richiedevano pi\u00f9 tempo. Il PA-8200 venne presentato nel 1997 e si differenziava dal PA-8000 per la presenza di un sistema di predizione delle diramazioni migliore, per un TLB veloce e per una cache pi\u00f9 ampia e rapida.\nIl PA-8500 incluse la cache nel processore, la cache era di 1.5 MB ed era di primo livello. Questa miglioria rese il processore molto veloce (per l'epoca). Venne aggiunto un bus ad alte prestazioni per la gestione della memoria DDR che forniva una banda teorica di picco di 2 GB/s. La tabella dei salti venne raddoppiata portandola a 2048 elementi e il Translation Lookaside Buffer venne portato da 120 a 160 elementi.\nL'8600 era in sostanza un 8500 a frequenza maggiore con una gestione della cache istruzione del tipo pseudo-LRU. L'8700 era in sostanza un 8600 a frequenza superiore con una cache di primo livello da 2.25 MB. Il processore inoltre introdusse la gestione pseudo-LRU della cache dati e la possibilit\u00e0 di precaricare i dati. Si noti che la relativa alta latenza della cache di primo livello poteva rappresentare un collo di bottiglia. Tuttavia l'elevata dimensione della cache compensava la sua elevata latenza.\nIl PA-8800 (nome in codice Mako) conteneva due processori indipendenti in un singolo chip. Ogni integrato formava un sistema SMP a due vie. Ogni processore aveva una cache di primo livello di 1.5 MB e supportava una cache di secondo livello opzionale da 32 MB su chip separati. Il bus di sistema fu rimpiazzato dal bus ZX1 da 6.4 GB/s un bus ad alte prestazioni che permetteva di sviluppare server con architetture per PA-RISC o Itanium con modifiche marginali.\nIl PA-8900 era simile al PA-8800 ma era dotato di una veloce cache L2 da 64 MB condivisa. Il core aveva subito miglioramenti marginali come una migliore gestione dei conflitti della cache e del rilevamento degli errori. Comunque non era un core 8800 rimpicciolito come inizialmente si era pensato. \u00c8 l'ultimo processore della famiglia PA-RISC.\nIl progetto della serie 8000 non ha subito modifiche radicali dall'PA 8000 in poi. Ogni generazione si \u00e8 concentrata sull'innalzamento della frequenza operativa e sull'integrazione di una cache di dimensioni maggiori. La modifica pi\u00f9 significativa \u00e8 stata l'introduzione di due core in un chip. Come per l'architettura MIPS anche l'architettura PA-RISC per le macchine server sta raggiungendo la fine della sua vita commerciale."}
{"id": "295656", "revid": "1353144", "url": "https://it.wikipedia.org/wiki?curid=295656", "title": "Federazione Giovanile Comunista Italiana", "text": "La Federazione Giovanile Comunista Italiana (FGCI) \u00e8 stata l'organizzazione dei giovani comunisti del Partito Comunista Italiano (PCI), erede diretta della Federazione Giovanile Socialista Italiana.\nStoria.\nIl 29 gennaio 1921, pochi giorni dopo il Congresso di Livorno e la scissione, al Congresso di Firenze i delegati della FGS Federazione Giovanile Socialista Italiana, in rappresentanza di 55.000 iscritti deliberarono con una maggioranza del 90% di \"mutare il nome della propria organizzazione in quello di Federazione Giovanile Comunista Italiana\".\nDopo la clandestinit\u00e0 seguita all'affermazione del fascismo e la partecipazione, durante la Resistenza, dei giovani comunisti ad organizzazioni unitarie come il Fronte della Giovent\u00f9, la FGCI fu ricostituita nel 1949, con Enrico Berlinguer segretario generale e Silvano Peruzzi, Raffaello Ramat, Bruno Bernini e Ugo Pecchioli a completare la segreteria.\nIl suo periodo di maggiore splendore fu negli anni sessanta, quando gli iscritti arrivarono a 200.000 e la Federazione accentu\u00f2 i suoi tentativi di ricerca di un profilo autonomo. Gli organi di informazione della Federazione assunsero un ruolo sempre pi\u00f9 rilevante: assai importanti furono le pubblicazioni \"La citt\u00e0 futura\" (che riprendeva il nome da un numero unico pubblicato nel febbraio del 1917 a cura della Federazione giovanile piemontese del Partito Socialista, di cui Antonio Gramsci cur\u00f2 per intero la stesura) e \"Nuova generazione\" (nata, non senza qualche polemica, nel 1956).\nL'8 ottobre 1990 il segretario della FGCI Gianni Cuperlo, propose ad Ariccia, seguendo la linea di Achille Occhetto, di sciogliere la FGCI per far nascere la Sinistra Giovanile, un'organizzazione confederale con l'obiettivo di creare quattro associazioni nella scuola, nel territorio, nell'universit\u00e0, nei luoghi di lavoro, federate tra loro. La proposta passer\u00e0 con 91 voti favorevoli, 10 astenuti e 13 contrari.\nIl 19 dicembre 1990 si apr\u00ec a Pesaro il XXV e ultimo congresso della FGCI, la quale si sciolse il 22 dicembre con 356 voti favorevoli su 491 votanti (72,5%), in rappresentanza di 55.000 iscritti.\nLa maggioranza della FGCI segu\u00ec il neonato Partito Democratico della Sinistra dando poi vita nel 1992 alla Sinistra Giovanile del PDS, che nel 1998 si sarebbe poi chiamata semplicemente Sinistra Giovanile.\nLa minoranza invece, che ader\u00ec prima al \"Movimento per la Rifondazione Comunista\" e poi al Partito della Rifondazione Comunista, diede vita nel 1995 ai Giovani Comunisti (GC).\nQuando nel 1998 nacque, per frutto di una scissione dal PRC, il Partito dei Comunisti Italiani (PdCI), il nuovo partito, per richiamarsi esplicitamente - anche per i giovani - al disciolto Partito Comunista Italiano cre\u00f2 la Federazione Giovanile Comunisti Italiani (Fgci).\nNel 2016, con la fondazione del Partito Comunista Italiano, omonimo dello storico partito, \u00e8 stata rifondata anche un'omonima\" Federazione Giovanile Comunista Italiana\".\nCongressi nazionali.\nI primi sette congressi furono svolti come Federazione Giovanile Socialista Italiana (Fgsi)"}
{"id": "295657", "revid": "200568", "url": "https://it.wikipedia.org/wiki?curid=295657", "title": "Cera di carnauba", "text": "La cera di carnauba \u00e8 una cera che si ricava dalle foglie di una palma (\"Copernicia prunifera\") che vengono raccolte durante la stagione arida, quando sono ancora chiuse e avvolte da un sottile strato di cera.\nEtimologia.\nIl nome deriva da quello di una popolazione indigena della regione nord-est del Brasile, dove questa palma \u00e8 particolarmente diffusa.\nComposizione.\nLa cera di carnauba contiene principalmente esteri di acidi grassi (80-85%), alcoli grassi (10-15%), acidi (3-6%) e idrocarburi (1-3%). \nClassificazione.\nLa cera di carnauba ottenuta artigianalmente \u00e8 denominata \"cera di origine\" e classificata in tre tipi: gialla, sabbiosa e grassa. Quella \"sabbiosa\", di colore verde cenerino contiene in media il 6% di acqua; la cera \"grassa\" \u00e8 di colore nero con tonalit\u00e0 verde differisce da quella \"sabbiosa\" per non contenere acqua nella sua composizione. \nNella produzione industriale si ottiene una cera di migliore qualit\u00e0, denominata appunto cera industriale ed \u00e8 classificata in tre tipi, rispettivamente in ordine di purezza, 1, 3 e 4.\nUtilizzo.\nLa cera di carnauba \u00e8 usata nelle cere per automobili, nei lucidi per le scarpe e nei lucidanti per pavimenti o per la lucidatura dei mobili, spesso mescolata con cera d'api.\nViene inoltre mescolata con cera vergine d'api e coloranti per la realizzazione di modelli da utilizzare nel campo della microfusione e fusione artistica. \nViene utilizzata come agente distaccante nella produzione di manufatti in vetroresina.\n\u00c8 usata anche come agente lucidante nell'industria alimentare, in particolare in alcuni tipi di caramelle particolarmente lucide come le M&amp;M's, gli Smarties gli Skittles e le Tic Tac, nelle Golia Bianca, nelle Fruit-tella, nelle Happy Cola della Haribo, nelle lunghissime liquirizie Kimono della Haribo, nelle Mentos, nelle BigBabol Full Fill, nelle Vigorsol Beats e in alcuni tipi di cioccolatini. Tra gli additivi alimentari la sua sigla \u00e8 E903.\nHa altres\u00ec una funzione antiossidante.\nNell'industria cosmetica \u00e8 usata come ingrediente di creme e rossetti mentre nell'industria farmaceutica trova applicazione nel rivestimento di pastiglie e capsule.\nInoltre, data la sua elevata resistenza termica, \u00e8 la cera usata per la lucidatura delle pipe con fornello di legno."}
{"id": "295658", "revid": "88740", "url": "https://it.wikipedia.org/wiki?curid=295658", "title": "Peter Cornelius", "text": "Esistono pi\u00f9 persone di nome Peter Cornelius:"}
{"id": "295660", "revid": "1444886", "url": "https://it.wikipedia.org/wiki?curid=295660", "title": "Banca Rasini", "text": "La Banca Rasini \u00e8 stata una piccola banca milanese, fondata nel 1954 ed inglobata nella Banca Popolare di Lodi nel 1992. Il motivo principale della sua fama \u00e8 che tra i suoi clienti principali si annoveravano i criminali Pippo Cal\u00f2, Tot\u00f2 Riina, Bernardo Provenzano (al tempo, uomini guida della Mafia) e l'imprenditore e uomo politico Silvio Berlusconi, il cui padre Luigi Berlusconi vi lavorava come funzionario. Le dichiarazioni di Michele Sindona sulla Banca Rasini la fanno citare pi\u00f9 volte da Nick Tosches, un giornalista del \"The New York Times\", nel suo libro \"I misteri di Sindona\", e l'hanno resa nota tra gli studiosi internazionali che si occupano della storia della Mafia italiana.\nStoria.\nLa \"Banca Rasini Sas di Rasini, Ressi &amp; C.\" viene fondata nel 1954 dai milanesi Carlo Rasini, Gian Angelo Rasini, Enrico Ressi, Giovanni Locatelli, Angela Maria Rivolta e Giuseppe Azzaretto. Il capitale iniziale \u00e8 di 100 milioni di lire. Sin dalle sue origini la banca \u00e8 un punto di incontro di capitali lombardi (principalmente quelli della nobile famiglia milanese dei Rasini, proprietaria del feudo di Buccinasco) e palermitani (quelli provenienti da Giuseppe Azzaretto, uomo di fiducia di Giulio Andreotti in Sicilia).\nNel 1970 Dario Azzaretto, figlio di Giuseppe, diviene socio della banca. Sempre nel 1970, il procuratore della banca Luigi Berlusconi (padre di Silvio Berlusconi) ratifica un'operazione destinata ad avere un peso nella storia della Rasini: la banca acquisisce una quota della Brittener Anstalt, una societ\u00e0 di Nassau legata alla Cisalpina Overseas Nassau Bank, nel cui consiglio d'amministrazione figurano nomi destinati a divenire famosi, come Roberto Calvi, Licio Gelli, Michele Sindona e monsignor Paul Marcinkus.\nNel 1973 la Banca Rasini diviene una S.p.a., ed il controllo passa dai Rasini agli Azzaretto. Il Consiglio di Amministrazione della Banca Rasini S.p.a. \u00e8 costituito da Dario e Giuseppe Azzaretto, Mario Ungaro (avvocato romano e noto amico di Michele Sindona e Giulio Andreotti), Rosolino Baldani e Carlo Rasini.\nMa nel 1974, nonostante l'ottima situazione finanziaria della Banca Rasini (che nell'ultimo anno aveva guadagnato oltre un quarto del suo capitale), Carlo Rasini lascia la banca fondata dalla sua famiglia, dimettendosi anche dal ruolo di consigliere. Secondo gli analisti, le ragioni delle dimissioni di Carlo Rasini sono da cercarsi nella sua mancanza di fiducia verso il resto del Consiglio di Amministrazione, e degli Azzaretto in particolare.\nSempre nel 1974, Antonio Vecchione diviene Direttore Generale, ed in soli dieci anni il valore della banca \"esplode\", passando dal miliardo di lire nel 1974 al valore stimato di circa 40 miliardi di lire nel 1984.\nIl 15 febbraio 1983 la Banca Rasini sale agli onori della cronaca, per via dell'\"Operazione San Valentino\". La polizia milanese effettua una retata contro gli esponenti di Cosa Nostra a Milano, e tra gli arrestati figurano numerosi clienti della Banca Rasini, tra cui Luigi Monti, Antonio Virgilio e Robertino Enea. Si scopre che tra i correntisti miliardari della Rasini vi sono Tot\u00f2 Riina e Bernardo Provenzano. Anche il direttore Vecchione e parte dei vertici della banca vengono processati e condannati, in quanto emerge il ruolo della Banca Rasini come strumento per il riciclaggio dei soldi della criminalit\u00e0 organizzata.\nDopo il 1983, Giuseppe Azzaretto cede la banca a Nino Rovelli. Nino Rovelli \u00e8 un imprenditore (noto soprattutto per la vicenda Imi-Sir) e non ha esperienza nel settore bancario. Nelle inchieste tuttora in corso sulla Banca Rasini, Nino Rovelli \u00e8 spesso considerato un uomo che ha coperto la vera dirigenza della banca fino al 1992. Tuttavia, non esistono evidenze al riguardo, n\u00e9 ipotesi sui nomi dei \"veri\" amministratori della Banca.\nNel 1992 la Banca Rasini viene inglobata nella Banca Popolare di Lodi, ma \u00e8 solo nel 1998 che la Procura di Palermo mette sotto sequestro tutti gli archivi della banca. I giudici di Palermo, anche a seguito delle rivelazioni di Michele Sindona (intervista del 1985 ad un giornalista americano, Nick Tosches) e di altri \"pentiti\", indicano la stessa banca Rasini come coinvolta nel riciclaggio di denaro di provenienza mafiosa. Tra i correntisti della banca figurava anche Vittorio Mangano, il mafioso che lavor\u00f2 nella villa di Silvio Berlusconi dal 1973 al 1975.\nLegami con la mafia.\nLa Banca Rasini deve la sua fama tra gli studiosi della storia d'Italia, soprattutto alle dichiarazioni di Michele Sindona del 1984. Quando il giornalista del New York Times, Nick Tosches, chiese a Sindona (poco prima della misteriosa morte di quest'ultimo):\n\u00ab\"Quali sono le banche usate dalla mafia?\"\u00bb Sindona rispose: \u00ab\"In Sicilia il Banco di Sicilia, a volte. A Milano una piccola banca in Piazza dei Mercanti\"\u00bb.\nIn effetti, le indagini successive alla retata dell'Operazione San Valentino dimostrarono ampiamente il ruolo della Banca Rasini nel riciclaggio dei soldi della mafia, ed i contatti dell'istituto coi pi\u00f9 alti vertici mafiosi.\nIl Commissario di Polizia Calogero German\u00e0 ha ipotizzato che l'istituto, al pari della Banca Sicula di Trapani, fosse uno dei centri per il riciclaggio del denaro sporco di Cosa Nostra.\nLegami con la famiglia Berlusconi.\nTra i personaggi famosi con cui la Banca Rasini ebbe dei legami va citato l'imprenditore e uomo politico Silvio Berlusconi. Il padre di Silvio Berlusconi, Luigi Berlusconi fu prima un impiegato alla Rasini, quindi procuratore con diritto di firma, ed infine assunse un ruolo direttivo all'interno della stessa. La Banca Rasini, e Carlo Rasini in particolare, furono i primi finanziatori di Silvio Berlusconi all'inizio della sua carriera imprenditoriale. Silvio e suo fratello Paolo Berlusconi avevano un conto corrente alla Rasini, cos\u00ec come numerose societ\u00e0 svizzere che possedevano parte della Edilnord, la prima compagnia edile con cui Silvio Berlusconi inizi\u00f2 a costruire la sua fortuna.\nLa Banca Rasini risulta anche nella lista di banche ed istituti di credito che gestirono il passaggio dei finanziamenti di 113 miliardi di lire (equivalenti ad oltre 300 milioni di euro nel 2006) che ricevette la Fininvest, il gruppo finanziario e televisivo di Berlusconi, tra il 1978 ed il 1983.\nIl giornale inglese \"The Economist\" cita ripetutamente la Banca Rasini nel suo noto reportage su Silvio Berlusconi, sottolineando che Berlusconi ha effettuato transazioni illecite per mezzo della banca. \u00c8 stato infatti accertato che Silvio Berlusconi ha registrato presso la banca ventitr\u00e9 holding come negozi di parrucchiere ed estetista. Anche per fare chiarezza su questi fatti nel 1998 l'archivio della banca \u00e8 stato messo sotto sequestro."}
{"id": "295663", "revid": "1573940", "url": "https://it.wikipedia.org/wiki?curid=295663", "title": "Pseudococcidae", "text": "Le cocciniglie farinose o cocciniglie cotonose (Pseudococcidae ) sono una famiglia di insetti fitomizi dell'ordine dei Rincoti (Homoptera: Sternorrhyncha: Coccoidea). Devono il loro nome comune alle abbondanti emissioni di cera di aspetto polverulento, fioccoso o cotonoso.\nDescrizione.\nLe femmine si presentano con un corpo appiattito, lungo pochi millimetri, dal profilo ovale alla vista dorsale, con tegumento poco consistente e corrugato, mascherato dalla copertura cerosa, di aspetto e consistenza. In molti pseudococcidi, dal margine del corpo si sviluppano ai lati e, soprattutto, posteriormente, lunghi prolungamenti di cera fioccosa con cui viene realizzato un ovisacco in modo analogo a quanto avviene negli Ortheziidae e nei Margarodidae. A differenza di questi, tuttavia, l'ovisacco \u00e8 costituito da un groviglio fioccoso di cera e non ha il caratteristico aspetto compatto e solcato di quello delle suddette famiglie. La metameria si riduce alla presenza di suture dorsali e ventrali che lasciano intravedere la suddivisione primaria fra il capo e il torace e fra i segmenti che costituiscono il torace e l'addome.\nIl capo, poco differenziato dal torace, \u00e8 provvisto di antenne moniliformi, composte in genere da 5-9 articoli, di occhi piccoli e apparato boccale pungente-succhiante con rostro di tre segmenti. Le zampe sono generalmente presenti e funzionali, ma brevi, con tarsi formati da un solo articolo. Nell'addome, l'apertura anale \u00e8 posizionata nella parte dorsale dell'estremit\u00e0 posteriore e, come negli Ortheziidae, \u00e8 circondata da un anello sclerificato provvisto di 6 setole; gli anglosassoni chiamano questa struttura \"honey basket\" (\"cestino del miele\") in quanto \u00e8 usata per l'allontanamento della melata.\nUn carattere morfologico comune a quasi tutti gli Pseudococcidi e ai Phenacoleachiidae \u00e8 la presenza di due paia di fessure dorsali, disposte rispettivamente sulla parte posteriore del capo e sull'urite VI o VII, al centro di leggere depressioni. Queste strutture, dette \"ostioli\" o \"ostioli dorsali\" (meno frequentemente \"cicatrici\", \"foveole labiate\", ecc.) producono un'emissione liquida costituita da cera e probabilmente derivata dall'emolinfa. Le conoscenze sulla funzione degli ostioli dorsali non sono ancora ben delineate e vertono fondamentalmente su una ricerca condotta da (1978), il quale ha messo in evidenza un interessante correlazione con i meccanismi di difesa degli Afidi: il liquido viene emesso da uno o pi\u00f9 ostioli, quando la cocciniglia \u00e8 disturbata, e rapprende all'aria; nel liquido \u00e8 anche un feromone d'allarme, perci\u00f2 gli ostioli di queste cocciniglie svolgerebbero la stessa funzione dei sifoni degli Afidi. Gli ostioli possono svolgere, comunque, differenti funzioni secondo la specie, anche se non ci sono sufficienti informazioni in proposito. Lo stesso ha ipotizzato che il secreto degli ostioli attiri le formiche, in quanto lo sviluppo di questi organi \u00e8 significativo nelle specie che instaurano rapporti di simbiosi con gli imenotteri. In alcuni Pseudococcidi, gli ostioli possono essere assenti nelle femmine adulte, oppure ridotti di numero, ma sono in generale presenti nelle forme giovanili e nella maggior parte delle femmine.\nNella parte ventrale dell'addome \u00e8 presente un altro singolare organo, detto \"circulus\". Si tratta di un'area dal contorno ovale o circolare, che la cocciniglia usa come organo adesivo per facilitare la locomozione sulle superfici lisce: in queste condizioni, il corpo si fissa aderendo alla superficie grazie al \"circulus\" e le zampe si muovono in esplorazione, fino a quando vengono trovati degli appigli sui quali far presa.\nAltro elemento morfologico di particolare interesse \u00e8 la distribuzione dei \"cerari marginali\". Questi sono sbocchi di ghiandole ceripare allineati lungo il margine laterale del corpo e associati a ciuffi di brevi setole o spine. Di norma sono presenti 18 paia di cerari, di cui 4 cefalici, 6 toracici e 8 addominali, ma in diverse specie si ha un numero minore per scomparsa di quelli anteriori. La distribuzione e la conformazione dei cerari \u00e8 utile ai fini tassonomici: dai cerari si sviluppano i raggi di cera, che assumono un aspetto diverso secondo la specie.\nIl maschio degli Pseudococcidi \u00e8 generalmente alato; \u00e8 privo di occhi e provvisto di soli ocelli. Dall'urite VIII si sviluppano inoltre due lunghi filamenti di cera.\nBiologia.\nGli Pseudococcidi sono ovipari o ovovivipari e si riproducono in genere per anfigonia o, secondo la specie, anche per partenogenesi. Il ciclo pu\u00f2 comprendere 2-3 generazioni l'anno oppure, come nelle specie termofile, anche un numero indeterminato, per lo pi\u00f9 in climi a inverno mite. Lo svernamento avviene nei vari stadi, in genere protetti in anfrattuosit\u00e0 di varia natura.\nOgni femmina pu\u00f2 deporre alcune centinaia di uova o di neanidi, che restano nascoste nell'ovisacco. Lo sviluppo postembrionale delle femmine si svolge in tre fasi di neanide, quello dei maschi in due fasi di neanide, uno di preninfa e uno di subpupa.\nLe femmine sono mobili allo stadio di neanide; quelle adulte sono sedentarie, tuttavia sono in grado di muoversi come gli Ortheziidi e i Margarodidi.\nVivono su foglie, giovani rami, frutti, alcune specie anche sulle radici. L'habitat ottimale per gli Pseudococcidi \u00e8 rappresentato dalle fronde ombrose, poco ventilate e con umidit\u00e0 relativa alta. La nutrizione avviene a spese della linfa. Le femmine sono provviste di un micetoma, al cui interno sono presenti i microrganismi simbionti sfruttati per l'integrazione della dieta. La generalit\u00e0 degli Pseudococcidi produce abbondanti quantit\u00e0 di melata, perci\u00f2 in questa famiglia si riscontra spesso la simbiosi con le formiche.\nLa simbiosi delle formiche con le cocciniglie farinose raggiunge spesso livelli di mutualismo pi\u00f9 sofisticati rispetto a quella con gli afidi: alcune specie radicicole sono addirittura allevate nei formicai, altre, ad habitat epigeo, sono protette in ricoveri costruiti appositamente dalle formiche. Infine, si riscontra un curioso comportamento nelle specie del genere \"Hippeococcus\": queste cocciniglie, in caso di pericolo, vengono messe in allarme dalle formiche, attraverso stimolazioni con le antenne, e indotte a salire sul loro dorso in modo da poter essere tratte in salvo.\nLotta.\nI danni causati dagli Pseudococcidi sono quelli tipici prodotti dalla maggior parte degli Omotteri Sternorrinchi e sono correlati al grado di intensit\u00e0 dell'infestazione: sottrazione di risorse nutritive alla pianta mediante l'asportazione della linfa, progressivo deperimento, imbrattamento dei prodotti da parte di cera, melata e fumaggine, ostacolo alla fotosintesi a causa dello sviluppo della fumaggine.\nLa difesa contro infestazioni in atto da parte di Pseudococcidi non \u00e8 facile a causa della biologia di questi insetti:\nLa lotta chimica pu\u00f2 essere condotta ricorrendo, quando \u00e8 possibile, agli oli bianchi in trattamenti primaverili, eventualmente attivati con esteri fosforici (es. fenitrothion) per aumentarne l'efficacia. I migliori risultati si ottengono intervenendo in una fase in cui le neanidi di 1\u00aa et\u00e0 stanno migrando alla ricerca di un sito in cui insediarsi. Trattandosi di insetticidi che agiscono per asfissia, \u00e8 indispensabile la completa copertura, perci\u00f2 l'efficacia aumenta se il trattamento \u00e8 eseguito a getto pesante e dopo aver sfoltito la chioma con la potatura. In alternativa agli oli minerali si pu\u00f2 ricorrere ad insetticidi con prodotti di copertura oppure con endoterapici (clorpirifos, piretroidi), trichlorfon, phosmet, metidathion, ecc.). L'uso di questi prodotti deve tuttavia essere oculato in quanto nella generalit\u00e0 dei casi si tratta di insetticidi a largo spettro d'azione e, quindi, nocivi nei confronti dell'artropodofauna utile. Contro le neanidi pu\u00f2 essere usato anche il buprofezin, che agisce come regolatore di crescita. Contro le forme radicicole si deve invece intervenire con l'incorporazione di geodisinfestanti (clorpirifos, diazinone, aldicarb, ecc.).\nPer i motivi sopra esposti \u00e8 raccomandabile un'adeguata prevenzione, da un lato limitando, per quanto \u00e8 possibile, le condizioni che favoriscono l'insediamento e la proliferazione, da un altro intervenendo tempestivamente ai primi segnali di infestazione. Nel primo caso sono opportune la potatura di sfoltimento, allo scopo di arieggiare la chioma, la lotta alle formiche, la moderazione con la concimazioni azotate, in quanto possono indurre un eccessivo rigoglio vegetativo. Nel secondo caso vanno eliminati i focolai di infestazione con trattamenti localizzati oppure rimuovendo i germogli attaccati in caso di infestazioni circoscritte. In un ambito casalingo si pu\u00f2 ricorrere anche alla rimozione manuale delle infestazioni.\nFondamentale \u00e8 il rispetto delle condizioni che favoriscono il mantenimento dell'entomofauna ausiliaria. Gli Pseudococcidi, infatti, sono controllati efficacemente dai loro nemici naturali negli agrosistemi equilibrati. Gli interventi chimici vanno perci\u00f2 inquadrati nel contesto della lotta integrata. A tal fine i principi attivi pi\u00f9 indicati sono gli oli minerali bianchi. I nemici naturali pi\u00f9 attivi rientrano per lo pi\u00f9 negli Imenotteri Calcidoidei, fra i parassitoidi, e nei Coleotteri Coccinellidi, fra i predatori.\nFra le specie pi\u00f9 citate in letteratura si annoverano due fra i principali fattori di controllo del \"Planococcus citri\" (cotonello degli agrumi): il calcidoideo \"Leptomastix dactylopii\" (Hymenoptera: Encyrtidae) e il coccinellide \"Cryptolaemus montrouzieri\". Entrambi questi ausiliari sono stati allevati fin dagli inizi del XX secolo negli USA per combattere il planococco negli agrumeti californiani. Attualmente sono oggetto di produzione presso biofabbriche ed insettari di istituti di ricerca anche in Italia per l'impiego in lotta biologica. Altri coccinellidi attivi contro gli Pseudococcidi e le cocciniglie in generale, sono l'\"Exochomus quadripustulatus\" e il \"Chilocorus bipustulatus\", piuttosto comuni negli agrosistemi non degradati in ambiente mediterraneo.\nSistematica.\nLa famiglia comprende oltre 2000 specie ripartite fra oltre 230 generi. La sistematica interna, per quanto riguarda la suddivisione in sottofamiglie e trib\u00f9, \u00e8 in piena fase di sviluppo, perci\u00f2 le fonti si limitano spesso ad una suddivisione in generi. In letteratura sono talvolta citate le sottofamiglie Pseudococcinae, Rhizoecinae, Sphaerococcinae e Trabutininae, ma la suddivisione non \u00e8 ben chiara, in quanto gli Autori contemplano da 2 a 4 sottofamiglie.\nLe pi\u00f9 recenti proposte, su base morfologica e filogenetica, contemplano la suddivisione in due sottofamiglie, Phenacoccinae e Pseudococcinae.\nFra le specie di maggior interesse presenti in Italia si citano le seguenti:"}
{"id": "295664", "revid": "2017970", "url": "https://it.wikipedia.org/wiki?curid=295664", "title": "Driosauridi", "text": ""}
{"id": "295665", "revid": "2017984", "url": "https://it.wikipedia.org/wiki?curid=295665", "title": "Camptosauridi", "text": ""}
{"id": "295666", "revid": "22356", "url": "https://it.wikipedia.org/wiki?curid=295666", "title": "Rabdodontidi", "text": ""}
{"id": "295667", "revid": "1543377", "url": "https://it.wikipedia.org/wiki?curid=295667", "title": "Mr. Yuk", "text": "Mr. Yuk \u00e8 un personaggio di finzione che dal 1971 fa da mascotte all'Ospedale Pediatrico di Pittsburgh e compare in adesivi circolari di colore verde che l'istituto medico ha diffuso negli Stati Uniti d'America con lo scopo di sensibilizzare i bambini sul pericolo di ingestione di materiali che possono risultare velenosi.\n\u00c8 un cerchio dotato di occhi e bocca che fa una smorfia disgustata, usato per rimpiazzare il teschio e tibie incrociate che agisce da simbolo internazionale per ogni sostanza venefica.\nNegli adesivi di Mr. Yuk sono presenti i numeri dei centri medici che si occupano di avvelenamento e danno informazioni in caso di necessit\u00e0."}
{"id": "295670", "revid": "26630", "url": "https://it.wikipedia.org/wiki?curid=295670", "title": "Giorgia Fiorio", "text": "Biografia e lavori.\nFiglia del dirigente sportivo Cesare, autrice di 12 monografie fotografiche, sviluppa dal 1990 una ricerca intorno alla figura umana. Tra il 1999 e il 2000 il progetto \"Uomini\" esplora le comunit\u00e0 chiuse maschili nella societ\u00e0 occidentale. Il libro \"Il Dono\" ha ricevuto il Patrocinio dell\u2019UNESCO nel 2009. Dal 2010, il progetto in corso \"Humanum\", riconsidera la figurazione umana nella statuaria arcaica nella percezione del nostro tempo. I lavori di questo progetto, sono sinora stati realizzati al National Archaeological Museum e l\u2019Acropolis Museum di Atene; il Mus\u00e9e du Louvre di Parigi; l'Iraq Museum di Baghdad; il Kunsthistorisches Museum di Vienna, il National Archaeological Museum di Cipro.\nTrasmissione.\nFondatrice e direttore artistico con Gabriel Bauret dal 2002 al 2013 del seminario internazionale di fotografia Reflexions Masterclass; docente dell\u2019International Centre of Photography di New York dal 2007 al 2014; Master del World Press Photo nel 2009; dal 2016 Fiorio \u00e8 \"Professionista Affiliato\" dell\u2019Istituto di Tecnologia, Informazione, Comunicazione e Percezione della Scuola Superiore Sant'Anna di Pisa. Il progetto The Lady of Warka and the Archaeology of Meanings presentato con la direzione scientifica di Lucio Milano dell\u2019Universit\u00e0 Ca\u2019 Foscari di Venezia all\u2019Iraq Museum di Baghdad nel 2017, ha ricevuto il Patrocinio del Ministero di Beni e delle Attivit\u00e0 Culturali e del Ministero degli Affari Esteri.\nLa conferenza di presentazione del progetto all\u2019Universit\u00e0 di Ca\u2019 Foscari: The Lady of Warka all\u2019Iraq Museum ha ricevuto nel 2016 il Patrocinio della Commissione Nazionale Italiana per l\u2019UNESCO.\nAttivit\u00e0 Espositiva.\nC/O Berlin; Istituto Nazionale per la Grafica a Palazzo Poli; Maison Europ\u00e9enne de la Photographie di Parigi; Rencontres d\u2019Arles; Museo d'arte contemporanea del Castello di Rivoli|; Nordic Light Festival Photography di Kristiansund in Norvegia; Museo Poldi Pezzoli di Milano; Biennale d\u2019Arte di Venezia, Padiglione Italia (2013 e 2015) e Palazzo Fortuny, 2016; Iraq Museum di Baghdad (2017-2018); Biennale dell\u2019Institut du monde arabe di Parigi (2019) e Palazzo Borghese presso la Galleria del Cembalo di Roma.\nPubblicazioni.\nOltre alle pubblicazioni nei magazine e online in Frontiers in Phycology in Cognitive Science \"The Ontology of Vision. The Invisible Consciousness of Living Matter\".\nAltro.\nResidente dal 2016 a Venezia dove vive con il marito Gian Carlo Bussei; nel 2007 ha partecipato alla Giuria\nOrizzonti della 64\u00aa Mostra del Cinema di Venezia presieduta da Gregg Araki.\nEsordi.\nDopo l\u2019esordio tra le \"giovani proposte\" a Sanremo, ha realizzato due album con Mauro Paoluzzi, di cui uno in Germania. L\u2019attivit\u00e0 in ambito musicale durer\u00e0 al 1982 al 1988. Ha inoltre partecipato ai film: \"Sapore di Mare\" (1983) di Carlo Vanzina; \"Sapore di Mare 2\" di Bruno Cortini e \"Yesterday\" (1985) di Claudio Risi.\nAlbum.\n1984 - \"Giorgia Fiorio\" (CGD 15159, Q-Disc); 1986 - \"Giorgia\" (LP); 1988 - \"Prende al cuore\" (LP)"}
{"id": "295676", "revid": "55935", "url": "https://it.wikipedia.org/wiki?curid=295676", "title": "Logografo", "text": ""}
{"id": "295678", "revid": "466539", "url": "https://it.wikipedia.org/wiki?curid=295678", "title": "Pizzo Tamb\u00f2", "text": "Il Pizzo Tamb\u00f2 (scritto anche \"Pizzo Tambo\") \u00e8 una montagna delle Alpi alta 3.279\u00a0m s.l.m. \u00c8 la pi\u00f9 alta della catena Mesolcina che, staccandosi dalle Prealpi Luganesi verso Nord, ha termine in corrispondenza del Passo dello Spluga, determinando il confine tra l'Italia e la Svizzera (Canton Grigioni).\nCaratteristiche.\nLa sua mole rocciosa \u00e8 formata prevalentemente da rocce metamorfiche con stratificazione verticale (gneiss, micascisti, filladi) di solidit\u00e0 digradante dalla base verso la vetta, poco sotto la quale si trova anche una piccola porzione di dolomia.\n\u00c8 formata essenzialmente da tre versanti: il versante nord, svizzero, che scende sulla Tamboalp in territorio di Spl\u00fcgen, presentando una piccola vedretta ormai in quasi completo disfacimento (Tambogletscher) ed un lago che ne raccoglie la fusione; il versante occidentale, ancora svizzero, tanto scosceso quanto sovente sfasciumato e del tutto deglacializzato, del quale fa parte anche la incassata parete sud-ovest che cela alla sua base la minuscola \"Vedretta del Tamb\u00f2\"; il versante orientale, italiano, che digrada piuttosto interrotto ma senza vere e proprie pareti sul Passo dello Spluga e sul bacino di Montespluga, presentando la pi\u00f9 cospicua Vedretta della Spianata. Verso sud la vetta digrada trasformandosi in una cresta ricca di vette secondarie (Pizzo Zoccone, la pi\u00f9 rilevante) e andando a congiungersi alla struttura rocciosa del Gruppo del Ferr\u00e9.\n\u00c8 sostanzialmente impossibile stabilire quando avvenne la prima \"vera\" ascensione alla vetta del Tamb\u00f2: la relativa facilit\u00e0 di salita del versante orientale pu\u00f2 far senza dubbio supporre l'arrivo sulla sommit\u00e0 di altri prima del conquistatore \"ufficiale\", Johann Jacob Weilenmann con guida, nel luglio del 1859, proprio da quel versante.\nAscensione alla vetta.\nEssendo una delle pi\u00f9 alte montagne della regione e dunque offrendo un panorama eccezionale, essa \u00e8 assai frequentata alpinisticamente, sia d'estate sia d'inverno; la via \"normale\" di salita, con condizioni atmosferiche stabili, impone qualche cautela solo sulla breve cresta finale di roccioni e sfasciumi che adduce alla vetta. L'inizio di tale via \u00e8 posto a pochi metri dalla dogana italiana del Passo dello Spluga (un segnale indica l'inizio del sentiero) e percorre interamente il crestone orientale, transitando a lato della tozza sommit\u00e0 del pizzo Tamborello (o Lattenhorn); l'intera via \u00e8 sprovvista di bolli o segnavia: sono presenti soltanto omini di pietra. \u00c8 possibile salire anche dal versante svizzero (nord), in questo caso la via si congiunge a quella italiana appena sotto la citata cima del Tamborello."}
{"id": "295680", "revid": "287204", "url": "https://it.wikipedia.org/wiki?curid=295680", "title": "QNX", "text": "QNX (si pronuncia Q-N-X o Q-nix) \u00e8 un sistema operativo real-time Unix-like POSIX-compliant commerciale, basato su microkernel e mirato principalmente al mercato dei sistemi embedded. \nIl 12 settembre 2007 i sorgenti dell'intero sistema operativo e della maggior parte dei componenti aggiuntivi sono stati resi disponibili per scopi non commerciali.\nDescrizione.\nQNX \u00e8 progettato come sistema microkernel, la cui idea base \u00e8 quella di costruire il sistema operativo come un insieme di piccole parti che offrono uno specifico servizio: queste parti sono denominate \"server\" e prendono anche il posto dei \"device driver\" dei sistemi operativi tradizionali.\nProprio in questo approccio sta la differenza tra un sistema microkernel ed il kernel dei sistemi operativi tradizionali: in questi, il sistema operativo \u00e8 composto sin dall'inizio di molti moduli raggruppati in un unico grosso software (kernel monolitico) che normalmente non possono essere individualmente separati dal resto.\nNel caso di QNX, il sistema microkernel permette all'utente di assemblare un proprio sistema utilizzando solo le parti realmente necessarie, tralasciando completamente quelle non desiderate, e questo senza modificare o ricompilare il sistema operativo stesso.\nAllo stesso tempo, \u00e8 invece possibile estendere il sistema con parti scritte dall'utente o da altri, senza pericolo di causare malfunzionamenti nel resto del sistema operativo.\nUn sistema operativo real-time completo e provvisto di molte funzionalit\u00e0, compreso stack di rete TCP/IP, file system, un interprete di comandi e altro pu\u00f2 comodamente stare su un floppy disk.\nDalla versione denominata \"Neutrino\" QNX \u00e8 stato portato, oltre che sulle CPU x86, su un vasto numero di differenti processori, purch\u00e9 dotati di Memory management unit (MMU), tra cui: PowerPC, ARM, StrongARM, MIPS e SH-4.\nOriginariamente, QNX forniva una licenza d'uso utilizzabile per sviluppi non commerciali (QNX NC), che per\u00f2 \u00e8 stata sospesa nel 2003 ed ora fornisce solamente la possibilit\u00e0 di scaricare il sistema completo con una licenza temporanea di 30 giorni.\nPoich\u00e9 il sistema di sviluppo, rispetto a uno equivalente per un sistema comparabile tipo Windows CE o linux RTAI, \u00e8 piuttosto costoso, questo tipo di limitazione di fatto impedisce lo studio e la diffusione di questo ottimo sistema, che potrebbe finire per chiudersi in una nicchia.\nIl sistema di sviluppo si avvale della piattaforma Eclipse, in cui QNX ha integrato i propri strumenti di sviluppo ed il sistema operativo. Essendo Eclipse sviluppato in Java, il sistema di sviluppo pu\u00f2 girare virtualmente su qualsiasi sistema dotato di Java e di una interfaccia grafica compatibile, tra cui Windows, sistemi Unix e Linux e QNX stesso.\nStoria.\nGordon Bell e Dan Dodge furono le persone che crearono QNX.\nNel 1980 erano studenti all'Universit\u00e0 di Waterloo, e seguivano il corso di progettazione di Sistemi Operativi, dove era prevista la scrittura di semplici kernel real-time.\nEntrambi convinti della possibilit\u00e0 di sfruttare commercialmente questi sistemi, fondarono nel 1982 la Quantum Software Systems a Kanata, Ontario (un'area high-tech fuori Ottawa).\nNello stesso anno fu pubblicata la prima versione di QNX, che girava su architettura Intel 8088.\nQNX fu inizialmente scelto come sistema operativo per il computer Unisys ICON, progettato dal comprensorio educativo dell'Ontario. \nQNX fu utilizzato soprattutto per progetti \"grossi\", in quanto i suoi 44 KB di kernel erano troppi per i piccoli chip dei microcomputer dell'epoca.\nIn quest'ambito QNX si guadagn\u00f2 una reputazione di sistema robusto ed affidabile, e pertanto venne utilizzato per applicazioni industriali.\nAlla fine degli anni Ottanta la societ\u00e0 decise di riscrivere il kernel e utilizzare lo standard POSIX: il risultato fu QNX 4.\nGrazie all'interfaccia POSIX, il passaggio di software Unix e BSD su QNX divenne molto semplice.\nIn questo periodo Patrick Hayden e Robin Burgener svilupparono un nuovo sistema di finestre grafiche:\nwindowing system\nQuesto concetto fu implementato in una GUI brevettata, chiamata Photon microGUI.\nIn QNX \u00e8 per\u00f2 anche disponibile una versione grafica di X Window System.\nVerso la fine degli anni Novanta la societ\u00e0 riscrisse completamente QNX, che fu progettato ex novo come sistema operativo per il supporto nativo di sistemi a multiprocessori (SMP).\nFu aggiunto il supporto completo delle API delle specifiche POSIX, comprese parti POSIX non ancora implementate da nessun altro sistema.\nIl risultato fu QNX Neutrino, pubblicato nel 2001.\nContemporaneamente alla pubblicazione del kernel Neutrino, la QNX system divenne membro del consorzio Eclipse, e pubblic\u00f2 una suite del workbench Eclipse con plug-in dedicati allo sviluppo di QNX Neutrino, denominata Momentics.\nNel 2004 la societ\u00e0 fu venduta al gruppo Harman International Harman International Industries.\nIl 12 settembre 2007 viene pubblicato il codice sorgente di QNX sotto una licenza open source ibrida.\nQNX \u00e8 stato molto utilizzato in ambiente automobilistico per sistemi telematici. \nFino alla cessione al gruppo Harman, QNX \u00e8 stato utilizzato in pi\u00f9 di 180 differenti modelli di automobile.\nIl 9 aprile 2010 Research In Motion, azienda produttrice degli smartphone BlackBerry, ha annunciato l'acquisizione di QNX Software Systems. Quasi esattamente un anno dopo, il 19 aprile 2011, viene lanciato sul mercato il BlackBerry PlayBook, tablet RIM basato sul sistema operativo QNX (ribattezzato per l'occasione \"BlackBerry Tablet OS\")\nIl sistema Cisco IOS-XR (ultra high availability IOS), \u00e8 basato su QNX, come anche il sistema IOS Software Modularity.\nNel marzo 2014, Apple annuncia la pubblicazione del sistema CarPlay per l'informatica mobile su auto, basato sul sistema operativo QNX Neutrino OS.\nArchitettura.\nQNX \u00e8 un sistema microkernel, il kernel stesso contiene solo queste parti:\nOgni altro software viene eseguito come quello che in altri sistemi si chiamerebbe \u201dprocesso utente\u201c.\nIn questa modalit\u00e0 gira anche il processo di sistema denominato \u201dproc\u201c, abbinato al microkernel, e che ha il compito di gestire la memoria e la creazione dei processi.\nIl principio di base che rende possibile utilizzare i servizi del kernel e collegare tra loro i vari processi sono i meccanismi di IPC di QNX ed il boot loader che pu\u00f2 caricare una immagine del sistema contenente non solo il kernel, ma ogni altra risorsa desiderata come programmi utente, librerie condivise o shared libraries ed altro.\nInterprocess communication.\nIl meccanismo base di comunicazione tra i processi di QNX, su cui sono stati sviluppati tutti gli altri, \u00e8 costituito dal passaggio di un messaggio da un processo ad un altro e dall'attesa della risposta.\nQuesta funzione viene atomicamente eseguita dalla procedura \"MsgSend\". Il messaggio \u00e8 copiato, tramite il kernel, dallo spazio di memoria del processo mittente allo spazio di memoria del processo destinatario.\nLa parte interessante \u00e8 che se il processo destinatario \u00e8 gi\u00e0 in attesa del messaggio, contemporaneamente alla ricezione esso verr\u00e0 attivato, senza passare dallo scheduler. In questo modo, sia il mittente che il destinatario non dovranno attendere cicli di scheduler per completare la loro operazione.\nQuesto meccanismo integra alcune funzioni di scheduling del kernel nelle funzioni di IPC e rende QNX uno dei sistemi a micro kernel con il sistema IPC tra i pi\u00f9 veloci.\nIn molti sistemi tipo UNIX, Linux o Windows i meccanismi di IPC sono molto pi\u00f9 pesanti e non efficienti, dovendo invece passare sempre attraverso il kernel e lo scheduler.\nAnche in molti micro-kernel la mancanza di efficienti meccanismi di IPC diminuisce di molto le loro prestazioni.\nNonostante questi meccanismi, un confronto diretto tra sistemi microkernel e sistemi a kernel monolitico indica che i sistemi microkernel non hanno in generale le stesse prestazioni dei sistemi a kernel monolitico.\nQuesto perch\u00e9 i servizi di un sistema micro kernel sono necessariamente implementati in spazi di memoria diversi e quindi richiedono servizi IPC di comunicazione, mentre i servizi in un kernel monolitico condividono lo stesso spazio di memoria e non richiedono di norma servizi IPC.\nOvviamente la maggior efficienza di un kernel monolitico \u00e8 pagata in termini di affidabilit\u00e0 in quanto un crash in un servizio nello spazio di kernel causer\u00e0 probabilmente un crash dell'intero sistema. \nUn crash in un servizio di un micro kernel invece causer\u00e0 di norma solo la perdita di quel servizio e non dell'intero sistema.\nQNX implementa alcuni accorgimenti per aumentare le prestazioni, limitando per esempio l'uso di interrupt ed utilizzando tecniche di polling per diminuire il numero di cambi di contesto (task switching).\nInoltre \u00e8 possibile utilizzare tecniche di caricamento di un driver usando DLL o plug-in in uno spazio di un singolo processo.\nQueste tecniche per\u00f2 riducono la sicurezza del sistema in quanto diminuiscono la protezione offerta dalla separazione degli spazi di memoria, che \u00e8 la chiave dei sistemi microkernel.\nSe si desidera mantenere una struttura completamente microkernel, anche QNX sar\u00e0 soggetto a diminuzioni di prestazioni, specialmente se utilizzato in sistemi con carichi di interrupt molto pesanti.\nGrazie alla struttura microkernel QNX \u00e8 anche un sistema operativo distribuito.\nLa tecnologia utilizzata da QNX \u00e8 denominata Transparent Distributed Processing ed \u00e8 stata sviluppata da Dan Dodge e Peter van der Veen, che ne detengono il brevetto:\npatent\nQuesta tecnologia rende estremamente facile creare reti di sistemi QNX che possono costituire un supercomputer e gestire in parallelo pi\u00f9 applicazioni su macchine diverse.\nFoundry27.\nFoundry27 \u00e8 la nuova comunit\u00e0 promossa dalla QNX system per servire allo sviluppo del sistema Neutrino. Gli sviluppatori possono registrarsi, secondo la licenza proposta, ed ottenere il codice sorgente e relativi toolkit del sistema operativo.\nSistemi similari.\nAltri importanti sistemi embedded paragonabili sono LynxOS, VxWorks, Linux, THEOS, Threadx, Windows CE, RTEMS, OS-9, sistemi ITRON."}
{"id": "295681", "revid": "101372453", "url": "https://it.wikipedia.org/wiki?curid=295681", "title": "Logografia (retorica)", "text": "La logografia (dal greco \u03bb\u03cc\u03b3\u03bf\u03c2 [l\u00f3gos], \"discorso\", e \u03b3\u03c1\u03b1\u03c6\u03ae [graph\u00e8], \"scrittura\") \u00e8, nella Grecia antica, l'arte dello scrivere, a pagamento, orazioni giudiziarie. Molti retori si adattarono a fare i logografi, tra i quali ci furono importanti figure politiche come Lisia, Iseo, Demostene, Tisia ed Isocrate.\nL'esistenza dei logografi fu determinata dal fatto che in molte citt\u00e0, ad esempio Atene, la legge permetteva ai cittadini di difendersi da soli, mentre escludeva gli \"oratori\" non cittadini. Lisia, ad esempio, in quanto meteco, poteva solo scrivere i propri \u03bb\u03cc\u03b3\u03bf\u03b9 che venivano letti da altri.\nUn sofista minore, Alcidamante, scrisse un piccolo trattato (\"Su coloro che fabbricano discorsi scritti\") in cui si affermava che un discorso scritto aveva maggior valore rispetto all'improvvisazione.\nSono chiamati \"logografi\" anche gli scrittori che tra la fine del VI e gli inizi del V secolo a.C., trascrivendo le loro indagini di genere geografico, etnografico e genealogico, gettarono le basi per quella che noi chiamiamo - oggi - storiografia. Il pi\u00f9 importante logografo dell'antichit\u00e0 fu, in questo senso, Ecateo di Mileto (560-480 a.C.) prima di Erodoto (484-425 a.C.), ritenuto convenzionalmente il primo storico occidentale."}
{"id": "295684", "revid": "1318658", "url": "https://it.wikipedia.org/wiki?curid=295684", "title": "Fimosi", "text": "La fimosi \u00e8 un diffuso restringimento dell'orifizio prepuziale, pi\u00f9 precisamente una condizione medica, pi\u00f9 o meno grave, per la quale non \u00e8 possibile retrarre il prepuzio del pene oltre al glande. Nei casi di fimosi, una eventuale forzatura del prepuzio a superare il glande pu\u00f2 generare lacerazioni della pelle e conseguenti ulteriori cicatrici che portano ad un aggravamento dello stato. Una potenziale complicanza della fimosi \u00e8 la parafimosi, in cui vi \u00e8 l'impossibilit\u00e0 nel ricoprire il glande col prepuzio una volta che \u00e8 stato retratto. Il termine ha origine dalla parola greca \"phimos\" (\"\u03c6\u1fd1\u03bc\u03cc\u03c2\"), che significa \"muso\". Inoltre, coloro che sono colpiti da fimosi, sono a maggior rischio di incorrere in una infiammazione del glande, nota come balanite. \nPer la risoluzione della fimosi, ci si pu\u00f2 avvalere dell\u2019intervento di circoncisione, dell\u2019utilizzo di tuboidi che sfruttino la dilatazione progressiva dell'anello fimotico, dell\u2019utilizzo di creme steroidee e della pratica di mirati esercizi di stretching.\nNei bambini piccoli, \u00e8 normale che non sia possibile retrarre il prepuzio, tuttavia in oltre il 90% dei casi ci\u00f2 si risolve intorno all'et\u00e0 di sette anni e nel 99% dei casi entro i 16 anni. Occasionalmente, la fimosi pu\u00f2 essere causata da una patologia sottostante, come la presenza di cicatrici dovute a balanite o a balanite xerotica obliterante. Ci\u00f2 pu\u00f2 essere generalmente diagnosticato quando si osservano cicatrici dell'apertura del prepuzio. In genere, la fimosi si risolve senza trattamento all'et\u00e0 di tre anni. Durante i primi anni di vita del bambino non dovrebbero essere tentati sforzi per retrarre il prepuzio. Alla nascita, infatti, lo strato interno del prepuzio \u00e8 sigillato al glande sul pene e il prepuzio di solito non \u00e8 retraibile nella prima infanzia.\nLe associazioni mediche consigliano di non retrarre il prepuzio di un neonato, al fine di prevenire eventuali cicatrici. Alcuni sostengono che la non-retraibilit\u00e0 pu\u00f2 essere \"considerata normale per i maschi fino all'adolescenza compresa\". Hill afferma che la piena retraibilit\u00e0 del prepuzio non pu\u00f2 essere raggiunta fino alla tarda infanzia o all'et\u00e0 adulta. Un sondaggio danese ha rilevato che l'et\u00e0 media della prima retrazione del prepuzio \u00e8 di 10,4 anni.\nRickwood, cos\u00ec come altri autori, ha suggerito che la condizione di fimosi \u00e8 sovradiagnosticata per via della mancata distinzione tra non retraibilit\u00e0 tipica dello sviluppo e una situazione patologica. Alcuni autori usano i termini \"fisiologici\" e \"patologici\" per distinguere tra questi tipi di fimosi; altri usano il termine \"prepuzio non-retrattile\" per distinguere questa condizione di sviluppo dalla fimosi patologica.\nIn alcuni casi, si pu\u00f2 identificare una situazione patologica se sembra che il bambino accusi un dolore, un rigonfiamento del prepuzio o un apparente disagio durante la minzione.\nNelle donne una condizione paragonabile \u00e8 conosciuta come \"fimosi clitoridea\" per cui il prepuzio clitorideo non pu\u00f2 essere ritratto, limitando l'esposizione del glande clitorideo.\nEpidemiologia.\nNel corso degli anni sono stati pubblicati numerosi studi riguardanti l'incidenza della fimosi. I dati riportati da essi variano notevolmente da pubblicazione a pubblicazione, questo a causa della difficolt\u00e0 di distinguere una situazione patologica da una fisiologica, dalle differenze di definizione, dai problemi di accertamento e dalle molteplici influenze aggiuntive sui tassi di circoncisione post-neonatali in societ\u00e0 dove la maggior parte dei neonati viene circonciso. Una statistica di frequenza comunemente citata per la fimosi patologica \u00e8 dell'1% dei maschi non circoncisi. Quando la fimosi \u00e8 semplicemente equiparata alla non retrattilit\u00e0 del prepuzio dopo l'et\u00e0 di tre anni, sono stati riportati tassi di incidenza notevolmente pi\u00f9 elevati. Altri autori hanno descritto un'incidenza negli adolescenti e negli adulti pari al 50%, anche se \u00e8 probabile che in questi dati siano stati inclusi molti casi di fimosi fisiologica o di parziale non retrattilit\u00e0.\nSintomi e complicanze.\nLa diagnosi della fimosi \u00e8 spesso fatta dal paziente stesso che nota il restringimento del prepuzio. A seconda del grado di fimosi tale restringimento pu\u00f2 variare ed \u00e8 quindi necessario un\u2019osservazione clinica. I sintomi legati (ma non esclusivi) a questa condizione possono essere: dolore al pene, dolore durante i rapporti sessuali, disfunzione erettile, ritenzione urinaria, disuria; ulcere cutanee e prurito uretrale.\nLa fimosi \u00e8 un handicap anatomico e non pu\u00f2 essere definita malattia o patologia. Le complicanze derivanti da tale caratteristica sono quindi tutte quelle patologie che trovano nella situazione di fimosi uno stato ideale per insorgere. Si ha perci\u00f2 un rischio maggiore di balanite (infiammazione o infezione del glande), postite (infiammazione o infezione del prepuzio) e balanopostite (infiammazione o infezione del glande e della membrana interna del prepuzio). L\u2019insorgere di tali patologie pu\u00f2 essere dovuto al ristagno nel pene di smegma e urina, causata dalla fimosi e dall\u2019impossibilit\u00e0 di una corretta igienizzazione della parte. Se non correttamente curate, la degenerazione di tali patologie pu\u00f2 portare a dolorose calcificazioni del prepuzio.\nInoltre, forzare lo scoprimento del glande pu\u00f2 comunque provocare la parafimosi, che \u00e8 un grave effetto in cui non si riesce pi\u00f9 a ricoprire il glande comportando uno strangolamento dello stesso ed \u00e8 necessario un intervento d'urgenza per risolverlo.\nClassificazione.\nLa fimosi pu\u00f2 essere congenita o acquisita:\nLa fimosi, sia congenita sia acquisita, pu\u00f2 essere serrata o non serrata:\nGradi di intensit\u00e0.\nSecondo Kikiros et al. \u00e8 possibile identificare una scala di cinque gradi di intensit\u00e0 della fimosi:\nTrattamenti.\nPer curare la fimosi si pu\u00f2 ricorrere a:\nLa circoncisione \u00e8 l\u2019asportazione chirurgica parziale o totale del prepuzio, la parte di pelle che ricopre il glande. Fin dalla nascita il pene \u00e8 rivestito di uno strato di pelle che dalla base lo ricopre sino al glande. Sul glande il prepuzio ha due strati di pelle, quello esterno e quello interno che scorrono fra di loro per proteggere la mucosa e conservare umidit\u00e0 e sensibilit\u00e0. Il doppio strato di pelle permette di aumentare il quantitativo di derma con il pene in erezione, rispetto a quando \u00e8 a riposo.\nLa circoncisione elimina la pelle del prepuzio rendendo il glande sempre scoperto. Il glande non \u00e8 quindi pi\u00f9 coperto e sviluppa uno strato di cheratina con funzione protettiva. L\u2019intervento chirurgico \u00e8 sicuramente una soluzione definitiva ma non tiene conto delle implicazioni psicologiche e umane che l\u2019uomo deve affrontare prima di decidere l\u2019asportazione di una parte del proprio pene.\nUn valido approccio non chirurgico per la cura della fimosi \u00e8 la dilatazione progressiva dell'anello fimotico grazie a dispositivi medici progettati e ergonomicamente disegnati, chiamati \"tuboidi\". Questi, applicando il consolidato principio della dilatazione della pelle, permettono la formazione di nuove cellule elastiche con il conseguente recupero dell\u2019elasticit\u00e0 del prepuzio e scomparsa della fimosi. \nGli specifici esercizi di stretching, che prevedono il lento movimento del prepuzio a copertura e scopertura del glande, possono essere praticati con grande attenzione e sotto guida di uno specialista, per evitare lesioni e lacerazioni del pene. La forzatura del tessuto fimotico, infatti, potrebbe portare alla creazione di piccoli tagli sul prepuzio che, cicatrizzandosi, peggiorerebbero la situazione. Anche qualora si ottenesse il risultato desiderato, non si avrebbe la certezza di un risultato definitivo, rischiando il ripresentarsi della patologia.\nL\u2019utilizzo di creme steroidee per l\u2019allungamento del prepuzio pu\u00f2 essere d\u2019aiuto ma, mentre per la cura di fimosi congenita in et\u00e0 giovanile vi sono ricerche che provano l\u2019utilit\u00e0 e il valore di tale procedura, non vi sono ricerche che comprovino i risultati di una cura in et\u00e0 adulta."}
{"id": "295686", "revid": "121484318", "url": "https://it.wikipedia.org/wiki?curid=295686", "title": "Logografia", "text": ""}
{"id": "295688", "revid": "466539", "url": "https://it.wikipedia.org/wiki?curid=295688", "title": "Ampelografia", "text": "Lampelografia (dal greco \u1f02\u03bc\u03c0\u03b5\u03bb\u03bf\u03c2 (ampelos)= vite + \u03b3\u03c1\u03b1\u03c6\u1f76\u03b1 (grafia)= descrizione) \u00e8 la disciplina che studia, identifica e classifica le variet\u00e0 dei vitigni attraverso schede che descrivono le caratteristiche dei vari organi della pianta nel corso delle diverse fasi di crescita. La terminologia e le modalit\u00e0 di impiego sono stabilite a livello internazionale. La tecnica ampelografica descrittiva \u00e8 affiancata dalle tecniche morfometriche e ampelometriche atte a misurare gli organi vegetali. Le misure trovate vengono convertite in indici biometrici.\nEtimologia.\nIl nome deriva da quello del giovane satiro Ampelo, amato dal dio Dioniso.\nPrincipi.\nL'esistenza di una molteplicit\u00e0 di vitigni deriva dal fenomeno della variabilit\u00e0 genetica, il meccanismo per cui da ogni incrocio nascono organismi leggermente differenti da entrambi i genitori, di cui ricombinano variamente i caratteri. Oltre che dalla variabilit\u00e0 all'incrocio nuovi vitigni possono derivare da mutazioni gemmarie, che si realizzano, cio\u00e8, indipendentemente da un processo di accoppiamento di elementi riproduttivi maschili e femminili. Comunque ottenuto, un nuovo vitigno, come qualunque nuova pianta da frutto, deve essere propagato per via \"agamica\", cio\u00e8 mediante innesto, siccome sottoponendolo a un regolare processo riproduttivo (unione di polline e ovario) i caratteri ritenuti pregevoli si ricombinerebbero, e sarebbero perduti.\nStoria.\nL'uomo apprese assai precocemente a moltiplicare per innesto le piante da frutto che presentavano caratteri gradevoli, quindi anche le viti. Nel maggiore trattato agronomico latino Lucio Giunio Moderato Columella distingue con chiarezza vitigni di alta produttivit\u00e0 e vitigni di produttivit\u00e0 modesta, ma dal grande valore gustativo, ed elenca circa quaranta vitigni di cui identifica con precisione i principali caratteri ampelografici: forma delle foglie e dei grappoli, soggezione alle avversit\u00e0, produttivit\u00e0, valore del vino che se ne ricava.\nNel Cinquecento Agostino Gallo illustra le peculiarit\u00e0 di una serie di vitigni. L'autore dimostra il disorientamento dei cantinieri italiani di fronte al nuovo gusto del vino, il gusto moderno, dei signori francesi che hanno conquistato il Ducato di Milano, entusiasti del paese conquistato tranne che dei suoi vini, per il gusto francese imbevibili. Nel Settecento l'Abate Rozier propone il primo monumentale dizionario agrario, un catalogo illustrato di vitigni. L'opera alla voce Vin, redatta da Antoine Chaptal, propone le fondamenta della scienza enologica moderna.\nLa grande stagione della pedologia corrisponde, peraltro, alla peggiore delle catastrofi che investano la viticoltura del Vecchio Continente tra la met\u00e0 dell'Ottocento e l'inizio del secolo successivo: la fillossera, l'insetto radicicolo importato dal Nuovo Mondo, che, minacciando la distruzione di tutti i vigneti europei, costringe a ricercare i vitigni americani, o gli ibridi tra vitigni americani e vitigni europei da usare come portinnesti, siccome immuni al parassita, per innestarvi i migliori vitigni della tradizione europea.\nLa ricerca di vitigni ibridi adeguati ai terreni delle diverse regioni della viticoltura europea, che siano adatti agli specifici vitigni di quella regione, di cui favoriscano lo sviluppo senza alternarne i pregi organolettici, impone un immenso lavoro ampelografico, che vede protagonisti i grandi ampelografi francesi, in primo luogo Pierre Viala, autore della pi\u00f9 monumentale opera ampelografica della storia degli studi agronomici, l\"Amp\u00e9lographie\", pubblicata grazie al supporto di Victor Vermorel, in 7 volumi, editi tra il 1901 e il 1910. Sempre in Italia, occorre anche ricordare la \"Pomona Italiana\" di Giorgio Gallesio, pubblicata tra il 1817 e il 1839, che contiene una sezione dedicata alla uve. In Italia guida validamente l'opera di selezione il maggiore ampelografo del Paese, Domizio Cavazza.\nTra le importanti iniziative per aumentare la conoscenza della viticoltura italiana, va ricordata la \"Mostra Ampelografica\" che si tenne a Forl\u00ec nel settembre del 1876, che ebbe una duratura risonanza nazionale. Non bisogna poi dimenticare il grande contributo alla viticoltura e alla enologia italiana reso dal conte Giuseppe di Rovasenda, autore del Saggio di \"Ampelografia Universale\" (uscito nel 1877, proprio l'anno successivo alla mostra forlivese), nativo di Verzuolo e dal barone Antonio Mendola di Favara. Quest'ultimo raccolse una collezione di variet\u00e0 di uva che venne definita una delle pi\u00f9 grandi al mondo, e fu membro della Commissione Ampelografica del Ministero dell'Agricoltura italiano. Entrambi collaborarono alla stesura dell'opera del francese Victor Pulliat \"Le Vignoble\" (1874-1879).\nNei decenni successivi svolger\u00e0 un'opera lungimirante per eliminare dai vigneti italiani i vecchi vitigni per vini \"da osteria\" e sostituirli con vitigni adeguati al gusto moderno del vino, il gusto di vini aromatici, chiari, di corpo adeguato, serbevoli e di gradazione moderata, un altro grande ampelografo, Giovanni Dalmasso, lo studioso cui le autorit\u00e0 fasciste rimettono la decisione della delimitazione dell'area del Chianti, un problema che, degenerato nelle dispute tra senesi e fiorentini, ha acceso tra proprietari patrizi delle due province dispute che, animate dal vino, hanno mostrato i caratteri peculiari della rissa da taverna. Tra il 1952 e il 1966, per iniziativa del Ministero Agricoltura e Foreste, venne pubblicata in Italia l'opera in cinque volumi \"Principali vitigni da vino coltivati in Italia\", della quale Italo Cosmo cur\u00f2 la redazione e il coordinamento con un lavoro considerato \"monumentale\". \nUna recente iniziativa editoriale italiana, la pubblicazione dell\"Ampelografia Universale Storica Illustrata\" da parte dell'Artistica Editrice, ha riproposto i testi dell\"Amp\u00e9logaphie\" di Pierre Viala, la sezione delle uve contenute nella \"Pomona Italiana\" di Giorgio Gallesio e l\"Ampelografia Italiana\" del Ministero dell'Agricoltura Italiano. I testi tratti dall\"Amp\u00e9lographie\" sono stati tradotti dal francese e riproposti nei loro contenuti pi\u00f9 importanti da parte di Anna Schneider, Giusi Mainardi e Stefano Raimondi, con un'introduzione a cura di Pierre Galet. Complessivamente, l\"Ampelografia Universale Storica Illustrata\" raccoglie le schede di 551 vitigni provenienti da tutto il mondo. Tutte le schede sono in italiano-inglese, con testo a fronte e corredate da cromolitografie a colori di grande formato, che illustrano il vitigno descritto."}
{"id": "295690", "revid": "399", "url": "https://it.wikipedia.org/wiki?curid=295690", "title": "Barbaghju", "text": ""}
{"id": "295698", "revid": "121900721", "url": "https://it.wikipedia.org/wiki?curid=295698", "title": "Jonathan Stroud", "text": "Biografia.\nNato nel 1970 a Bedford, Inghilterra, Jonathan Stroud ha iniziato a scrivere le sue prime storie all'et\u00e0 di sette anni.\nDopo aver completato gli studi di letteratura inglese all'universit\u00e0 di York ha iniziato la sua carriera in una casa editrice di Londra dove ha lavorato come curatore di libri per bambini. Negli anni novanta ha iniziato a pubblicare i suoi lavori e ha avuto rapidamente successo.\nNel maggio 1999, Jonathan ha dato alle stampe il suo primo romanzo per bambini, Buried Fire, il primo di una lunga serie di libri fantasy/mitologici per bambini.\nTra i suoi libri pi\u00f9 importanti c'\u00e8 la \"Tetralogia di Bartimeus\". Una caratteristica di questi romanzi confrontati ad altri del loro genere \u00e8 il modo in cui Stroud gioca con gli stereotipi del \"buon mago\" e del \"demone cattivo\" quando il sarcastico ed egocentrico jinn Bartimaeus descrive un mondo moderno governato da maghi corrotti.\nI libri della serie sono \"L'amuleto di Samarcanda\" (titolo originale \"The Amulet of Samarkand\") pubblicato in Italia nel 2004, \"L'occhio del golem\" (\"The Golem's Eye\") pubblicato in Italia nel 2005 e \"La porta di Tolomeo\" (\"Ptolemy's Gate\") pubblicato in Italia nel maggio 2006.\nNel 2011 \u00e8 stato pubblicato in Italia \"L'anello di Salomone\" (\"The Ring of Solomon\"), il prequel degli eventi narrati nei primi tre libri.\nStroud vive a St Albans, Hertfordshire, con i due figli, Isabelle e Arthur e la moglie Gina, illustratrice di libri per bambini.\nFilm e serie tv.\nI diritti per la creazione di un film sulla serie Lockwood &amp; Co. erano stati inizialmente acquistati da Illumination Entertainment e Universal Pictures nel dicembre 2012. Il film, intitolato \"Lockwood &amp; Co.: The Screaming Staircase\", doveva essere prodotto da Chris Meledandri, CEO di illumination Entertainment.\nIl film non \u00e8 mai stato realizzato e a settembre 2017 Big Talk Production ha opzionato i diritti per Lockwood &amp; Co. con piani per produrre una serie televisiva."}
{"id": "295729", "revid": "2675", "url": "https://it.wikipedia.org/wiki?curid=295729", "title": "Bastilicaccia", "text": ""}
{"id": "295734", "revid": "153409", "url": "https://it.wikipedia.org/wiki?curid=295734", "title": "Belgud\u00e8", "text": ""}
{"id": "295736", "revid": "200154", "url": "https://it.wikipedia.org/wiki?curid=295736", "title": "Belvideri Campumoru", "text": ""}
{"id": "295737", "revid": "33689", "url": "https://it.wikipedia.org/wiki?curid=295737", "title": "Tru64", "text": "Tru64 UNIX \u00e8 un sistema operativo UNIX a 64-bit attualmente di propriet\u00e0 della HP per la piattaforma DEC Alpha AXP. \nPrecedentemente era propriet\u00e0 della Compaq e ancora prima della DEC, noto, per\u00f2, con il nome di DEC OSF/1 AXP e poi di Digital UNIX."}
{"id": "295739", "revid": "2675", "url": "https://it.wikipedia.org/wiki?curid=295739", "title": "Bigornu", "text": ""}
{"id": "295740", "revid": "1318658", "url": "https://it.wikipedia.org/wiki?curid=295740", "title": "Arrondissement della Martinica", "text": "Gli \"arrondissement\" della Martinica sono quattro:\nStoria.\nAlla creazione del dipartimento della Martinica nel 1947, il suo unico \"arrondissement\" era Fort-de-France. L\"arrondissement\" di La Trinit\u00e9, costituito da dieci comuni che facevano precedentemente parte dell\"arrondissement\" di Fort-de-France, fu creato nel 1965. L\"arrondissement\" di Le Marin, costituito da dodici comuni che facevano precedentemente parte dell\"arrondissement\" di Fort-de-France, fu creato nel 1974. L\"arrondissement\" di Saint-Pierre, costituito da otto comuni che facevano precedentemente parte dell\"arrondissement\" di Fort-de-France, fu creato nel 1995."}
{"id": "295741", "revid": "2675", "url": "https://it.wikipedia.org/wiki?curid=295741", "title": "Bonifaziu", "text": ""}
{"id": "295742", "revid": "29035", "url": "https://it.wikipedia.org/wiki?curid=295742", "title": "Caio Gracco", "text": ""}
{"id": "295743", "revid": "599013", "url": "https://it.wikipedia.org/wiki?curid=295743", "title": "Borgu", "text": ""}
{"id": "295745", "revid": "394", "url": "https://it.wikipedia.org/wiki?curid=295745", "title": "Brandu", "text": ""}
{"id": "295746", "revid": "858648", "url": "https://it.wikipedia.org/wiki?curid=295746", "title": "Patto dei Democratici", "text": "Il Patto dei Democratici \u00e8 stata una lista elettorale costituitasi in vista delle elezioni regionali del 1995 da tre distinti partiti politici:\nLa formazione faceva parte della nascente alleanza di centrosinistra, l'Ulivo, alla guida di Romano Prodi, e aveva l'obiettivo di raccogliere le esperienze socialiste, socialdemocratiche e riformiste.\nStoria.\nL'intesa si concretizz\u00f2 gi\u00e0 nei gruppi parlamentari della Camera dei deputati, dove il 21 febbraio 1995 era nato il gruppo de \"I Democratici\". Di esso facevano parte 21 deputati:\nLa lista fu presentata il 26 marzo 1995. Alle imminenti elezioni regionali, essa ottenne complessivamente il 4,2% dei voti e 33 consiglieri regionali (22 dei quali socialisti). Fu eletto un solo consigliere regionale del Patto Segni, nelle Marche. Tutti gli altri erano socialisti di Boselli. Diego Masi fu invece il candidato dell'Ulivo per la Lombardia, ma fu sconfitto da Roberto Formigoni.\nIl Patto dei Democratici nel 1995 fu tra i fondatori della coalizione di centro-sinistra de L'Ulivo di Romano Prodi.\nL'idea del Patto era per\u00f2 di un Ulivo inteso come partito di raccolta di tutte le formazioni democratiche, liberali, popolari, riformiste del centro del centrosinistra. L'Ulivo di Romano Prodi doveva essere un soggetto politico autonomo e alleato con il Partito Democratico della Sinistra di Massimo D'Alema. In particolare Segni prospettava un'alleanza di centrosinistra a \"due gambe\" (o meglio \"due alberi\", l'ulivo e la quercia): quella del PDS e quella de L'Ulivo (che doveva con Prodi bilanciare l'egemonia del PDS).\nIl progetto tuttavia non fu approvato dagli altri alleati e lo stesso Prodi concepiva L'Ulivo come un soggetto politico che doveva abbracciare (e superare) tutti i partiti del centro-sinistra, PDS incluso, e non come raccoglitore dei partitini di centro del centrosinistra. All'interno dello stesso Patto dei Democratici tuttavia non tutti condividevano questa linea che era pi\u00f9 di Segni e di Boselli, ma non di Alleanza Democratica. In alcune realt\u00e0 present\u00f2 anche liste comuni con il PPI di Gerardo Bianco.\nDopo le elezioni amministrative del 1995 fu cos\u00ec che il Patto dei Democratici si sciolse. Per le elezioni politiche del 1996:"}
{"id": "295747", "revid": "2675", "url": "https://it.wikipedia.org/wiki?curid=295747", "title": "Bucugn\u00e0", "text": ""}
{"id": "295748", "revid": "2675", "url": "https://it.wikipedia.org/wiki?curid=295748", "title": "Bunifaziu", "text": ""}
{"id": "295750", "revid": "2675", "url": "https://it.wikipedia.org/wiki?curid=295750", "title": "Bustanicu", "text": ""}
{"id": "295751", "revid": "486946", "url": "https://it.wikipedia.org/wiki?curid=295751", "title": "Cagnanu", "text": ""}
{"id": "295753", "revid": "2675", "url": "https://it.wikipedia.org/wiki?curid=295753", "title": "Calcatoghju", "text": ""}
{"id": "295754", "revid": "2675", "url": "https://it.wikipedia.org/wiki?curid=295754", "title": "Calinzana", "text": ""}
{"id": "295755", "revid": "2675", "url": "https://it.wikipedia.org/wiki?curid=295755", "title": "Campitellu", "text": ""}
{"id": "295756", "revid": "486946", "url": "https://it.wikipedia.org/wiki?curid=295756", "title": "Campu", "text": ""}
{"id": "295758", "revid": "1342115", "url": "https://it.wikipedia.org/wiki?curid=295758", "title": "Marco Fumagalli", "text": "Biografia.\nDopo la maturit\u00e0 scientifica si iscrive a scienze agrarie e diventa quindi funzionario del PCI. Ha un figlio, Andrea, nato nel 1985. Nel 1993 collabora col padre nella galleria d'arte \"Le Ore\", fondata negli anni '50.\nCresciuto nell'ambiente artistico milanese, il padre era artista e gallerista a Milano, ader\u00ec giovanissimo nel 1970 al Partito Comunista Italiano. Nel 1973 divenne funzionario della Federazione Giovanile Comunista Italiana. Nel 1975 viene eletto in consiglio comunale a Milano e diventa segretario della FGCI milanese: del suo gruppo dirigente facevano parte Gloria Buffo, Augusto Rocchi, Chicco Testa, Massimo Ferlini, Sergio Scalpelli, Massimo Gatti e altri. \nNel 1980 viene eletto segretario nazionale della FGCI dopo Massimo D'Alema. In quella veste promuove la solidariet\u00e0 alle popolazioni terremotate dell'irpinia con l'invio di soccorsi e migliaia di giovani volontari. Insieme a Tom Benetollo \u00e8 tra gli organizzatori del movimento pacifista italiano, a partire dalla manifestazione del 24 ottobre 1981 e dei blocchi alla base militare di Comiso. Membro della direzione nazionale del PCI, in quanto pi\u00f9 giovane, \u00e8 uno degli oratori ai funerali di Enrico Berlinguer con cui aveva lavorato negli ultimi anni. \nDal 1985, terminato l'incarico di segretario nazionale della FGCI, torna a Milano nella segreteria provinciale del PCI. Nel 1989, si oppone alla svolta della Bolognina di Achille Occhetto, e d\u00e0 vita con Pietro Ingrao, Aldo Tortorella, Lucio Magri, Luciana Castellina e altri alla mozione 2. Dopo lo scioglimento del PCI aderisce al Pds, militando nella minoranza di sinistra dei comunisti democratici. Nel 1992, in piena tangentopoli, su proposta di Achille Occhetto viene eletto segretario provinciale del Pds di Milano, carica che mantiene fino alla sua elezione alla camera dei deputati nel 1996. Sar\u00e0 eletto deputato anche nel 2001 e nel 2006. \nDiventato coordinatore nazionale della sinistra DS, d\u00e0 vita poi con Fabio Mussi al correntone e quindi nel 2007 a Sinistra Democratica, non aderendo al PD. Nel 2008 con una lettera pubblica insieme a Fulvia Bandoli e Gloria Buffo rinuncia alla candidatura alle elezioni politiche. Dal 2009 aderisce a Sinistra Ecologia Libert\u00e0, di cui \u00e8 responsabile nazionale Enti Locali e Regioni."}
{"id": "295761", "revid": "2675", "url": "https://it.wikipedia.org/wiki?curid=295761", "title": "Canavaghja", "text": ""}
{"id": "295762", "revid": "2675", "url": "https://it.wikipedia.org/wiki?curid=295762", "title": "Carchetu Brusticu", "text": ""}
{"id": "295763", "revid": "200154", "url": "https://it.wikipedia.org/wiki?curid=295763", "title": "Cardu Torghja", "text": ""}
{"id": "295764", "revid": "2675", "url": "https://it.wikipedia.org/wiki?curid=295764", "title": "Carghjaca", "text": ""}
{"id": "295765", "revid": "486946", "url": "https://it.wikipedia.org/wiki?curid=295765", "title": "Carghjese", "text": ""}
{"id": "295766", "revid": "486946", "url": "https://it.wikipedia.org/wiki?curid=295766", "title": "Carpinetu", "text": ""}
{"id": "295768", "revid": "767487", "url": "https://it.wikipedia.org/wiki?curid=295768", "title": "Johann Heinrich Schulze", "text": "Figlio di un sarto, rimase orfano in giovane et\u00e0, dal 1697 fino al 1704 frequent\u00f2 le scuole presso l'orfanotrofio fondato da August Hermann Francke a Halle, dal 1704 al 1717 studi\u00f2, presso l'universit\u00e0 di Halle, dapprima medicina per poi passare allo studio della teologia attratto dalle teorie di \nChristoph Cellarius e dagli studi dell'orientalista Johann Heinrich Michaelis.\nConclusi gli studi insegn\u00f2 per alcuni anni presso la Franckesche Stiftungen, nel 1715 decise di riprendere gli studi di medicina e venne accolto come apprendista da Friedrich Hoffmann. Nel 1717, durante degli esperimenti di chimica si accorse che un composto di gesso, argento e acido nitrico contenuto all'interno di una bottiglia di vetro, cambiava colore sul lato esposto alla luce, mentre rimaneva chiaro dall'altra. Chiam\u00f2 la sostanza \"scotophorus\", portatrice di tenebre. Ripet\u00e9 l'esperimento utilizzando delle foglie o carta ritagliata appoggiata sulla bottiglia e, a seguito dell'esposizione alla luce, vide comparire la sagoma dell'oggetto applicato. Nel 1719 pubblic\u00f2 i risultati delle sue ricerche \"Scotophorus pro phosphoro inventus, seu experimentum curiosum de effectu radiorum solarium\", in \"Bibliotheca Novissima Oberservationum ac Recensionum, Sectio V\" divenendo uno dei precursori della fotografia moderna. \nNel 1717 si laure\u00f2 in medicina, nel 1720 ottenne una cattedra di anatomia e chirurgia presso l'universit\u00e0 di Altdorf. Nel 1721 entr\u00f2 a far parte dell'Accademia Cesarea Leopoldina. Dopo aver pubblicato brevi articoli sulla storia della medicina nel 1728 venne pubblicata la sua opera principale (incompiuta) \"Historia medicinae\". \nCos\u00ec come il suo mentore Hoffman anche Schulze si occup\u00f2 di iatrochimica e iatromeccanica, fondamentali furono i suoi scritti sulla pericolosit\u00e0 dei contenitori metallici per la conservazione di cibi e medicinali. \nNel 1729 divenne anche ordinario di greco e arabo e nel 1728 decifr\u00f2 le scritte cufiche sul mantello di Ruggero II usato nelle incoronazioni degli imperatori del Sacro Romano Impero. \nNel 1732 torn\u00f2 ad Halle dove insegn\u00f2 eloquenza, storia antica e medicina. Fu uno dei principali numismatici del XVIII secolo, la sua collezione \u00e8 conservata presso l'istituto di archeologia dell'Universit\u00e0 \"Martin Lutero\" di Halle-Wittenberg."}
{"id": "295769", "revid": "2675", "url": "https://it.wikipedia.org/wiki?curid=295769", "title": "Casaglionu", "text": ""}
{"id": "295771", "revid": "2675", "url": "https://it.wikipedia.org/wiki?curid=295771", "title": "Casamacciuli", "text": ""}
{"id": "295772", "revid": "2675", "url": "https://it.wikipedia.org/wiki?curid=295772", "title": "Casevechje", "text": ""}
{"id": "295773", "revid": "2675", "url": "https://it.wikipedia.org/wiki?curid=295773", "title": "Castell\u00e0 di Casinca", "text": ""}
{"id": "295774", "revid": "599013", "url": "https://it.wikipedia.org/wiki?curid=295774", "title": "Comuni della Martinica", "text": "Elenco in ordine alfabetico dei 34 comuni della Martinica, con i rispettivi codice INSEE e codice postale."}
{"id": "295775", "revid": "2675", "url": "https://it.wikipedia.org/wiki?curid=295775", "title": "Castell\u00e0 di Mercuriu", "text": ""}
{"id": "295776", "revid": "2675", "url": "https://it.wikipedia.org/wiki?curid=295776", "title": "Castellu di Rustinu", "text": ""}
{"id": "295777", "revid": "125730321", "url": "https://it.wikipedia.org/wiki?curid=295777", "title": "Gracchi", "text": "Cornelia, seconda figlia di Publio Cornelio Scipione detto l'Africano, e Tiberio Sempronio Gracco, abile stratega ed eccellente governatore di colonie, ebbero undici figli maschi e una femmina.\nBiografia.\nNove dei dodici discendenti morirono prematuramente, rimasero in vita solo Tiberio, nato nel 163 a.C., Gaio, pi\u00f9 giovane di nove anni, e la sorella Sempronia.\nLa madre adorava i due maschi e li educ\u00f2 entrambi ad ambire a grandi traguardi. La leggenda narra che, indispettita dalle vanit\u00e0 di una matrona romana in una riunione di un circolo scipionico, replic\u00f2 all'esaltazione delle vesti e dei monili della rivale mostrandole i due figli ed esclamando con orgoglio: \"Questi sono i miei gioielli\". Pi\u00f9 che figlia dell'Africano, desiderava essere nominata come \"madre dei Gracchi\".\nAlla morte di Tiberio, ucciso al Campidoglio in occasione della carneficina ordinata mediante la formula del \"tumultus\" dal pontefice massimo Publio Cornelio Scipione Nasica Serapione, Cornelia non si rassegn\u00f2 alla perdita del figlio trentenne e incit\u00f2 l'altro figlio Gaio affinch\u00e9 proseguisse l'azione in difesa del popolo.\nMa la sorte riserv\u00f2 una tragica fine anche a Gaio. Dopo aver fatto approvare tramite plebisciti le \"Leges semproniae\" in difesa dei diritti della plebe, il suo tentativo di opporsi al potere esercitato dal senato romano e dall'aristocrazia fu soffocato dal console Opimio, eletto dal partito oligarchico, che lo assedi\u00f2 assieme ai suoi sostenitori sull'Aventino.\nL'ex tribuno, rimasto quasi solo, si fece uccidere dal suo schiavo Filocrate.\nCornelia, dopo la morte di entrambi i figli, lasci\u00f2 Roma per stabilirsi presso Campo Miseno dove prosegu\u00ec il suo stile di vita: riceveva visite di artisti, di letterati greci e di sovrani d'Oriente che le rendevano omaggio con doni preziosi.\nAgli interlocutori che accennavano in maniera discreta alla tragica scomparsa dei figli, rispondeva rievocandone le imprese senza lacrime, come se si trattasse di eroi mitologici.\nAgli ospiti pi\u00f9 superficiali poteva sembrare che dolori ed et\u00e0 le avessero minato la ragione, mentre ai pi\u00f9 riflessivi Cornelia appariva come la figura pi\u00f9 forte, pi\u00f9 rivoluzionaria e ambiziosa della famiglia dei Gracchi.\nI fratelli Gracchi furono importanti figure politiche, dalla parte dei \"populares\" della Repubblica romana. Facevano parte della Gens Sempronia plebea.\nAi Gracchi o al nome Gracchi sono legati anche:\nAi Gracchi \u00e8 infine legato il motto in lingua latina: \"Quis tulerit Gracchos de seditione querentes?\""}
{"id": "295778", "revid": "2675", "url": "https://it.wikipedia.org/wiki?curid=295778", "title": "Castifau", "text": ""}
{"id": "295779", "revid": "2675", "url": "https://it.wikipedia.org/wiki?curid=295779", "title": "Cavru", "text": ""}
{"id": "295780", "revid": "2675", "url": "https://it.wikipedia.org/wiki?curid=295780", "title": "Cervioni", "text": ""}
{"id": "295781", "revid": "599013", "url": "https://it.wikipedia.org/wiki?curid=295781", "title": "Chis\u00e0", "text": ""}
{"id": "295782", "revid": "2675", "url": "https://it.wikipedia.org/wiki?curid=295782", "title": "Chjatra", "text": ""}
{"id": "295783", "revid": "767487", "url": "https://it.wikipedia.org/wiki?curid=295783", "title": "Butthole Surfers", "text": "I Butthole Surfers (trad. \"Surfisti del buco del culo\") sono un gruppo musicale alternative rock statunitense, fondato da Gibby Haynes (voce) e Paul Leary (chitarra) a San Antonio, in Texas, nel 1982; poco dopo si uniranno loro King Coffey (alias di Jeffrey Koffee) e pi\u00f9 tardi Teresa Taylor (detta \"Nervosa\").\nStoria.\nLa formazione trae le proprie origini nel 1977 dall'incontro al college tra Gibby Haynes, figlio dell'attore Jerry Haynes, e Paul Leary. Solamente nel 1982 si form\u00f2 il gruppo dapprima denominato \"Ashtray Baby Heads\", poi \"Nine Foot Worm Makes Home Food\" ed infine, casualmente, in quello attuale: un annunciatore confuse il nome di un brano del gruppo con il nome del gruppo stesso. Il primo concerto fu del 4 luglio presso il Whisky a Go Go di Hollywood.\nLa formazione si complet\u00f2 con i batteristi King Coffey e Theresa \"Nervosa\" Taylor (loro ex ballerina) e firmarono per la Alternative Tentacles di Jello Biafra esordendo nel 1983 con l'EP \"omonimo\" edito anche come \"Brown Reason to Live\". La fama del gruppo crebbe grazie all'originalit\u00e0 dei concerti dove facevano uso massiccio di luci stroboscopiche, proiezione di filmati (\u00e8 rimasta famosa la proiezione della ricostruzione chirurgica di un pene) e ballerini nudi, elementi che li collocano nel filone shock rock, diventando un fenomeno di culto. Ci fu un iniziale ostracismo verso di loro per il nome provocatorio che non veniva pronunciato per radio o scritto sui giornali. Documento di questo periodo \u00e8 il secondo EP del gruppo, \"Live PCPPEP\". Passarono alla Touch and Go Records con cui pubblicarono quello che molti considerano il loro massimo capolavoro, \"Psychic... Powerless... Another Man's Sac\", con brani come \"Concubine\" o \"Lady Sniff\" o la storica \"Butthole Surfer\". L'album \u00e8 ispirato dalla psichedelia di Captain Beefheart dall'acid rock, ma ha anche una forte impronta di noise e industrial rock.\nDopo un terzo EP il gruppo pubblic\u00f2 il secondo album \"Rembrandt Pussyhorse\" del 1986 in formazione a cinque, dopo l'arrivo del bassista Jeff Pinkus. In questo lavoro il suono \u00e8 pi\u00f9 smussato rispetto agli esordi e pi\u00f9 vicino ad una neopsichedelia classica.\nIl terzo album, \"Locust Abortion Technician\", pi\u00f9 curato dal punto di vista della produzione, \u00e8 un concept album, parodia dell'heavy metal.\nIl successivo, \"Hairway to Steven\" del 1988, titolo parodia della \"Stairway to Heaven\" dei Led Zeppelin, non aggiunge molto al loro stile.\nIl gruppo a fine decennio si prende una pausa. Nascono progetti paralleli dei musicisti: Pinkus e Haynes pubblicano a nome Jackofficers l'album \"Digital Dump\" per Rough Trade, influenzato da ritmi dance; Pinkus da solo pubblica \"Cheatos\" per Touch &amp; Go; Leary fa uscire per Rough Trade \"The History of Dogs\", mentre King Coffey d\u00e0 vita ai Drain.\nSolo nel 1991 il gruppo si riunisce per la pubblicazione di \"Piouhgd\". Nel 1993 esce \"Independent Worm Saloon\" prodotto da John Paul Jones dei Led Zeppelin. Seguono altri tre album: \"Electriclarryland\" del 1996, \"After the Astronaut\" del 1999 (mai distribuito a causa di una disputa legale intercorsa tra la \"band\" e la Capitol Records, e alla susseguente rottura tra il gruppo e il manager Tom Bunch) e \"Weird Revolution\" del 2001.\nUfficialmente la band \u00e8 tuttora esistente, ma da oltre un decennio non vengono pubblicati nuovi lavori e le loro esibizioni sono sempre pi\u00f9 sporadiche con formazioni rimaneggiate.\nStile.\nMusica ed esibizioni.\nLa loro musica comprende molti elementi, dall'hardcore punk al rock psichedelico all'industrial, con influenze dalla performance art. Vi sono tracce con forti elementi hard rock e noise rock. Per le registrazioni dei brani fanno ampio uso di tape looping, modulazione del suono. Per di pi\u00f9 alcuni brani hanno testi scarni o in cui l'importanza \u00e8 sottodimensionata rispetto alla parte melodica; ancora altri pezzi (ad esempio il famoso \"Pepper\") hanno parte del testo cantato con uno stile rap stemperato. Infine, seppur occasionalmente, non mancano brani stile cantautore (\"Wooden Song\"), ballate romantiche (\"TV star\") e omaggi ad altri artisti (\"Jimi\"). Nella formazione sono presenti generalmente due batteristi.\nTematiche.\nSpesso le copertine degli album o i video delle loro canzoni (ma anche in alcune foto di gruppo) sono caratterizzati da un umorismo tra il surreale, il paradossale ed il demenziale; riflettono un'esigenza di parodiare e provocare (ad esempio \"Underdog\", sbeffeggia sin dal titolo le contraddizioni tra il sogno americano dell'\"American way of life\" e la realt\u00e0).\nI Butthole Surfers sono un gruppo fortemente alternativo rispetto alla gran parte del rock convenzionale: infischiandosene senza troppe remore di ogni convenzione etica e sociale, a causa della vacuit\u00e0 ingannevole che v'intravedono, mettono alla berlina il male di vivere connesso all'esistenza civile bersagliandolo con un'ironia caustica e dissacrante (che pu\u00f2 apparire anche puerile), alla disperata ricerca di un \"antidoto\" per la mediocrit\u00e0 borghese.\nDiscografia.\nEP.\nInoltre, ci sono innumerevoli bootleg e live con canzoni mai pubblicate negli album, versioni rare di canzoni pubblicate, e versioni alternative."}
{"id": "295784", "revid": "2675", "url": "https://it.wikipedia.org/wiki?curid=295784", "title": "Ciamannaccia", "text": ""}
{"id": "295785", "revid": "2675", "url": "https://it.wikipedia.org/wiki?curid=295785", "title": "Coghja", "text": ""}
{"id": "295786", "revid": "486946", "url": "https://it.wikipedia.org/wiki?curid=295786", "title": "Coti Chjavari", "text": ""}
{"id": "295787", "revid": "22475", "url": "https://it.wikipedia.org/wiki?curid=295787", "title": "Crucichja", "text": ""}
{"id": "295788", "revid": "200154", "url": "https://it.wikipedia.org/wiki?curid=295788", "title": "Cugnocoli Muntichji", "text": ""}
{"id": "295789", "revid": "2675", "url": "https://it.wikipedia.org/wiki?curid=295789", "title": "Cur\u00e0", "text": ""}
{"id": "295791", "revid": "486946", "url": "https://it.wikipedia.org/wiki?curid=295791", "title": "Curbara", "text": ""}
{"id": "295792", "revid": "2675", "url": "https://it.wikipedia.org/wiki?curid=295792", "title": "Curr\u00e0", "text": ""}
{"id": "295793", "revid": "2675", "url": "https://it.wikipedia.org/wiki?curid=295793", "title": "Curranu", "text": ""}
{"id": "295795", "revid": "486946", "url": "https://it.wikipedia.org/wiki?curid=295795", "title": "Cuttuli Curtichjatu", "text": ""}
{"id": "295796", "revid": "6923", "url": "https://it.wikipedia.org/wiki?curid=295796", "title": "Pietro Folena", "text": "Biografia.\nFiglio del professor Gianfranco Folena e di Lizbeth Marcilhacy, poetessa e pittrice francese, possiede la doppia nazionalit\u00e0 italiana e francese; \u00e8 sposato con Andrea Catizone, giurista e avvocata impegnata nella difesa dei diritti dell'infanzia. Ha tre figli, Camilla, Gianfranco e Lucrezia.\nHa frequentato il liceo classico e si \u00e8 laureato in Scienze Politiche e Sociali.\nAttivit\u00e0 politica.\nIncomincia la sua attivit\u00e0 politica nei movimenti studenteschi della sua citt\u00e0. Aderisce al Partito Comunista Italiano e per qualche tempo \u00e8 segretario provinciale a Padova e regionale a Venezia della Federazione Giovanile Comunista Italiana (FGCI). Dal 1980 al 1982 \u00e8 a Roma come responsabile nazionale scuola e universit\u00e0 della FGCI. Dal 1982 al 1985 \u00e8 segretario comunale del PCI a Padova. Nel giugno del 1984 organizza l'ultimo comizio di Enrico Berlinguer. All'inizio del 1985 viene scelto personalmente da Alessandro Natta come segretario nazionale della FGCI, carica che mantiene fino al 1988: membri della sua segreteria furono fra gli altri il pugliese Nichi Vendola, Franco Giordano, Gianni Cuperlo, Giorgio Airaudo, Claudio Stacchini, Gianfranco Burchiellaro, Stefania Pezzopane, Fabrizio Rondolino, Gianfranco Nappi, Luciano Vecchi.\nNel 1987 \u00e8 eletto deputato per la prima volta, poi rieletto nel 1992 e nel 1996. Dal 1988 \u00e8 segretario regionale in Sicilia del PCI prima e del Partito Democratico della Sinistra poi, promuovendo la primavera di Palermo e la grande mobilitazione civile antimafia dopo gli assassinii di Giovanni Falcone e di Paolo Borsellino. Nel 1995 assume l'incarico di responsabile giustizia del PDS - che mantiene poi nei DS -, e successivamente di tutto il settore sicurezza, forze armate, problemi dello stato, entrando a far parte della Commissione Bicamerale per la riforma costituzionale presieduta da Massimo D'Alema. Nel 1998 \u00e8 coordinatore nazionale dei Democratici di Sinistra durante la segreteria di Walter Veltroni.\nRieletto deputato nel \"collegio uninominale\" di Manfredonia alle elezioni politiche del 2001, dopo il Congresso di Pesaro dello stesso anno, che elegge segretario dei DS Piero Fassino, Folena \u00e8 leader, insieme con Fabio Mussi, del cosiddetto \"Correntone\". Nel 2005 si candida a sindaco del piccolo comune pugliese di Mattinata ma ne esce sconfitto. Dopo queste elezioni, anche a seguito del mancato sostegno di una parte del suo partito, decide di distaccarsi dai DS, che stavano scegliendo di spostarsi verso posizioni moderate, per divenire indipendente del gruppo parlamentare di Sinistra Europea-Rifondazione Comunista.\nNel luglio 2005 promuove la nascita dell'associazione \"Uniti a Sinistra\", che vedr\u00e0 l'adesione dei parlamentari Francesco Martone e Antonello Falomi e dei sindacalisti della Cgil Paolo Nerozzi, Gianni Rinaldini, Enrico Panini e Carlo Podda . L'associazione sosterr\u00e0 la candidatura di Fausto Bertinotti alle elezioni primarie de L'Unione, in vista della costituzione della sezione italiana della Sinistra Europea.\nAlle elezioni politiche del 2006 riceve un nuovo mandato elettorale alla Camera, venendo eletto, come capolista, tra le lista del PRC nella circoscrizione Puglia. Il 6 giugno 2006 \u00e8 eletto presidente della commissione cultura della Camera dei deputati. In questa veste promuove un'indagine sugli scandali di Calciopoli e si occupa del precariato, in particolare quello della scuola e dei giornalisti. Sostenitore del software libero, \u00e8 stato presentatore di un apposito progetto di legge.\nNon rieletto alle Elezioni politiche del 2008 sotto il simbolo della Sinistra l'Arcobaleno, progetto a cui la UaS aveva aderito, dal 6 marzo 2009 decide di fare un passo indietro dai ruoli di direzione politica e di impegnarsi in un nuovo progetto culturale. L'associazione proseguir\u00e0 la propria attivit\u00e0 fino al 2009, esprimendo due candidature nella Lista anticapitalista alle elezioni europee del 2009.\nL'11 novembre 2009 annuncia la sua adesione al Partito Democratico. All'inizio del 2012 d\u00e0 vita, insieme con Carlo Ghezzi della CGIL, Emilio Gabaglio e Franco Lotito e esponenti del movimento sindacale, dell'ambientalismo e della societ\u00e0 civile, al Laboratorio Politico per la sinistra, associazione politica delle idealit\u00e0 socialiste, ecologiste e solidaristiche del PD. Nel 2013 il Laboratorio Politico per la Sinistra d\u00e0 vita, insieme con Cesare Damiano, Vannino Chiti, Mimmo Luc\u00e0 e i Cristiano Sociali, alla Costituente delle Idee, un soggetto politico che si proponeva di rimettere al centro della vita del PD contenuti di sinistra.\nHa attivamente promosso e sostenuto la campagna per il No nel referendum del 4 dicembre 2016 sul progetto di riforme costituzionali approvato dal Parlamento.\nSuccessivamente il Laboratorio si \u00e8 attivamente impegnato attorno alle tematiche di un nuovo socialismo. Nel settembre 2020 ha fondato, insieme ad altri, la scuola di politica denominata Universit\u00e0 dell'Uguaglianza, che inizier\u00e0 i suoi corsi nell'autunno-inverno 2020-2021.\nAll'inizio del 2009 fonda, insieme con l'amico Vittorio Faustini, l'associazione \"MetaMorfosi\", di cui \u00e8 Presidente, organizzatrice di mostre di arte classica, moderna e contemporanea e di eventi culturali in Italia e in tutto il mondo, che ha finanziato il restauro di opere d'arte, la pubblicazione di lavori scientifici in questo settore e che sostiene importanti istituzioni culturali del Paese. Questa associazione \u00e8 divenuta in questi anni uno dei principali soggetti in questo campo.\n\u00c8 presidente della societ\u00e0 Artnews srl, che edita il quotidiano on-line di arte e di mostre \"Artemagazine\", di cui \u00e8 direttore editoriale.\nHa collaborato con numerose testate giornalistiche e televisive, tra cui l\u2019Unit\u00e0, \"Epolis\", \"Red Tv\", \"Lettera43\", Dazebaonews, Huffington Post. Il suo blog \u00e8 \"Terra di Nessuno\", incominciato nel 2004.\nHa pubblicato alcuni saggi, in parte dedicati ad una ricostruzione storico-politica delle vicende della sinistra italiana nel secondo dopoguerra - in particolare \"I ragazzi di Berlinguer\", nel 1998, e \"Servirsi del Popolo\", nel settembre 2020."}
{"id": "295797", "revid": "2675", "url": "https://it.wikipedia.org/wiki?curid=295797", "title": "Cuzz\u00e0", "text": ""}
{"id": "295798", "revid": "2675", "url": "https://it.wikipedia.org/wiki?curid=295798", "title": "E Ville di Petrabugnu", "text": ""}
{"id": "295799", "revid": "287204", "url": "https://it.wikipedia.org/wiki?curid=295799", "title": "Crasso", "text": "Crasso \u00e8 un nome con cui ci si pu\u00f2 riferire a diversi personaggi, principalmente della storia romana:"}
{"id": "295800", "revid": "486946", "url": "https://it.wikipedia.org/wiki?curid=295800", "title": "Eccica Suaredda", "text": ""}
{"id": "295801", "revid": "29035", "url": "https://it.wikipedia.org/wiki?curid=295801", "title": "Erbaghjolu", "text": ""}
{"id": "295803", "revid": "2675", "url": "https://it.wikipedia.org/wiki?curid=295803", "title": "Favalellu", "text": ""}
{"id": "295804", "revid": "254401", "url": "https://it.wikipedia.org/wiki?curid=295804", "title": "Museo delle culture del mondo", "text": "Il Museo delle Culture del Mondo \u00e8 uno dei musei di Genova. \u00c8 stato aperto in occasione di Genova capitale europea della cultura 2004 all'interno del castello D'Albertis, antica dimora del capitano Enrico Alberto d'Albertis sul colle di Montegalletto. Situato nel quartiere di Castelletto, ospita manifestazioni culturali e l'esposizione permanente delle collezioni raccolte dallo stesso d'Albertis, integrate da altre acquisizioni pi\u00f9 recenti.\nAnnesso al polo museale vi \u00e8 il Museo delle musiche dei popoli.\nIl percorso di visita attraversa l'abitazione del capitano per approdare ai veri soggetti della rappresentazione museale: le popolazioni indigene di Africa, America e Oceania.\nLungo due itinerari strettamente collegati tra loro - uno proprio del castello e del suo ideatore, ovvero Enrico Alberto d'Albertis; l'altro tipicamente museale riguardante le culture di ogni parte del mondo - \u00e8 possibile compiere un \"viaggio\" nello spazio e nel tempo. Il capitano appare quindi non solo come l'ideatore della dimora neogotica, sospesa tra influenze esotiche e spunti marinareschi, ma funge anche da filo conduttore di un percorso che, attraverso la sala Colombiana, la sala Gotica, la sala Turca, la Cabina e la sala Nautica, conduce ai popoli visitati in tutto il mondo.\nL'allestimento del nuovo percorso espositivo \u00e8 stato progettato e curato dal professor Massimo Chiappetta.\nLe collezioni.\nInsieme alle collezioni etnografiche e archeologiche raccolte dal capitano d'Albertis nei suoi viaggi in Africa, nelle Americhe e in Oceania, il museo ospita collezioni marinaresche (modellini di imbarcazioni, strumenti e carte nautiche) e fotografiche, gli spolveri delle meridiane, i volumi della sua biblioteca e le centinaia di disegni per la costruzione del complesso neogotico.\nRaccoglie testimonianze e \"souvenir\" delle popolazioni incontrate, formando cos\u00ec le collezioni del museo, allestito in stile di gabinetto di curiosit\u00e0, tra bacheche, panoplie e trofei coloniali e di caccia.\nSpiccano, per quantit\u00e0 e variet\u00e0, le armi africane sudanesi e dello Zambesi, le lance cinesi e le alabarde europee che via via decorano lo scalone dal piano terra al secondo piano, quasi in un percorso evoluzionistico, secondo i criteri dell'epoca.\nL'arredo neogotico, ricco di influssi esotici, particolarmente ispano-moreschi ed orientali, culmina nella \"sala Turca\" dove centinaia tra suppellettili, monili, armi, vasi, divani e lampade occhieggiano sotto il pesante tendaggio del soffitto che simula una tenda tra narghil\u00e8 e uova di struzzo.\nAlle collezioni oceaniane raccolte dal capitano si aggiungono quelle del cugino Luigi Maria d'Albertis, primo esploratore del fiume Fly in Nuova Guinea (1872-1878).\nFa parte delle collezioni del museo anche il materiale etnografico e archeologico proveniente dall'estremo settentrionale del Canada, fino a quello meridionale dell'arcipelago della Terra del Fuoco che le Missioni cattoliche americane hanno esposto a Genova in occasione delle celebrazioni colombiane del 1992 e poi donato alla citt\u00e0.\nFra queste spiccano per quantit\u00e0 ed importanza i manufatti degli Indiani delle pianure di Canada e Stati Uniti, realizzati in pelle di bisonte e cervide e ricoperti di aculei di porcospino e perline di vetro grazie al paziente lavoro femminile, poich\u00e9 erano le donne a dedicarsi alla conciatura delle pelli e alla loro decorazione.\nSi tratta di mocassini, indumenti, giocattoli, sonagli per la danza, una culla a sospensione, borse per il trasporto e una serie di oggetti legati alla sfera della guerra, della caccia e del fumo della pipa. Il materiale raccolto dai missionari salesiani in Patagonia e Terra del Fuoco fornisce una notevole possibilit\u00e0 di avvicinamento alle culture ormai estinte all'impatto con l'Occidente degli indigeni dell'estrema punta meridionale dell'America del Sud.\nTra il materiale archeologico, sono da ricordare i frammenti maya in tufo vulcanico provenienti dall'acropoli di Cop\u00e1n in Honduras, le cui copie sono state recentemente eseguite in collaborazione con il Peabody Museum of Archaeology and Ethnology dell'Universit\u00e0 di Harvard a Cambridge (Massachusetts) e collocate sul sito e nel museo ivi costruito. Ornamenti messicani aztechi e di Teotihuacan, insieme a reperti fittili mayodi dall'Honduras, documentano le tecniche precolombiane mesoamericane di lavorazione della pietra, della conchiglia, della terracotta e dell'ossidiana.\nUna grande quantit\u00e0 di reperti archeologici precolombiani fittili e tessili e collezioni etnografiche africane sono state successivamente acquisite dal Comune ed integrate al fondo del capitano poco dopo la sua morte. Nel corso di questi ultimi anni il museo si \u00e8 arricchito ulteriormente grazie alla donazione di materiale etnografico sudamericano e degli indigeni dell'Arizona.\nNell'estate del 2003 \u00e8 stata donata una ricchissima collezione di reperti precolombiani dell'Ecuador, che risalgono dalla cultura Valdivia.\nIn esposizione un \"Viaggio immaginifico\".\nLa dimora di un uomo di mare genovese, qual era appunto il capitano d'Albertis, diventa il punto di partenza per un viaggio che conduce direttamente - attraverso la serie di sale (\"Sala nautica\", \"Salotto turco\", \"Sala colombiana\" e \"Sala delle meridiane\") - ai popoli che egli visit\u00f2 mosso dallo spirito di conoscenza proprio dell'esploratore.\nAllo sguardo ottocentesco - carico di suggestione per l'esotico - del capitano, nello spazio del bastione fortificato portato interamente alla luce dal restauro del castello, viene affiancato uno sguardo rinnovato e contemporaneo sul mondo extraeuropeo, in grado di fornire spunti per una riflessione sulla cultura europea e sulle altre culture, con la partecipazione \"diretta\" dei veri protagonisti e legittimi attori, le popolazioni native che produssero i reperti raccolti.\nL'allestimento espositivo ribalta, in questo senso, la visione corrente del mondo e della rappresentazione museale, avvalendosi del coinvolgimento delle comunit\u00e0 locali ed internazionali, di accorgimenti multimediali e soprattutto di un design che evidenzia la valenza segnica e la pregnanza culturale dei materiali.\nMuseo delle musiche dei popoli.\nInfine, in collaborazione con la cooperativa \"Echo Art\", il Castello d'Albertis offre, accanto al Museo delle culture del mondo, anche un Museo delle musiche dei popoli, forte di strumenti, laboratori, spettacoli, mostre, e ascolti dal mondo e intorno al mondo.\nL'esposizione permanente di strumenti musicali che rappresentano tradizioni colte e popolari al tempo stesso, consente di attraversare - esaminando da vicino le migrazioni e le esplorazioni, ma anche gli incontri e gli scontri fra culture e poli diversi - il \"sentiero maestro\" della musica, nel suo divenire attraverso i secoli.\nL'indagine sonora di valenza etnografica si appoggia - e non poteva essere diversamente, in pura epoca telematica - a suoni e immagini arricchiti da testi e video raccolti attraverso i cinque continenti.\nAlla parte museale si affiancano concerti, stages, convegni, attivit\u00e0 didattiche, conferenze di musicisti e ricercatori."}
{"id": "295805", "revid": "77358", "url": "https://it.wikipedia.org/wiki?curid=295805", "title": "Felge", "text": ""}
{"id": "295806", "revid": "2675", "url": "https://it.wikipedia.org/wiki?curid=295806", "title": "Felicetu", "text": ""}
{"id": "295808", "revid": "2675", "url": "https://it.wikipedia.org/wiki?curid=295808", "title": "Ferringule", "text": ""}
{"id": "295809", "revid": "2675", "url": "https://it.wikipedia.org/wiki?curid=295809", "title": "Ficaghja", "text": ""}
{"id": "295810", "revid": "2675", "url": "https://it.wikipedia.org/wiki?curid=295810", "title": "Frassetu", "text": ""}
{"id": "295811", "revid": "2675", "url": "https://it.wikipedia.org/wiki?curid=295811", "title": "Fucichja", "text": ""}
{"id": "295812", "revid": "2675", "url": "https://it.wikipedia.org/wiki?curid=295812", "title": "Furciolu", "text": ""}
{"id": "295814", "revid": "2675", "url": "https://it.wikipedia.org/wiki?curid=295814", "title": "Fuzz\u00e0", "text": ""}
{"id": "295816", "revid": "61918", "url": "https://it.wikipedia.org/wiki?curid=295816", "title": "Menuet OS", "text": ""}
{"id": "295817", "revid": "486946", "url": "https://it.wikipedia.org/wiki?curid=295817", "title": "Gavignanu", "text": ""}
{"id": "295818", "revid": "1015", "url": "https://it.wikipedia.org/wiki?curid=295818", "title": "L'Ajoupa-Bouillon", "text": " \nL'Ajoupa-Bouillon (in creolo delle Antille \"Ajoupa\") \u00e8 un piccolo comune francese del dipartimento d'Oltremare della Martinica.\nGli amanti della natura possono visitare i Giardini di Ajoupa ricchi di piante e fiori coloratissimi.\nInoltre dal paesino parte un lungo percorso chiamato \"Gorges de la Falaise\" che conduce all'interno della foresta tropicale, ricca di piante secolari, corsi d'acqua e cascate.\nIl comune nacque nel 1889 nel luogo dove si era fatto costruire una casa nel seicento Jean Gobert signore di Bouillon, \"ajoupa\" infatti in creolo delle Antille significa costruire."}
{"id": "295819", "revid": "2675", "url": "https://it.wikipedia.org/wiki?curid=295819", "title": "Ghisunaccia", "text": ""}
{"id": "295820", "revid": "767487", "url": "https://it.wikipedia.org/wiki?curid=295820", "title": "Geologia ambientale", "text": "La geologia ambientale \u00e8 un settore multidisciplinare delle scienze applicate che si occupa dei rapporti e delle interazioni esistenti tra le attivit\u00e0 dell'uomo e l'ambiente fisico. \nLa geologia ambientale \u00e8 strettamente in relazione con varie discipline che contribuiscono alle scienze ambientali quali la geologia applicata, la geomorfologia, l'ingegneria naturalistica, l'ingegneria per l'ambiente e il territorio, l'idrogeologia, la geochimica, le scienze naturali.\nLa geologia ambientale studia le interazioni tra la geologia che caratterizza un sito di interesse, l'attivit\u00e0 antropica sull'ambiente (ad esempio l'inquinamento, i dissesti idrogeologici, la deforestazione, ecc.) e i fenomeni naturali presenti o potenzialmente presenti (ad esempio terremoti, eruzioni vulcaniche, eventi meteorici eccezionali, tsunami, ecc.).\nScopo della geologia ambientale.\nLa geologia ambientale considera le interazioni tra uomo e biosfera, litosfera, idrosfera e parte dell'atmosfera, considerando, quindi, sia il suolo che il sottosuolo, ovvero il sistema sede dell'impianto e dello sviluppo delle attivit\u00e0 antropiche. Lo studio di questa interazione e dei rischi connessi \u00e8 basilare ai fini progettuali e realizzativi delle opere ambientali, e delle loro ripercussioni sull'ambiente, e delle eventuali reazioni dell'ambiente a tali sollecitazioni.\nTematiche della geologia ambientale.\nLa geologia ambientale si occupa, perci\u00f2, di vari aspetti dell'ambiente, sia tramite tecniche tradizionali di monitoraggio ed analisi del sito, sia sfruttando i moderni sistemi informatici, in particolare per quanto concerne le seguenti tematiche:\nAlle metodologie tradizionali delle discipline sopra elencate, se ne sono aggiunte altre pi\u00f9 recenti come il telerilevamento, il GIS, la modellazione numerica, che sfruttano tecniche miste di cartografia, basi di dati, simulazioni numeriche, ecc., incentrate sul trattamento informatico dei dati."}
{"id": "295821", "revid": "2675", "url": "https://it.wikipedia.org/wiki?curid=295821", "title": "Ghjucatoghju", "text": ""}
{"id": "295823", "revid": "2675", "url": "https://it.wikipedia.org/wiki?curid=295823", "title": "Ghjuncaghju", "text": ""}
{"id": "295824", "revid": "399", "url": "https://it.wikipedia.org/wiki?curid=295824", "title": "Poppa", "text": " \nLa poppa \u00e8 la parte posteriore di un'imbarcazione, ovvero quella parte situata all'estremit\u00e0 opposta della prua che \u00e8 possibile individuare osservando l'imbarcazione dalla prua nella direzione opposta a quella di navigazione.\nLa poppa \u00e8 l'area in cui sono solitamente situati gli apparati di timoneria, lo specchio di poppa, la barra del timone, i giardinetti, e gli organi di governo. \u00c8 la parte opposta alla prua.\nStoria.\nNelle antiche imbarcazioni di grosse dimensioni la poppa era la zona in cui erano situate anche le cabine del comandante e degli ufficiali, divenendo di fatto la parte pi\u00f9 \"ricca\" grazie a magnifiche decorazioni, alle passeggiate, alle gallerie ed anche alle parecchie (e famosissime) finestre che ne ornavano i diversi piani.\n&lt;br&gt;Questo ovviamente offriva una vulnerabilit\u00e0 verso la quale, nel periodo che va dal XV al XVIII secolo, molti pirati e corsari concentravano le loro attenzioni. Una delle manovre di battaglia in mare era, infatti, la conquista della poppa.\nAltra caratteristica della poppa \u00e8 il collocamento di elementi tipici della navigazione, ovvero i fanali di coronamento e la bandiera della nazione a cui appartiene l'imbarcazione.\nNei primi anni del XIX secolo la poppa delle navi di grandi dimensioni, divenne gradualmente pi\u00f9 arrotondata e, con l'avvento delle imbarcazioni a propulsione ad elica, la poppa divenne la zona degli equipaggiamenti; gli ufficiali si spostarono altrove.\nNelle moderne navi da crociera, la poppa \u00e8 spesso la zona di ristoro, cos\u00ec da permettere la visione del mare su tre lati.\nParti relative alla poppa.\nTra le parti relative alla poppa ricordiamo il timone, la barra del timone, lo specchio di poppa, lo strallo di poppa o paterazzo, le sartie volanti, i giardinetti ed il pulpito di poppa."}
{"id": "295825", "revid": "2675", "url": "https://it.wikipedia.org/wiki?curid=295825", "title": "Ghjunchetu", "text": ""}
{"id": "295827", "revid": "2675", "url": "https://it.wikipedia.org/wiki?curid=295827", "title": "Granaccia", "text": ""}
{"id": "295828", "revid": "767487", "url": "https://it.wikipedia.org/wiki?curid=295828", "title": "The Days of Wine and Roses", "text": "The Days of Wine and Roses \u00e8 il primo album della rock band californiana The Dream Syndicate, pubblicato nel 1982 per la casa discografica Ruby Records.\nIl Disco.\nIl titolo \u00e8 il medesimo di uno dei primi film di Blake Edwards, \"I giorni del vino e delle rose\" (1963), nel quale viene affrontato il tema dell'alcolismo, titolo tratto da una poesia di Ernest Dowson.\nPrima di \"The Days of Wine and Roses\", la band aveva pubblicato sempre nel 1982, solo un EP, intitolato \"Dream Syndicate\", per la Down There, etichetta di Steve Wynn, chitarrista e cantante dei Dream Syndicate.\nI temi accennati nell'EP di esordio divengono pi\u00f9 compiuti e danno luogo ad un suono aspro ed estatico, imparentato con la psichedelia anni sessanta, ma anche con i Velvet Underground e l'irruenza del punk. Il gruppo richiama prepotentemente l'attenzione degli appassionati e della stampa, diventando ben presto, l'emblema del cosiddetto Paisley underground. Le qualit\u00e0 compositive di Wynn e gli assoli spigolosi di Precoda, fanno s\u00ec che brani come \"That's What You Always Say\", \"When you Smile\", \"Tell Me When It's Over\", \"The Days Of Wyne and Roses\" divengano cavalli di battaglia nelle esibizioni dal vivo.\nNel 2001 l'album \u00e8 stato ristampato dalla Rhino con l'inserimento dell'EP \"Dream Syndicate\" e di altri quattro brani, due dei quali dal singolo dei 15 Minutes, band di Steve Wynn antecedente ai Syndicate.\nLa produzione \u00e8 di Chris Desjardins, membro dei Flesh Eaters. Pat Burnette siede alla consolle del Quad Teck Studio di Los Angeles, California nel settembre 1982. David Arnoff scatta le foto che illustrano la copertina."}
{"id": "295829", "revid": "2675", "url": "https://it.wikipedia.org/wiki?curid=295829", "title": "Granacia", "text": ""}
{"id": "295830", "revid": "200154", "url": "https://it.wikipedia.org/wiki?curid=295830", "title": "Grussetu a Prugna", "text": ""}
{"id": "295832", "revid": "200154", "url": "https://it.wikipedia.org/wiki?curid=295832", "title": "Grussetu Prugna", "text": ""}
{"id": "295834", "revid": "2675", "url": "https://it.wikipedia.org/wiki?curid=295834", "title": "Guagnu", "text": ""}
{"id": "295835", "revid": "287204", "url": "https://it.wikipedia.org/wiki?curid=295835", "title": "Guarguale", "text": ""}
{"id": "295836", "revid": "339392", "url": "https://it.wikipedia.org/wiki?curid=295836", "title": "I Bagni di Vutera", "text": ""}
{"id": "295838", "revid": "2675", "url": "https://it.wikipedia.org/wiki?curid=295838", "title": "I Cateri", "text": ""}
{"id": "295839", "revid": "399", "url": "https://it.wikipedia.org/wiki?curid=295839", "title": "Geologia Ambientale", "text": ""}
{"id": "295840", "revid": "2675", "url": "https://it.wikipedia.org/wiki?curid=295840", "title": "Isula Rossa", "text": ""}
{"id": "295842", "revid": "2675", "url": "https://it.wikipedia.org/wiki?curid=295842", "title": "Isulacciu di Fiumorbu", "text": ""}
{"id": "295843", "revid": "2675", "url": "https://it.wikipedia.org/wiki?curid=295843", "title": "Lanu", "text": ""}
{"id": "295844", "revid": "2675", "url": "https://it.wikipedia.org/wiki?curid=295844", "title": "Laretu di Tadd\u00e0", "text": ""}
{"id": "295845", "revid": "2675", "url": "https://it.wikipedia.org/wiki?curid=295845", "title": "Lavatoghju", "text": ""}
{"id": "295846", "revid": "181699", "url": "https://it.wikipedia.org/wiki?curid=295846", "title": "Lentu", "text": ""}
{"id": "295847", "revid": "380654", "url": "https://it.wikipedia.org/wiki?curid=295847", "title": "William Regal", "text": "\u00c8 noto maggiormente per i suoi trascorsi in WWE, dove ha detenuto due volte l'Intercontinental Championship, quattro volte l'European Championship, cinque volte l'Hardcore Championship e quattro volte il World Tag Team Championship (due volte con Lance Storm, una volta con Tajiri e una volta con Eugene); nel 2008 ha inoltre vinto la diciottesima edizione del torneo King of the Ring. \u00c8 stato anche il General Manager di \"NXT\" dal 2014 al 2022.\nTra il 1993 e il 1998 e, di nuovo, tra il 1999 e il 2000, ha lottato anche nella World Championship Wrestling, esibendosi con il ring name Lord Steven Regal e vincendo quattro volte il World Television Championship.\nCarriera.\nGli inizi (1983\u20131992).\nRegal inizia la sua carriera da wrestler in Inghilterra, per poi trasferirsi negli Stati Uniti d'America nel 1992.\nWorld Championship Wrestling (1992\u20131998).\nNel 1993 firma un contratto con la World Championship Wrestling, dove lotter\u00e0 col nome Lord Steven Regal. Qui diventer\u00e0 quattro volte WCW World Television Champion, spesso sconfiggendo il giapponese \u00daltimo Drag\u00f3n.\nWorld Wrestling Federation (1998\u20131999).\nNel 1998 passa alla World Wrestling Federation, dove debutta nel mese di ottobre. Dopo una faida con X-Pac, viene licenziato dalla federazione.\nRitorno in WCW (1999\u20132000).\nNel 1999 viene riassunto dalla WCW, venendo licenziato di nuovo nel febbraio del 2000.\nRitorno in WWE (2000\u20132022).\nCommissioner (2000\u20132001).\nRitorner\u00e0 infine in WWF, col nome di William Regal. Regal ri-debutta nella federazione di Stamford il settembre 2000, interpretando lo stereotipo dello snob inglese. Con questa nuova \"gimmick\" William Regal ebbe molto pi\u00f9 successo, vincendo anche il WWF European Championship. Successivamente divent\u00f2 il \"commissioner\" della WWF, avendo come aiutante Tajiri. Durante l'invasione in WWF degli atleti WCW ed ECW William Regal si schiera con questi ultimi. Quando la WWF sconfigger\u00e0 i rappresentanti delle federazioni nemiche, Regal perder\u00e0 definitivamente il posto di commissioner.\nRegni titolati (2001\u20132005).\nNel 2001 Regal riuscir\u00e0 a vincere per la prima volta il WWF Intercontinental Championship, vinto contro Edge e perso poi contro Rob Van Dam, e il WWF Hardcore Championship, quest'ultimo vinto per 5 volte.\nIn quest'anno la WWF cambia poi nome in WWE, e il roster della federazione viene diviso in due, \"Raw\" e \"SmackDown\u01c3\" Regal passa al roster di \"Raw\", dove con Lance Storm, Christian e Test forma gli Un-Americans, un gruppo di wrestler canadesi antiamericani. Regal con Lance Storm vincer\u00e0 per due volte il World Tag Team Championship. Regal star\u00e0 fuori dalle scene per molto tempo a causa di problemi al cuore e allo stomaco. Al suo rientro fu impegnato con una faida con Rob Van Dam.\nTorner\u00e0 solo due anni dopo, nel 2004, diventando il manager di Eugene, il nipote on-screen di Eric Bischoff, il General Manager di \"Raw\". Regal dopo aver allenato Eugene, torner\u00e0 anche a combattere formando un tag team con lui. I due Regal vinceranno il World Tag Team Championship durante un'edizione di \"Raw\" contro La R\u00e9sistance (Rob\u00e9rt Conway e Sylvain Grenier), un tag team franco-canadese. A causa di un infortunio al ginocchio di Eugene a New Year's Revolution, i due perderanno i titoli di coppia, che Regal riconquister\u00e0 a febbraio 2005 con Tajiri sconfiggendo proprio La R\u00e9sistance durante una speciale edizione di \"Raw\" in Giappone. Perderanno poi i titoli a Backlash in un Tag Team Turmoil match dove The Hurricane e Rosey diverranno i nuovi campioni.\nVarie faide (2005\u20132007).\nDurante la Draft Lottery Regal passer\u00e0 al roster di SmackDown!. Regal combatter\u00e0 in singolo tra cui un match contro Chris Benoit a \"Velocity\", e dopo molti altri match nello show minore del roster di SmackDown, accoglier\u00e0 sotto la sua ala protettrice il nuovo arrivato Paul Burchill, giovane wrestler britannico. I due tentano pi\u00f9 volte di conquistare il WWE Tag Team Championship fallendo in ogni occasione. L'unica loro apparizione in pay-per-view come tag team avviene a Armageddon, dove verranno sconfitti da un solo wrestler, ovvero Bobby Lashley. Il 3 febbraio 2006 Burchill decide di cambiare radicalmente il suo personaggio, diventando in tutto e per tutto un pirata. Regal non la prende naturalmente bene, e cerca di convincere Burchill di tornare nei suoi passi. Burchill per\u00f2 non vuole saperne e anzi sfida Regal nel suo primo match da pirata il 10 marzo durante un'edizione di \"SmackDown!\", sconfiggendolo. I due si riaffrontano il mese dopo, il 7 aprile, e anche stavolta Burchill trionfa. La stipulazione speciale del match rende il tutto pi\u00f9 interessante, dato che Regal \u00e8 costretto a vestirsi come una \"ragazza formosa\". Il 21 aprile a SmackDown! Burchill e Regal affrontano i Gymini, e stavolta Regal \u00e8 vestito come Burchill. Quest'ultimo lascia Regal da solo nel ring, facendo in modo che i Gymini vincano.\nDopo la vittoria di King Booker del torneo King of the Ring, William Regal \u00e8 diventato uno dei suoi \"sudditi fedeli\" con il ruolo di banditore.\nInizi\u00f2 anche una faida con Vito, venendo tuttavia sempre sconfitto da quest'ultimo in ben due occasioni e rimanendo puntualmente scandalizzato a causa del vestito femminile indossato dal bizzarro avversario.\nCerc\u00f2 in diverse occasioni di conquistare, con il suo connazionale Dave Taylor, il WWE Tag Team Championship, detenuti da Paul London e Brian Kendrick, senza successo: uscirono infatti sconfitti in diversi incontri, validi per i titoli, mentre vinsero pochi match non titolati. In un 6 man tag team match sconfissero, tuttavia, assieme ad Montel Vontavious Porter, Kendrick, London e Vito. In un'altra occasione, assieme al Cruiserweight Champion Gregory Helms, vennero sconfitti dai soliti Kendrick e London, affiancati questa volta da Jimmy Wang Yang. In un'altra importante occasione, il 17 dicembre 2006 ad Armageddon, ebbero l'opportunit\u00e0 di vincere le cinture in un Four-way ladder match in cui partecipavano, oltre ai campioni London e Kendrick, anche gli MNM e gli Hardy Boyz (Matt e Jeff Hardy): il match venne anche stavolta vinto da London e Kendrick, che si riconfermarono campioni di coppia. Quando Regal inizi\u00f2 un feud con Kane, quest'ultimo affront\u00f2, insieme a Boogeyman, Regal e Taylor in un Tag Team match e li sconfisse.\nGeneral Manager di \"Raw\" (2007\u20132008).\nPer effetto del roster draft 2007 Regal pass\u00f2 dal roster di SmackDown\u01c3 a quello di Raw.\nIl 6 agosto venne nominato nuovo General Manager di Raw. Regal conquist\u00f2 tale carica vincendo una Battle Royal con in palio il titolo di GM indetta da Vince McMahon.\nIl 30 agosto fu sospeso per trenta giorni per aver violato il Wellness Program della federazione. Matthews acquist\u00f2 stanozolol, somatropine, genotropin ed anastrozole tra il novembre 2004 ed il novembre 2006.\nKing of the Ring (2008\u20132009).\nIl 21 aprile 2008 a Raw vinse il titolo di King of the Ring; nell'occasione Regal fece uso dei privilegi che possiede in qualit\u00e0 di General Manager per spianarsi la strada verso la finale, dove batt\u00e9 CM Punk. Durante la puntata di Raw del 19 maggio Regal perse un Loser Gets Fired match contro Mr. Kennedy e fu costretto a lasciare la WWE (kayfabe). Prima che il match si disputasse, Vince McMahon e Ted DiBiase furono visti \"discutere di affari\" nell'ufficio di Regal; in seguito Theodore Long, dal venerd\u00ec precedente non pi\u00f9 assistente del General Manager di SmackDown, fu visto uscire dall'ufficio di Regal. Il giorno seguente la WWE comunic\u00f2 la sospensione per sessanta giorni del wrestler, reo di aver violato una seconda volta il Wellness Program della federazione.\nRegal \u00e8 tornato a calcare i ring della WWE nel corso della puntata di Raw del 28 luglio, perdendo contro il World Heavyweight Champion CM Punk; in questo periodo \u00e8 stato affiancato dalla Diva Layla. Nel corso dell'edizione di Raw del 10 novembre svoltasi in Inghilterra, Regal vince per la 2\u00aa volta l'Intercontinental Championship sconfiggendo Santino Marella in meno di un minuto, grazie a una potente ginocchiata sul volto dell'italo-canadese, che rimane subito stordito. Il 19 gennaio 2009 Regal ha perso il titolo contro CM Punk in un match senza squalifiche, dopo che nelle settimane precedenti i due contendenti sono stati squalificati una volta ciascuno.\n\u00c8 tornato a Raw il 4 maggio interferendo nel match fra Cody Rhodes e MVP costando la vittoria a quest'ultimo. Tenta cos\u00ec di conquistare lo United States Championship, ma rimedia solo sconfitte contro i campioni, MVP prima e Kofi Kingston poi.\nAlleanza con Vlaidmir Kozlov (2009\u20132011).\nRegal viene spostato nel roster della ECW il 29 giugno 2009, con un \"Trade\" speciale sancito da Donald Trump. Fa il suo esordio nello show battendo in coppia con Vladimir Kozlov nel main event Tommy Dreamer e Christian. Viene in seguito nominato primo sfidante per l'ECW Championship appartenente a Christian. In seguito si allea con Vladimir Kozlov e Ezekiel Jackson, ma tuttavia viene sconfitto a SummerSlam dal campione ECW Christian in otto secondi. La puntata seguente riesce a battere Christian grazie alle interferenze di Kozlov e Jackson e ottiene un'altra shot al titolo ECW. La shot viene utilizzata nel PPV Breaking Point dove per\u00f2 non riesce a trionfare. Nei mesi seguenti entra in conflitto con la General Manager della ECW Tiffany, che non vuole concedergli un'altra shot al titolo ECW e in molte puntate dello show insieme a Kozlov e Jackson attacca ripetutamente il campione Christian, Yoshi Tatsu e Zack Ryder. Regal riesce cos\u00ec ad ottenere la terza title shot al titolo ECW, che l'inglese decide di sfruttare a Sheffield in una puntata dello show ECW, ma nonostante ci\u00f2 non riesce a battere Christian nemmeno in questa occasione.\nAlle Survivor Series \u00e8 nel Team capitanato da Randy Orton e viene eliminato da MVP che faceva parte del Team Kingston, che si aggiudic\u00f2 la contesa. Nella puntata seguente della ECW rimedia l'ennesima sconfitta, stavolta contro Yoshi Tatsu, al termine del match Regal accusa Kozlov e Jackson di non averlo aiutato, quest'ultimo non ci sta e mette al tappeto sia Kozlov che lo stesso William Regal. Kozlov e Jackson nelle settimane successive continuano ad ostacolarsi, ma Regal li mantiene insieme fino al 15 dicembre, quando nel corso di un match fra Kozlov e Jackson, Regal decide di tradire Kozlov e aiutare Ezekiel Jackson a vincere il match.\nDopo la chiusura della ECW, Regal torner\u00e0 a Raw. Torna a Raw perdendo gran parte dei suoi match. Decide poi di riformare il vecchio team ECW con Vladimir Kozlov. Il team non dura molto, perch\u00e9 durante un match tra Santino Marella ed Eve contro William Regal e Maryse, Kozlov attacca Regal sancendo la fine del team e facendo vincere il team opposto. Nel dark match di Money in the Bank, viene sconfitto da Santino Marella. Nella puntata di Superstars del 26 agosto, sconfigge Goldust. Nella puntata di Raw del 13 dicembre viene sconfitto dallo United States Champion Daniel Bryan. Nella puntata di WWE Superstars del 13 gennaio, viene sconfitto in un 8-man tag team match insieme agli Usos e Zack Ryder dalla squadra composta da David Hart Smith, Darren Young, Yoshi Tatsu e Primo. Partecipa alla Royal Rumble 2011 entrando col numero 5 ma viene eliminato da Ted DiBiase. Nel dark match della puntata di Raw del 31 gennaio, sconfigge Johnny Curtis\nNella puntata di Raw del 28 febbraio, avrebbe dovuto affrontare Daniel Bryan. Tuttavia, durante l'entrata del campione degli USA interferisce The Miz attaccandolo e non permettendogli di affrontare Regal. Nella puntata di Superstars del 3 marzo, viene sconfitto da R-Truth. Il 10 marzo, a Superstars, Regal viene sconfitto in un six-person mixed tag team match in squadra con Tyson Kidd e Melina dal team composto da Mark Henry, The Great Khali e Natalya. Con la Supplemental Draft passa a SmackDown.\nCommentatore di \"NXT\" (2011\u20132014).\nNel 2011 commenta NXT Redemption nella quale esegue un turn face instaurando una faida con Jacob Novak. Nella supplemental Draft 2011 William Regal passa da Raw a SmackDown. Esordisce come Superstar dello show blu combattendo a NXT contro JTG, dove vince per squalifica dopo che il rookie di JTG, Jacob Novak lo attacca alle spalle. Nella puntata di NXT del 10 maggio, Regal sconfigge Novak sottomettendolo alla \"Regal Stretch\". Nella puntata di SmackDown del 19 agosto, Regal partecipa alla battle royal per decretare lo sfidante di Randy Orton a Night of Champions in un match valido per il World Heavyweight Championship ma viene eliminato. Nella puntata di NXT del 6 settembre, Regal combatte contro un altro esordiente, Darren Young, sconfiggendo anch'egli. Il 13 settembre, perde un tag team match in coppia con Matt Striker contro Darren Young e JTG. Il 14 ottobre, a SmackDown, partecipa alla Battle Royal promossa da Theodore Long e John Laurinaitis nella quale il vincitore avrebbe potuto sfidare un campione a sua scelta in un match titolato, ma viene eliminato. Ritorna a combattere nel corso della puntata di Superstars del 10 novembre, svoltasi a Liverpool dove perde contro il suo ex allievo Daniel Bryan. Dopodich\u00e9 si \u00e8 visto combattere sempre meno. Successivamente combatte dei Dark Match contro altri wrestler meno noti dalla WWE.\nA Over the Limit, partecipa ad una Battle Royal a 20 uomini, nella quale il vincitore avrebbe scelto un campione secondario da sfidare con la cintura in palio, ma viene eliminato da Christian. Ritorna nella puntata di Raw dell'11 giugno nel backstage. A Saturday Morning Slam, torna sul ring per una sera, perdendo contro Zack Ryder. A Super SmackDown del 6 novembre, Regal viene messo in un match di coppia insieme a Sheamus contro Big Show e Wade Barrett, match che viene vinto da questi ultimi. Nella puntata di Raw del 12 novembre combatte ancora, ma viene sconfitto da Big Show. Nella puntata di WWE NXT del 10 aprile lotta contro Kassius Ohno, vincendo. A Raw il 22 aprile a Londra perde contro Fandango. A Raw del 17 giugno perde ancora contro Cesaro.\nGeneral Manager di \"NXT\" (2014\u20132022).\nNella puntata di \"NXT\" del 28 agosto viene nominato nuovo general manager dello show al posto di John \"Bradshaw\" Layfield.\nIl 5 gennaio 2022 fu licenziato insieme a numerosi altri colleghi.\nVita privata.\nMatthews \u00e8 mancino e il suo accento reale \u00e8 diverso da quello che mostra on-screen. \u00c8 sposato dal novembre del 1986 con Christina Beddoes, con cui ha avuto tre figli: Daniel, Bailey e Dane. Ha un tatuaggio sulla gamba sinistra con scritto \"Made in England\" e uno sul braccio sinistro che raffigura una rosa con il nome di sua moglie. Suo figlio Bailey, inoltre, \u00e8 anch'egli un wrestler ed \u00e8 sotto contratto con la WWE.\nHa partecipato all'episodio speciale dedicato alla WWF di \"The Weakest Link\", vincendo due round su tre e arrivando terzo dopo aver affrontato in finale Triple H e Stephanie McMahon.\nHa una grande passione per gli animali e ha vari animali domestici: due serpenti, otto iguane, tre gatti, due cani e una tartaruga. Scherzosamente dice che possiede tanti animali perch\u00e9 \"gli uomini mi disgustano, creature vili\".\nNel 2003 gli fu mal diagnosticato un problema cardiaco, a causa del quale il lato destro del cuore non batteva in sincronia col sinistro: ci\u00f2 determin\u00f2 la formazione di una grande quantit\u00e0 di liquidi nel suo corpo. ma, dopo una serie di trattamenti medici, torn\u00f2 a combattere nell'aprile del 2004. Durante la cura e la riabilitazione accumul\u00f2 e poi perse diciotto chili\nRisultati nella Lucha de Apuestas.\nRecord: 0-1"}
{"id": "295848", "revid": "2675", "url": "https://it.wikipedia.org/wiki?curid=295848", "title": "L'Isula Rossa", "text": ""}
{"id": "295855", "revid": "2675", "url": "https://it.wikipedia.org/wiki?curid=295855", "title": "L'Isulacciu di Fiumorbu", "text": ""}
{"id": "295869", "revid": "2675", "url": "https://it.wikipedia.org/wiki?curid=295869", "title": "Livesi", "text": ""}
{"id": "295870", "revid": "120496094", "url": "https://it.wikipedia.org/wiki?curid=295870", "title": "Noir metropolitano", "text": "Il noir metropolitano \u00e8 quel tipo di romanzo \"noir\" ambientato in una citt\u00e0 o in una metropoli: in esso la citt\u00e0 diventa non solo lo sfondo della vicenda, ma anche protagonista vera e propria della storia. Come pure protagonisti sono la violenza, la criminalit\u00e0 e il degrado urbano e morale.\nEsponenti.\nAlcuni fra i principali esponenti del romanzo \"noir\" metropolitano sono Ed McBain per New York, James Ellroy per Los Angeles, Jean-Claude Izzo per Marsiglia. Tra gli italiani rientrano in questo genere, ad esempio, Loriano Macchiavelli per Bologna, Marco Vichi per Firenze, Massimo Siviero per Napoli, Paolo Roversi e Fabrizio Carcano \nper Milano.\nPeculiarit\u00e0.\nPer l'ambientazione urbana, che \u00e8 una connotazione del \"noir\" metropolitano, il ritmo della storia non pu\u00f2 non risentire del ritmo convulso della vita della metropoli e ne diventa il quadro espressivo pi\u00f9 diretto. \"Il seme della violenza\" (firmato da Ed McBain con il suo nome di Hunter Evan) e la serie dell'\"87\u00ba Distretto\" si possono considerare titoli del manifesto del \"noir\" metropolitano.\nDifferenze e analogie.\nA differenza del \"noir\" classico che non sempre si identifica con il filone \"hard boiled\" (pi\u00f9 incentrato sulla personalit\u00e0 del detective), il \"noir\" metropolitano ha diversi punti di contatto riguardo all'ambientazione realistica e alla durezza delle storie che assumono il colore della cronaca nera con gli omicidi trasferiti sui marciapiedi. Altri ingredienti presenti nei due tipi di narrazione sono la corruzione e una criminalit\u00e0 spietata che ha rapporti stretti con apparati delle istituzioni. \"L.A. Confidential\" di James Ellroy ne \u00e8 un esempio classico.\nAlquanto contiguo con il \"noir\" metropolitano \u00e8 il \"police procedural\" di cui la serie di \"87\u00ba Distretto\" di Ed McBain costituisce un riferimento significativo. In questo filone, inaugurato negli anni quaranta, assumono un ruolo centrale le indagini di un pool della polizia che utilizza i notevoli mezzi e le risorse a disposizione in una grande citt\u00e0."}
{"id": "295872", "revid": "47767", "url": "https://it.wikipedia.org/wiki?curid=295872", "title": "Livia", "text": "Origine e diffusione.\n\u00c8 la forma femminile del latino \"Livius\", tipico di una gens romana, la \"gens Livia\"; etimologicamente \u00e8 basato sul termine \"liveo\", \"invidiare\", \"essere blu [d'invidia]\", \"essere livido\" di colore pallido . Pu\u00f2 essere considerato, specie nella lingua inglese, anche un ipocoristico di Olivia.\n\"Livia\" \u00e8 anche un nome con cui, storicamente, \u00e8 stata chiamata la citt\u00e0 di Forl\u00ec (entrambi i nomi derivano dall'antico toponimo latino, \"Forum Livii\").\nOnomastico.\nL'onomastico pu\u00f2 essere festeggiato il 13 novembre in ricordo di sant'Agostina Pietrantoni, religiosa, al secolo Livia. Alcuni calendari riportano una santa Livia al 29 novembre, priva per\u00f2 di fondamento.\nAltre fonti dicono che l'onomastico si festeggia il 23 febbraio in ricordo di San Livio, martire romano."}
{"id": "295873", "revid": "486946", "url": "https://it.wikipedia.org/wiki?curid=295873", "title": "L'Olmu", "text": ""}
{"id": "295874", "revid": "2675", "url": "https://it.wikipedia.org/wiki?curid=295874", "title": "Loretu di Casinca", "text": ""}
{"id": "295875", "revid": "2675", "url": "https://it.wikipedia.org/wiki?curid=295875", "title": "Loretu di Tall\u00e0", "text": ""}
{"id": "295879", "revid": "287204", "url": "https://it.wikipedia.org/wiki?curid=295879", "title": "Alambicco", "text": "L'alambicco \u00e8 un apparecchio di distillazione consistente in una caldaia collegata, mediante un tubo, ad una serpentina di raffreddamento, al fondo del quale si raccoglie il distillato.\nEtimologia.\nDall'arabo \u0623\u0646\u0652\u0628\u0650\u064a\u0642 (al-\u2019ambiq, distillare), e dal greco \u03b1\u03bc\u03b2\u03b9\u03be (\"ambix\", tazza), attraverso il latino medievale \"alembicus\" ed il francese antico \"alambic\".\nStoria.\nPerfezionato dai Siciliani che lo importarono dagli Arabi, l'alabicco fu lo strumento usato per secoli da alchimisti e monaci che si dedicarono alla produzione pi\u00f9 disparata di unguenti, elisir, oli essenziali ed infine liquidi alcolici.\n\u00c8 stato usato per produrre profumi, medicine, acqua da iniezione per uso farmaceutico, in generale per separare e purificare diversi prodotti chimici e per la produzione di bevande alcoliche distillate.\nTipi di alambicco.\nEsistono due tipi di alambicchi: quelli a ciclo continuo e quelli a ciclo frazionato. Come \u00e8 comprensibile dal nome hanno come caratteristica principale la continuit\u00e0 o la discontinuit\u00e0 del processo di distillazione.\nNegli alambicchi a ciclo continuo viene immesso il vapore acqueo fatto bollire in una caldaia a parte, cosa che consente di abbreviare i tempi della distillazione riscaldando l'acqua una sola volta e facendo pi\u00f9 \"cotte\", cio\u00e8 distillando pi\u00f9 partite di vinaccia.\nA loro volta gli alambicchi a ciclo frazionato vengono classificati anche a seconda di quanto la massa da distillare si trovi a contatto con la fonte di calore: la tecnica viene denominata a \u00abbagnomaria\u00bb, che consiste nell'immergere il materiale da distillare nell'acqua e far bollire tutto insieme.\nSolitamente l'alambicco viene usato per la distillazione dell'alcol ma pu\u00f2 anche essere usato per la produzione di profumi e di oli essenziali."}
{"id": "295880", "revid": "2675", "url": "https://it.wikipedia.org/wiki?curid=295880", "title": "L'Ortale", "text": ""}
{"id": "295881", "revid": "2675", "url": "https://it.wikipedia.org/wiki?curid=295881", "title": "Lucu di Nazza", "text": ""}
{"id": "295882", "revid": "2675", "url": "https://it.wikipedia.org/wiki?curid=295882", "title": "Lugu di Nazza", "text": ""}
{"id": "295883", "revid": "2675", "url": "https://it.wikipedia.org/wiki?curid=295883", "title": "Lumiu", "text": ""}
{"id": "295884", "revid": "104458", "url": "https://it.wikipedia.org/wiki?curid=295884", "title": "Karl Verner", "text": "Verner \u00e8 celebre soprattutto per l'articolo \"Eine Ausnahme der ersten Lautverschiebung\", 1875, nel quale rese noto di aver enunciato una legge fonetica (Legge di Verner) finalmente in grado di dare spiegazione, mediante comparazione, di alcuni fenomeni fonetici ritenuti fino ad allora semplici eccezioni (anche Verner usa il termine 'Ausnahme', 'eccezione') alla \"prima rotazione consonantica germanica\", comunemente nota come Legge di Grimm."}
{"id": "295886", "revid": "486946", "url": "https://it.wikipedia.org/wiki?curid=295886", "title": "Mac\u00e0 Croci", "text": ""}
{"id": "295888", "revid": "33689", "url": "https://it.wikipedia.org/wiki?curid=295888", "title": "Mansu", "text": ""}
{"id": "295889", "revid": "124572621", "url": "https://it.wikipedia.org/wiki?curid=295889", "title": "Finite impulse response", "text": "Nella teoria dei segnali, in particolare nell'elaborazione numerica dei segnali, un sistema dinamico finite impulse response, in italiano risposta finita all'impulso e spesso abbreviato in FIR, \u00e8 una tipologia di filtro digitale caratterizzata da una risposta impulsiva di durata finita, cio\u00e8 che si annulla ad un tempo finito. I sistemi la cui risposta non si annulla ad un tempo finito sono detti infinite impulse response (IIR).\nDefinizione.\nL'uscita formula_1 di un sistema dinamico lineare tempo-invariante (LTI) a tempo continuo soggetto ad un segnale in ingresso formula_2 \u00e8 descritta dalla convoluzione formula_3, dove formula_4 \u00e8 la risposta del sistema quando l'ingresso formula_2 \u00e8 una funzione a delta di Dirac. L'uscita formula_6 \u00e8 quindi proporzionale alla media dell'ingresso formula_7 pesata dalla funzione formula_8, traslata di un tempo formula_9:\nUn sistema dinamico lineare stazionario discreto trasforma la successione in ingresso formula_11 in un'altra successione formula_12, data dalla convoluzione discreta con la risposta formula_13 alla delta di Kronecker:\nGli elementi di formula_12 possono dipendere da ogni elemento di formula_11. Solitamente formula_17 dipende maggiormente dagli elementi in prossimit\u00e0 del tempo formula_18.\nPer un filtro a tempo discreto l'uscita \u00e8 una somma pesata dei valori assunti dall'ingresso al tempo corrente ed a tempi precedenti. Tale operazione \u00e8 descritta dalla seguente equazione:\ndove formula_20 sono detti \"coefficienti del filtro\", che determinano la risposta impulsiva, ed formula_21 l'ordine del filtro. Per un filtro di ordine formula_22 compaiono formula_23 termini nel membro alla sinistra.\nFiltro a media mobile.\nUn filtro a media mobile \u00e8 uno dei pi\u00f9 semplici filtri FIR, i cui coefficienti formula_24 soddisfano l'equazione:\nAd esempio, un filtro di ordine formula_26 ha risposta impulsiva:\nFacendone la trasformata zeta:\ni cui due poli sono nell'origine e i due zeri in:\nLa risposta in frequenza (in radianti per campione) \u00e8:"}
{"id": "295891", "revid": "386186", "url": "https://it.wikipedia.org/wiki?curid=295891", "title": "Guglielmo Ciardi", "text": "Biografia.\nGuglielmo Ciardi studia nel collegio di Santa Caterina e a diciotto anni viene accolto all'Accademia di Belle Arti di Venezia. Presenta nel 1866 le sue prime tele con paesaggi. Nel gennaio del 1868 lascia la citt\u00e0 natale, per un viaggio d'istruzione che lo porta come prima tappa a Firenze, dove desidera conoscere i macchiaioli e Nino Costa. Su presentazione di Federico Zandomeneghi, viene accolto da Telemaco Signorini. Si reca poi a Roma, quindi a Napoli, dove entra in contatto con artisti della \"Scuola di Posillipo\" e della \"Scuola di Res\u00ecna\" e dove conosce Filippo Palizzi.\nHa scritto Marco Valsecchi. \"L'ambiente macchiaiolo lo svegli\u00f2, lo tolse dalla pratica accademica, lo inser\u00ec nella corrente dei pittori di Barbizon\".\nAi primi del 1869 ritorna a Venezia. Come soggetti dei suoi dipinti sceglie paesaggi della laguna veneta e della campagna trevigiana, dove si reca per lunghi soggiorni. Sono vedute dagli ampi orizzonti, espressi con una tavolozza di verdi chiarissimi e luminosi.\nNel 1874 sposa Linda Locatello, da cui avr\u00e0 quattro figli, due dei quali diventeranno pittori\u02d0 Beppe Ciardi, paesaggista e realista, ed Emma Ciardi. \nMantiene nel corso degli anni i contatti con i principali centri artistici italiani: Firenze, Torino, Milano, Genova, Roma e Napoli ed \u00e8 presente a manifestazioni internazionali dell'epoca, tra cui la III Esposizione internazionale d'arte di Venezia del 1899. Dal 1885 trascorre i periodi estivi in varie localit\u00e0 sulle Dolomiti e la sua pittura si arricchisce in tal modo di un nuovo soggetto\u02d0 la montagna. Nel 1894 gli viene assegnata la cattedra di \"Scuola di vedute di paese e di mare\", all'Accademia di belle arti di Venezia, insegnamento che manterr\u00e0 fino alla morte.\nResta un pittore di successo e di rilievo internazionale, anche se la sua vena, negli ultimi anni dell'Ottocento, perde nitidezza e forza d'ispirazione. Egli continua infaticabilmente a lavorare e a viaggiare, finch\u00e9 le forze lo sorreggono: paralizzato alle gambe, muore a Venezia il 5 ottobre 1917. Con il dipinto \"Messi d'oro\" ottiene la medaglia d'oro alle mostre di Monaco di Baviera e di Berlino del 1886. Alcune sue opere sono conservate nelle raccolte dell'archivio di beni storico artistici della banca Intesa Sanpaolo.\nIl pittore Eugenio Bonivento \u00e8 stato un suo allievo."}
{"id": "295893", "revid": "2675", "url": "https://it.wikipedia.org/wiki?curid=295893", "title": "Merusaglia", "text": ""}
{"id": "295895", "revid": "2675", "url": "https://it.wikipedia.org/wiki?curid=295895", "title": "Moltifau", "text": ""}
{"id": "295896", "revid": "647919", "url": "https://it.wikipedia.org/wiki?curid=295896", "title": "Montegrossu", "text": ""}
{"id": "295897", "revid": "484362", "url": "https://it.wikipedia.org/wiki?curid=295897", "title": "Attentato a Togliatti", "text": ""}
{"id": "295898", "revid": "486946", "url": "https://it.wikipedia.org/wiki?curid=295898", "title": "Monticellu", "text": ""}
{"id": "295899", "revid": "1013865", "url": "https://it.wikipedia.org/wiki?curid=295899", "title": "Ciudad Bol\u00edvar", "text": "Ciudad Bol\u00edvar (letteralmente \"Citt\u00e0 Bol\u00edvar\") \u00e8 una citt\u00e0 del Venezuela capitale dello stato di Bol\u00edvar.\nGeografia.\nLa citt\u00e0 sorge sulla riva del fiume Orinoco, il pi\u00f9 grande del paese. Fu fondata nel 1764 e fino al 1846 si chiam\u00f2 \"Angostura\" (\"Passaggio angusto\"). In citt\u00e0 si possono visitare la \"Casa de San Isidro\", residenza di Sim\u00f3n Bol\u00edvar fra il 1818 e il 1819, la cattedrale, in stile tardo barocco, progettata negli anni sessanta del Settecento dall'architetto italiano Graziano Gasparini, e, della stessa epoca, il \"Fort\u00edn Cerro El Zamuro\", fortezza edificata su un'altura che domina la citt\u00e0.\nNome.\nIl vecchio nome della citt\u00e0 diede il nome anche al celebre bitter inventato nel 1824 da Johann Stegert, medico prussiano nell'esercito di Bol\u00edvar."}
{"id": "295900", "revid": "339392", "url": "https://it.wikipedia.org/wiki?curid=295900", "title": "Munacia d'Audd\u00e9", "text": ""}
{"id": "295901", "revid": "339392", "url": "https://it.wikipedia.org/wiki?curid=295901", "title": "Munacia d'Audd\u00e8", "text": ""}
{"id": "295902", "revid": "2675", "url": "https://it.wikipedia.org/wiki?curid=295902", "title": "Munacia d'Orezza", "text": ""}
{"id": "295904", "revid": "2675", "url": "https://it.wikipedia.org/wiki?curid=295904", "title": "Muncale", "text": ""}
{"id": "295905", "revid": "47767", "url": "https://it.wikipedia.org/wiki?curid=295905", "title": "Saul Karath", "text": ""}
{"id": "295907", "revid": "2675", "url": "https://it.wikipedia.org/wiki?curid=295907", "title": "Muratu", "text": ""}
{"id": "295909", "revid": "2675", "url": "https://it.wikipedia.org/wiki?curid=295909", "title": "Mursiglia", "text": ""}
{"id": "295911", "revid": "486946", "url": "https://it.wikipedia.org/wiki?curid=295911", "title": "Muru", "text": ""}
{"id": "295912", "revid": "2675", "url": "https://it.wikipedia.org/wiki?curid=295912", "title": "Murzu", "text": ""}
{"id": "295913", "revid": "486946", "url": "https://it.wikipedia.org/wiki?curid=295913", "title": "Musuleu", "text": ""}
{"id": "295914", "revid": "2675", "url": "https://it.wikipedia.org/wiki?curid=295914", "title": "Nocariu", "text": ""}
{"id": "295915", "revid": "834", "url": "https://it.wikipedia.org/wiki?curid=295915", "title": "Alfr\u00e9d Haj\u00f3s-Gutmann", "text": ""}
{"id": "295916", "revid": "1573940", "url": "https://it.wikipedia.org/wiki?curid=295916", "title": "Ascomycota", "text": "Ascomycota () \u00e8 una divisione che comprende i funghi che producono spore in un caratteristico tipo di sporangio chiamato asco (dal greco = \"sacco\", \"otre\"). \nQuesto gruppo monofiletico \u00e8 estremamente significativo di organismi (12.000 specie al 1950) ed include circa il 75% di tutte le specie di funghi censiti.\nVi appartiene gran parte dei funghi che si associano ad alghe o a cianobatteri per formare i licheni e parte dei funghi che mancano di evidenze morfologiche relative alla riproduzione sessuale (precedentemente inclusi nei Deuteromycota, ora raggruppati nei funghi mitosporici). Le specie pi\u00f9 conosciute di Ascomycota sono le morchelle, i tartufi, i lieviti e i \"Penicillium\". Appartiene a questo gruppo, oltre che ai Deuteromycota, anche la maggior parte dei funghi patogeni delle piante. \"Sordaria fimicola\", \"Neurospora crassa\" e molte altre specie di lieviti sono impiegate in laboratorio, in esperimenti di genetica e di biologia cellulare.\nUn Ascomycota produce un gran numero di \"aschi\" che possono essere contenuti in una struttura chiamata ascocarpo (o ascoma). Ciascun asco di solito contiene 8 (o un multiplo di 8) ascospore, risultato di una mitosi successiva ad una meiosi.\nStruttura.\nMolti funghi della divisione Ascomycota sono costituiti da ife, sottili filamenti di cellule spesso con uno spessore di solo 5\u00a0\u00b5m, che si diramano ripetutamente fino a formare un intricato gomitolo, il micelio. Se le ife di un solo micelio fossero unite l'una accanto all'altra, raggiungerebbero una lunghezza di svariati chilometri.\nAll'altro estremo della divisione Ascomycota ci sono i lieviti unicellulari che il pi\u00f9 delle volte sono visibili solo al microscopio. Alcune specie, come ad esempio il classico lievito da cucina (\"Saccharomyces cerevisiae\"), sono invece dimorfi, e cio\u00e8 si possono presentare sia in forma unicellulare che pluricellulare.\nLa parete cellulare degli Ascomiceti \u00e8 fatta quasi sempre di chitina e \u03b2-glucani; le singole cellule sono divise tra loro da pareti trasversali, i setti. Questi danno all'ifa stabilit\u00e0 e prevengono una grossa perdita di citoplasma nel caso in cui la membrana cellulare dovesse lacerarsi in qualche punto. Ci\u00f2 fa in modo che gli Ascomiceti possano conservarsi, contrariamente agli Zygomycota che prediligono l'umidit\u00e0, anche in ambienti secchi. Di solito le pareti cellulari sono perforate nella zona centrale, presentando una piccola apertura centrale attraverso la quale il citoplasma e anche il nucleo cellulare pu\u00f2 circolare pi\u00f9 o meno liberamente in tutto il micelio; queste perforazioni sono accompagnate da corpi sferici chiamati corpi di Woronin. La maggior parte delle ife contengono solo un nucleo cellulare per cellula, per questo vengono definite \"mononucleate\".\nStruttura caratteristica degli Ascomiceti \u00e8 l'asco, cellula nella quale avviene la meiosi e che successivamente contiene le meiospore (vedi oltre il paragrafo riproduzione). Gli aschi sono spesso contenuti in corpi fruttiferi chiamati ascocarpi.\nEsistono diversi tipi di asco, a seconda delle caratteristiche della parete cellulare:\nAnche l'ascocarpo pu\u00f2 essere di diverso tipo:\nMetabolismo.\nCome molti funghi gli Ascomiceti si nutrono principalmente di biomassa viva o morta. Per fare ci\u00f2 essi secernono nell'ambiente circostante i loro enzimi digestivi che demoliscono le sostanze organiche in piccole molecole, che assorbono attraverso la parete cellulare. Molte specie vivono su materiale vegetale morto come foglie cadute, ramoscelli, o veri e propri tronchi. Altri attaccano piante, animali o altri funghi come parassiti e ricavano la loro energia metabolica, come ad esempio tutti i nutrienti di cui hanno bisogno, dai tessuti cellulari dei loro ospiti. \nIn alcuni casi si rileva una specializzazione estrema, per esempio certe specie attaccano solo una particolare zampa di una particolare specie di insetto. Gli Ascomiceti sono spesso anche simbionti - per esempio alcuni si associano con alghe o cianobatteri, dai quali ottengono nutrienti fotosintetici, per formare licheni, oppure formano micorrize con le radici degli alberi, nei boschi. Infine ci sono anche alcune specie carnivore, che hanno sviluppato trappole ifali in cui catturano piccoli protisti come amebe, ma anche vermi (Nematoda), rotiferi, tardigradi, o piccoli artropodi come i collemboli.\nNel corso della loro lunga evoluzione gli Ascomiceti hanno acquisito la capacit\u00e0 di demolire qualsiasi sostanza organica. A differenza di altri organismi essi sono capaci di digerire con i loro enzimi la cellulosa e la lignina delle piante, il collagene, un'importante proteina strutturale animale, e la cheratina. Alcune specie di ascomiceti sono perfino capaci di metabolizzare la pittura murale (\"Aureobasidium pullulans\") o il kerosene (\"Amorphotheca resinae\").\nDistribuzione ed ecologia.\nGli Ascomiceti sono presenti in tutti gli ecosistemi del mondo, perfino in Antartide sotto forma di licheni. Tuttavia la distribuzione di ciascuna specie \u00e8 alquanto variabile: alcuni sono presenti in tutti i continenti, altri invece, come ad esempio il tartufo bianco (\"Tuber magnatum\"), molto ricercato per impieghi culinari, \u00e8 localizzato solo in alcune zone dell'Italia e della Francia.\nCome gi\u00e0 menzionato i setti degli Ascomiceti, che dividono le cellule, permettono la colonizzazione di ambienti molto secchi pi\u00f9 di quanto possano fare i funghi della divisione \"Zygomycota\". Questa resistenza \u00e8 particolarmente spiccata in alcune specie che crescono sul pesce salato, una situazione effettivamente molto secca a causa dell'alta pressione osmotica. Un piccolo gruppo di specie, invece, \u00e8 ritornato a vivere nell'acqua.\nRiproduzione.\nLa riproduzione degli Ascomiceti \u00e8 molto varia e pu\u00f2 essere sia asessuale che sessuale. Nel caso della riproduzione sessuale, le strutture riproduttive sono gli aschi, a forma di otre. La riproduzione asessuale, tuttavia, gioca un ruolo importante tanto che molte specie hanno rinunciato al processo sessuale.\nNegli Ascomiceti possono essere distinti fondamentalmente due differenti stadi nel ciclo vitale: lo stato anamorfico, durante il quale il fungo si riproduce asessualmente, e lo stato teleomorfico, di riproduzione sessuale. La combinazione di entrambi gli stadi viene chiamata stato olomorfico.\nVisto che l'anamorfo e il teleomorfo spesso non si assomigliano per niente, fino alla fine del secolo scorso spesso non era possibile sapere che i due stadi appartenevano alla stessa specie. Ci\u00f2 port\u00f2 alla strana situazione, ancora accettata nella tassonomia micologica, per cui due stadi del ciclo vitale dello stesso fungo erano stati determinati con nomi di specie diverse, perci\u00f2 il fungo ha due nomi.\nAd esempio la forma sessuale del fungo del kerosene \u00e8 conosciuta come \"Amorphotheca resinae\" mentre lo stadio asessuale \u00e8 chiamato \"Hormoconis resinae\". Oggi comunque studi genetici e molecolari hanno portato alla scoperta di sconosciuti legami tra queste \"specie\" e cos\u00ec la vecchia separazione degli stadi asessuali nella loro classe, i \"Fungi Imperfecti\" (Deuteromycota o funghi mitosporici) \u00e8 diventata obsoleta.\nRiproduzione asessuale.\nLa riproduzione asessuale \u00e8 la forma di propagazione dominante negli Ascomiceti ed \u00e8 responsabile della rapida espansione di questi funghi in aree di difficile colonizzazione. Essa avviene attraverso strutture riproduttive, le conidiospore (o conidi), che sono geneticamente identiche all'origine e in gran parte sono mononucleate. Esse sono chiamate anche mitospore per le modalit\u00e0 con le quali vengono generate attraverso un processo di mitosi. I conidi generalmente si formano all'apice di ife specializzate, i conidiofori. A seconda della specie le conidiospore possono essere disperse attraverso il vento o l'acqua, oppure attraverso gli animali..\nCoelomycetes e Hyphomycetes.\nEsiste una grande variet\u00e0 di stadi asessuali anamorfici che possono essere approssimativamente suddivisi in due gruppi, insignificanti dal punto di vista tassonomico, i Coelomycetes e gli Hyphomycetes, a seconda se le spore sono formate in una struttura polifale chiusa (il corpo fruttifero o conidioma).\nSpore asessuali.\nPer la classificazione di Ascomycota nello stadio asessuale \u00e8 importante l'osservazione delle spore, che possono essere distinte per il colore, la forma e il modo in cui sono separate nelle cellule. I tipi pi\u00f9 frequenti sono le spore in singole cellule, dette \"amerospore\". Se la spora \u00e8 divisa in due da un (setto), \u00e8 detta \"didmiospora\". Quando ci sono due o pi\u00f9 setti la classificazione dipende dalla forma. Se i setti sono trasversali, come i gradini di una scala, si parla di \"fragmospora\", se invece formano una struttura simile ad una rete, si parla di \"dictiospora\". Nelle \"staurospore\" irradiano come braccia dal corpo centrale; in altre (\"elicospore\") l'intera spora \u00e8 avvolta in a spirale come una molla. Infine spore come lunghi vermi, con un rapporto lunghezza/diametro maggiore di 15:1, sono chiamate \"scolecospore\".\nConidiogenesi e deiscenza.\nDue ulteriori importanti caratteristiche per l'anamorfosi dei funghi di Ascomycota sono la conidiogenesi, il modo con cui sono formate le spore e la loro deiscenza, cio\u00e8 come si separano dalla struttura di origine.\nIl primo corrisponde all'Embriologia in animali e piante e pu\u00f2 essere diviso in due fondamentali forme di sviluppo: conidiogenesi blastica, in cui la spora \u00e8 gi\u00e0 evidente prima di separarsi dall'ifa conidiogenica che la sta generando, e conidiogenesi tallica, in cui prima appare una parete trasversale e poi la cellula cos\u00ec creata si sviluppa in una spora.\nEssenzialmente la deiscenza pu\u00f2 avvenire in due modi differenti. Nella variante schizolitica tra le cellule si forma una doppia parete divisoria con una lamella centrale che poi si dissolve per rilasciare le spore. Nel caso di deiscenza rexolitica invece la parete cellulare che unisce le spore sul lato esterno degenera e lascia liberi i conidi.\nEterocariosi e parasessualit\u00e0.\nUn significante numero di specie di Ascomycota non hanno uno stadio sessuale o perlomeno \u00e8 sconosciuto. Nonostante ci\u00f2, ci sono due modi in cui possono conservare la loro diversit\u00e0 genetica: l'eterocariosi e la parasessualit\u00e0.\nIl primo avviene semplicemente attraverso la fusione di due ife provenienti da due individui differenti, processo conosciuto come anastomosi. Come risultato nel micelio ci sono pi\u00f9 nuclei cellulari del normale e provengono da individui geneticamente diversi.\nLa parasessualit\u00e0 \u00e8 stata scoperta da Guido Pontecorvo e si riferisce ad un fenomeno in cui due nuclei cellulari si fondono senza alcun processo sessuale e il numero cromosomi raddoppia. Ci\u00f2 coinvolge il complesso processo di divisione cellulare chiamato mitosi, dove avviene il \"crossing over\" o \"ricombinazione genetica\" (scambio di materiale genetico tra coppie corrispondenti di cromosomi). Nella riproduzione sessuale, al contrario, il crossing over avviene solo durante la meiosi. Alla fine il numero di cromosomi viene riportato al normale attraverso l'aploidizzazione, attraverso la quale il nucleo si divide in due parti, ciascuna con un singolo set di cromosomi.\nRiproduzione sessuale.\nGli Ascomycota che si riproducono sessualmente hanno un ciclo vitale aplodicarionte: le ife aploidi del micelio primario (che costituiscono l'aplofase) si uniscono tramite gametocistogamia formando il micelio secondario costituito da ife con cellule binucleate (dicariofase). Le ife di questo micelio secondario possono formare aschi, nei quali avviene la cariogamia, subito seguita dalla meiosi che produce ascospore aploidi.\nEsistono per\u00f2 alcune eccezioni, come il lievito del pane (\"Saccharomyces cerevisiae\"), che ha un ciclo vitale aplodiplonte, con una breve dicariofase senza divisioni cellulari, mentre divisioni per gemmazione possono avvenire sia nell'aplofase che nella diplofase. Anche in questo caso, comunque, la meiosi avviene in un asco.\nL'asco \u00e8 una struttura particolare che distingue questi funghi dagli altri. Un asco \u00e8 una cellula a forma di sacco tubolare, una meiosporocisti, che contiene le spore sessuali prodotte dalla meiosi e chiamate ascospore a differenza delle asessuali conidiospore.\nLa parte sessuale del ciclo vitale comincia quando si incontrano due ife. Il primo fattore comunque decisivo \u00e8 che avvenga la coniugazione, sia che le ife provengano dallo stesso organismo, sia che vengano da individui differenti. Comunque molte specie sono completamente capaci di auto-propagazione (specie omotalliche), altre hanno bisogno di partner diversi (eterotalliche). \nInoltre, le due ife in questione possono anche provenire dallo stesso genere riproduttivo. I generi riproduttivi sono una peculiarit\u00e0 dei funghi e corrispondono all'incirca ai sessi nelle piante e negli animali; comunque una specie pu\u00f2 avere pi\u00f9 di due generi riproduttivi.\nIn caso di compatibilit\u00e0 si formano le gametocisti sulle ife; esse sono cellule che generano i gameti, nelle quali si raccolgono numerosi nuclei.\nLa gametocisti femminile, chiamata ascogonio, sviluppa una protuberanza (tricogino), che si fonde con la gametocisti maschile (chiamata anteridio), e permette il passaggio dei nuclei da quest'ultima all'ascogonio.\nDiversamente nel processo che avviene negli animali e nelle piante, dopo l'unione dei citoplasmi di due gametangi (plasmogamia), l'unione dei nuclei (cariogamia) di solito non avviene subito. Invece i nuclei migrati dall'anteridio si appaiano con i nuclei dell'ascogonio, ma restano separati accanto ad essi.\nInizia cos\u00ec la dicariofase; durante questo periodo le coppie di nuclei si dividono in sincronia ripetutamente tanto da produrne una grande quantit\u00e0. Con tutta probabilit\u00e0 la dicariofase \u00e8 un adattamento evolutivo che serve a sfruttare in pieno le potenzialit\u00e0 della riproduzione sessuale in circostanze dove \u00e8 un evento raro, per individui differenti, incontrarsi l'un l'altro.\nDopo che il materiale genetico primitivo \u00e8 stato incrementato attraverso ripetute divisioni, la ricombinazione genetica avr\u00e0 luogo in maniera indipendente in ciascuna coppia durante la meiosi, in maniera che nasca la maggior quantit\u00e0 possibile di spore geneticamente differenti.\nSuccessivamente di nuove ife binucleate, ciascuna delle quali costituita da cellule con due nuclei, emergono dall'ascogonio fertilizzato. Esse sono chiamate ascogeni o fertili. Esse sono \nalimentate dalle ordinarie ife mononucleate (con un solo nucleo) che sono definite \"sterili\".\nIl tessuto delle ife sterili e fertili cresce in molti casi in un corpo fruttifero visibile, l'ascocarpo, che pu\u00f2 contenere di ife fertili. Cos\u00ec in tale superficie fruttifera, l'imenio, appaiono gli aschi.\nAd una estremit\u00e0 di un'ifa ascogena, si sviluppa un gancio a forma di U, orientato indietro rispetto alla direzione di crescita generale. I due nuclei contenuti nella cellula finale poi si dividono nelle stessa direzione in cui i fili del loro asse mitotico corrono paralleli, cos\u00ec vengono fuori due paia di nuclei figli, con un figlio di ciascun paio vicino al punto di aggancio e l'altro nella parte basale dell'ifa. Poi appaiono due pareti parallele che dividono l'ifa in tre sezioni: quella al punto di aggancio con un nucleo, quella alla base dell'ifa originale con un nucleo, e la parte mediana a forma di U con due nuclei. \nSe la posizione nella superficie fruttifera \u00e8 giusta, finalmente avviene la fusione cariogamica dei nuclei nella cellula a forma di U, dando origine allo zigote diploide.\nEsso si allunga per formare una capsula a forma di tubo o di cilindro allungato, l'attuale asco . Poi avviene la meiosi, danno origine a quattro nuclei aploidi. Questo \u00e8 seguito praticamente da un'ulteriore divisione mitotica, cosicch\u00e9 l'asco abbia alla fine otto nuclei figli. Questi sono inclusi, , ciascuno dalla propria membrana, e generalmente con una parete cellulare rigida. Cos\u00ec si sviluppano le cellule di disseminazione, le ascospore, che giacciono inizialmente nell'asco come piselli in un baccello. Poi, quando si presenta l'occasione giusta, esse vengono liberate. \nNon avendo un flagello, le ascospore vengono disseminate in varie maniere: alcune sono dispersa dal vento mentre con altre l'asco maturo si apre al contatto con l'acqua per lasciare libere le spore.\nAlcune specie hanno sviluppato autentici \"cannoni per spore\" che possono espellerle a pi\u00f9 di 30\u00a0cm. Quando le spore raggiungono un substrato adatto, germinano, formano nuove ife aploidi e cos\u00ec ricomincia il ciclo vitale.\nSistematica.\nIl phylum Ascomycota in una sistemazione tassonomica ormai superata veniva considerato sottodivisione (Ascomycotina) della divisione Eumycota.\nI funghi in esso inclusi vengono suddivisi nelle seguenti sottocategorie:\nEcologia.\nI funghi di Ascomycota giocano un ruolo centrale in molti ecosistemi. Essi sono importanti decompositori che demoliscono materiali organici come foglie morte, ramoscelli, alberi caduti, ecc. ed aiutano i detritivori (animali che vivono decomponendo materiale) ad ottenere i loro nutrienti. Trasformando sostanze come la cellulosa o la lignina, che altrimenti sono difficili da utilizzare, essi mantengono un importante ruolo nel ciclo dell'azoto e nel ciclo del carbonio. Al contrario i corpi fruttiferi dei funghi di Ascomycota forniscono cibo per tutta una serie di animali, dagli insetti e le lumache ai roditori e mammiferi pi\u00f9 grandi come cervi e cinghiali.\nI funghi di Ascomycota sono anche conosciuti per le loro numerose relazioni simbiotiche con altri organismi.\nLicheni.\nProbabilmente sin dall'inizio della loro storia evolutiva i funghi di Ascomycota \"addomesticarono\" le alghe verdi (\"Chlorophyta\") ma anche occasionalmente altri tipi di alghe e cianobatteri. Insieme essi formano associazioni mutualistiche conosciute come licheni, che possono sopravvivere nelle regioni della Terra meno ospitali, incluso l'Artide, l'Antartide, deserti, cime delle montagne, e possono resistere a temperature estreme dai -40\u00a0\u00b0C agli +80\u00a0\u00b0C. Mentre l'alga fotoautotrofa crea energia metabolica attraverso la fotosintesi, il fungo offre una stabile struttura di supporto e protegge dalle radiazioni e dall'essiccazione. Circa il 42% degli Ascomycota (numericamente circa 18,000 specie) forma licheni, e quasi tutti i partner fungini dei licheni appartengono a questa divisione.\nFunghi micorrizici ed endofiti.\nMembri di Ascomycota instaurano due tipi di relazione con le piante particolarmente importanti: come funghi micorrizici e come endofiti. Nel primo caso formano associazioni simbiotiche con il sistema radicale delle piante, che per alcuni alberi, soprattutto conifere, pu\u00f2 essere di vitale importanza, consentendo l'assorbimento di sali minerali dal suolo. Il partner fungino \u00e8 in una posizione vantaggiosissima per assorbire minerali a causa del suo micelio distribuito capillarmente, mentre la pianta gli fornisce energia metabolica sotto forma di prodotti fotosintetici. Sono conosciuti perfino casi in cui i funghi micorrizici possono trasportare nutrienti da una pianta ad un'altra stabilizzando il destinatario.\n\u00c8 probabile che le associazioni micorriziche abbiano permesso la conquista della terraferma da parte delle piante, in ogni caso il pi\u00f9 antico fossile di piante terrestri conosciuto presenta micorrize.\nGli endofiti, invece, vivono nelle piante, soprattutto nel fusto e nelle foglie, ma generalmente non arrecano danno ai loro ospiti. L'esatta natura della relazione tra fungo endofita ed ospite non \u00e8 ancora ben conosciuta, ma sembra che questa forma di colonizzazione pu\u00f2 conferire una maggior resistenza agli insetti, ai vermi tondi (nematodi) e ai batteri e pu\u00f2 anche favorire o aumentare la produzione di alcaloidi velenosi, sostanze chimiche che possono colpire la salute di animali erbivori.\nRelazione simbiotica con animali.\nUna serie di specie di Ascomycota appartenenti al genere \"Xylaria\" sono state trovate nei nidi di formiche taglia-foglie e altre formiche allevatrici di funghi della trib\u00f9 degli \"Attini\", nonch\u00e9 nei giardini micologici di termiti (\"Isoptera\"). Poich\u00e9 essi non generano corpi fruttiferi fino a quando gli insetti non abbiano lasciato i nidi, si \u00e8 sospettato che, come confermato in diversi casi di specie di Basidiomycota, essi possano essere coltivati.\nD'altro canto gli scolitidi sono partner simbiotici sicuramente importanti.\nLa femmina di questi insetti trasporta le spore fino ad nuovi ospiti in caratteristiche pieghe nella loro pelle, i \"micetangi\". Esse rosicchiano dei cunicoli nel legno che portano in ampie camere in cui depongono le loro uova. A questo punto le spore vengono rilasciate e danno origine ad ife che, a differenza degli scolitidi, possono digerire il legno. Le larve degli scolitidi si nutrono del fungo e, dopo che si sono trasformate nello stadio adulto trasportano di nuovo le spore per reiterare il ciclo di infezione. Un esempio ben conosciuto di ci\u00f2 \u00e8 la grafiosi dell'olmo, causata dal fungo \"Ophiostoma ulmi\", che viene trasportato dallo scolitide europeo 'Scolytus multistriatus'.\nImportanza per l'uomo.\nGli Ascomiceti danno tanti contributi alla salute del genere umano e provocano anche molti effetti dannosi.\nInterazioni dannose.\nUno dei pi\u00f9 dannosi ruoli \u00e8 l'essere agente di molte patologie delle piante, per esempio:\nEffetti positivi.\nD'altro canto, gli ascomiceti hanno portato alcuni benefici all'umanit\u00e0."}
{"id": "295917", "revid": "486946", "url": "https://it.wikipedia.org/wiki?curid=295917", "title": "Nuvella", "text": ""}
{"id": "295920", "revid": "2675", "url": "https://it.wikipedia.org/wiki?curid=295920", "title": "Ochjatana", "text": ""}
{"id": "295921", "revid": "2675", "url": "https://it.wikipedia.org/wiki?curid=295921", "title": "Ogliastru", "text": ""}
{"id": "295922", "revid": "2675", "url": "https://it.wikipedia.org/wiki?curid=295922", "title": "Olmeta di Capicorsu", "text": ""}
{"id": "295926", "revid": "2675", "url": "https://it.wikipedia.org/wiki?curid=295926", "title": "Ortiporiu", "text": ""}
{"id": "295927", "revid": "2675", "url": "https://it.wikipedia.org/wiki?curid=295927", "title": "Palleca", "text": ""}
{"id": "295928", "revid": "2675", "url": "https://it.wikipedia.org/wiki?curid=295928", "title": "Partinellu", "text": ""}
{"id": "295930", "revid": "486946", "url": "https://it.wikipedia.org/wiki?curid=295930", "title": "Patrimoniu", "text": ""}
{"id": "295932", "revid": "2675", "url": "https://it.wikipedia.org/wiki?curid=295932", "title": "Pedicorti di Caghju", "text": ""}
{"id": "295933", "revid": "2675", "url": "https://it.wikipedia.org/wiki?curid=295933", "title": "Pedicorti di Gaggiu", "text": ""}
{"id": "295938", "revid": "2675", "url": "https://it.wikipedia.org/wiki?curid=295938", "title": "Pedicroce", "text": ""}
{"id": "295940", "revid": "2675", "url": "https://it.wikipedia.org/wiki?curid=295940", "title": "Pedigrisgiu", "text": ""}
{"id": "295941", "revid": "2519", "url": "https://it.wikipedia.org/wiki?curid=295941", "title": "Strangozzi", "text": "Gli strangozzi sono una pasta lunga a sezione rettangolare, tipica del comprensorio Folignate-Spoletino ma diffusi anche in tutta l'Umbria, nelle Marche, nel Lazio e in Abruzzo. Sono chiamati anche, a seconda delle zone, stringozzi, strengozzi, strongozzi, nel perugino vengono chiamati umbricelli e nel ternano sono conosciuti come ciriole o manfricoli. L'aspetto \u00e8 simile a quello dei tagliolini, ma, a differenza di questi, sono pi\u00f9 spessi e senza uovo.\nProdotto \"povero\" che, secondo la scheda di prodotto agroalimentare tradizionale, va realizzato a mano stendendo una sfoglia, spessa circa 2\u00a0mm, di pasta di farina di grano tenero, acqua ed eventualmente sale. La sfoglia \u00e8 poi tagliata a strisce di circa 3/4\u00a0mm di larghezza e la lunghezza di circa 30\u00a0cm.\nIl prodotto viene realizzato anche artigianalmente dai pastifici della zona con semola di grano duro, tramite un processo di estrusione o laminazione, e ammatassato nella tipica forma ad 8.\nLa forma \u00e8 molto simile a quella delle stringhe in cuoio da scarpe, dal cui nome si pensa derivi quello degli stringozzi. quest'ultimo \u00e8 del tutto diverso essendo lungo circa 8\u00a0cm a forma di S, ottenuto dall'estrusione di un impasto all'uovo.\nLe ricette.\nVengono spesso conditi con tartufo nero di Norcia, funghi porcini o sanguinosi, asparagi o con un sugo di pomodoro di magro piccante (strangozzi alla spoletina). A volte vengono usati per la preparazione dei maccheroni con le noci, tipico dolce del periodo natalizio."}
{"id": "295942", "revid": "2675", "url": "https://it.wikipedia.org/wiki?curid=295942", "title": "Pedipartinu", "text": ""}
{"id": "295944", "revid": "109503855", "url": "https://it.wikipedia.org/wiki?curid=295944", "title": "Allemanda", "text": "L'allemanda, in francese \"allemande\", o anche \"almain\", \"almaine\", \"alman\" o \"almand\", \u00e8 una danza rinascimentale e barocca di origine tedesca, ampiamente diffusa nella musica strumentale. Risale a prima del XVI secolo.\n\u00c8 caratterizzata da:\nFra le pi\u00f9 famose allemande rinascimentali, quella pi\u00f9 importante \u00e8 di Tielman Susato.\nNel periodo barocco si trasform\u00f2 in un componimento strumentale. Fu impiegata come prima danza della suite, dopo l'eventuale preludio o introduzione, e quale tema della partita.\nCon lo stesso nome \u00e8 nota una danza popolare tedesca settecentesca, nota anche come \"deutsche Tanz\", che costituisce uno dei progenitori del valzer."}
{"id": "295947", "revid": "486946", "url": "https://it.wikipedia.org/wiki?curid=295947", "title": "Peru Casavechje", "text": ""}
{"id": "295948", "revid": "113765787", "url": "https://it.wikipedia.org/wiki?curid=295948", "title": "Eduardo Fiorillo", "text": "Biografia.\nFonda nel 1985 \"Match Music\", societ\u00e0 dedicata alla produzione di programmi televisivi sulle maggiori reti nazionali. Da questo progetto nasce nel 1997 \"Match Music\", il primo canale \"all-music\" italiano per il digitale. Nel 2000 con la collaborazione tecnica di Infostrada Match Music diventa la prima Web Tv italiana e con il portale \"Jumpy\" nel 2001 crea la prima Web radio in Italia: JJRadio.\nNel 2003, crea \"VJ Television\" primo canale \"all-music\" per il digitale terrestre. L'esperimento per\u00f2 dura pochi mesi e viene chiuso nei primi mesi del 2004.\nHa realizzato 20.000 ore di produzioni, firmato importanti eventi ed \u00e8 autore di numerosi \"format\" per le maggiori reti nazionali. Irregular Station Rai 2 , My Compilation Rai 2, Borderline Rai 2.\nHa prodotto e a volte diretto oltre 200 Videoclip musicali, alcuni come Vespa 50 dei Lunapop che hanno avuto vari riconoscimenti.\nNel 2004, lascia la presidenza di \"Match Music\" e diventa regista teatrale, esordendo con \"Cyrano se vi pare...\", di e con Massimo Fini. Nel giugno del 2005, dalla rappresentazione viene tratto il libro \"Massimo Fini \u00e8 Cyrano\".\nSempre con Massimo Fini fonda il movimento politico e culturale \"MovimentoZero\"."}
{"id": "295949", "revid": "486946", "url": "https://it.wikipedia.org/wiki?curid=295949", "title": "Peru Casevechje", "text": ""}
{"id": "295951", "revid": "2675", "url": "https://it.wikipedia.org/wiki?curid=295951", "title": "Petrecurbara", "text": ""}
{"id": "295952", "revid": "767487", "url": "https://it.wikipedia.org/wiki?curid=295952", "title": "L'avvocato del diavolo", "text": "L'avvocato del diavolo (\"The Devil's Advocate\") \u00e8 un film drammatico e thriller di ispirazione horror del 1997 diretto da Taylor Hackford, basato sull'omonimo romanzo di Andrew Neiderman.\nIl titolo fa riferimento all'espressione idiomatica \"avvocato del diavolo\" e il nome del personaggio interpretato da Al Pacino, John Milton, \u00e8 quello dell'autore del poema \"Paradiso perduto\". Nonostante la trama sia tratta dall'omonimo romanzo di Andrew Neiderman, il film include alcune allusioni minori all'opera di Milton, per esempio alla famosa citazione \"meglio regnare all'Inferno che servire in Paradiso\" (\"better to reign in Hell, than serve in Heaven,\"), e alla fine del film vengono descritti i gironi ardenti concentrici come nella \"Divina Commedia\" di Dante.\nTrama.\nKevin Lomax, un giovane e brillante avvocato difensore di Gainesville, in Florida, non ha mai perso un caso. Mentre difende un insegnante, Lloyd Gettys, contro l'accusa di molestie su minori, Kevin si rende conto tardivamente che il suo cliente \u00e8 effettivamente colpevole, ma la sua abilit\u00e0 \u00e8 tale da riuscire a scagionarlo, grazie ad un duro interrogatorio incrociato che distrugge la credibilit\u00e0 della vittima.\nDopo un'intervista con il giornalista Larry, un rappresentante di uno studio legale di New York offre a Kevin una grande somma di denaro per assistere alla selezione di una giuria. Dopo che la giuria ha emesso un verdetto di non colpevolezza, il capo dell'azienda, John Milton, offre a Kevin un cospicuo stipendio e un appartamento di lusso: Kevin accetta il lavoro, e lui e sua moglie Mary Ann si trasferiscono a Manhattan. Inizialmente tutto sembra andare per il meglio: Kevin \u00e8 molto indaffarato al lavoro, trascorrendovi la maggioranza del suo tempo, e Mary Ann impegna le giornate a scegliere decori e arredi per il loro appartamento. Col tempo Mary Ann inizia a soffrire di attacchi di panico e a sentirsi isolata. La situazione \u00e8 aggravata dal fatto che Mary Ann vorrebbe avere un figlio, cosa che al momento appare impossibile dato il pochissimo tempo che il marito trascorre in casa. La madre di Kevin, Alice, una fondamentalista religiosa, visita New York e suggerisce che entrambi tornino in Florida, ma Kevin rifiuta.\nQuando il miliardario Alex Cullen \u00e8 accusato d'aver ucciso la moglie, il figliastro e una cameriera, Milton assegna il caso di alto profilo a Kevin. Ci\u00f2 richiede pi\u00f9 tempo a Kevin, separandolo ulteriormente da Mary Ann, il quale inizia a fantasticare sulla sua collega, Christabella. Mary Ann inizia ad avere visioni demoniache e di un bambino che gioca con le sue ovaie, incubo che si rivela una premonizione sulla sua sterilit\u00e0. Mary Ann supplica Kevin di tornare a Gainesville, complice tra l'altro una crescente intolleranza verso l'ambiente circostante sempre pi\u00f9 ostile; anche Milton suggerisce a Kevin di dimettersi dal processo per occuparsi di sua moglie, ma Kevin rifiuta temendo il risentimento per non aver portato a termine il caso.\nEddie Barzoon, amministratore delegato dell'azienda, \u00e8 convinto che Kevin sia in competizione per il suo lavoro quando scopre il suo nome sulla carta dell'azienda. Sorpreso, Kevin nega qualsiasi conoscenza di ci\u00f2 ed Eddie minaccia di informare l'ufficio del procuratore degli Stati Uniti sulle attivit\u00e0 dello studio legale. Kevin racconta a Milton delle minacce di Eddie, ma Milton le respinge; Eddie viene ucciso da vagabondi con apparenze demoniache. Mary Ann ha delle visioni sull\u2019accaduto che la disturbano ulteriormente.\nInizia il processo Cullen e Kevin interroga Melissa Black, segretaria di Cullen, per creargli un falso alibi. Questa si rivela una scelta vincente che gli consente di vincere quel processo e di scagionare il miliardario dall'accusa di omicidio. Terminato il processo Kevin va a cercare Mary Ann trovandola in una chiesa, nuda e avvolta in una coperta. Afferma che Milton l'ha violentata e ferita per tutta la durata dell'udienza, nonostante l'uomo si trovasse con Kevin in tribunale; Kevin presume quindi che Mary Ann si sia autolesionata e la affida a un istituto di cure mentali.\nAlice, insieme a Kevin e Pam Garrety, il \"case manager\" dell'azienda, visitano Mary Ann presso l'istituto. Pam rivela la sua natura di demone a Mary Ann, che colpisce con uno specchietto e si barrica in stanza, suicidandosi con un frammento dello specchietto rotto tra le grida di Kevin. \nAlice rivela a Kevin che John Milton \u00e8 suo padre: affrontatolo, l'uomo ammette di essere Satana in persona. Kevin lo incolpa di tutte le sue disgrazie e della violenza a Mary Ann; Milton afferma di aver solo agito di conseguenza alle sue azioni (\"ho solo preparato il palcoscenico\") e che lui stesso \u00e8 stato la fonte delle sue sofferenze: la sua smisurata ambizione, il cinismo e l'egoismo. Milton rivela il suo piano, ovvero vuole che Kevin e Christabella, la sorellastra di Kevin, concepiscano un bambino, l'Anticristo. All'inizio Kevin sembra acconsentire, ma poi bruscamente cita il libero arbitrio e si spara alla testa.\nKevin si ritrova nella pausa del processo di Gettys. Scegliendo di fare la cosa giusta, Kevin annuncia che non pu\u00f2 pi\u00f9 rappresentare il suo cliente nonostante la minaccia di venire radiato dall\u2019albo. Il giornalista Larry chiede un'intervista, promettendo di rendere Kevin una celebrit\u00e0 e questo, incoraggiato da Mary Ann, acconsente; dopo che se ne vanno, Larry si rivela essere Milton, che di nuovo trama di adescare Kevin con il peccato della vanit\u00e0.\nProduzione.\nAlcune scene sono state girate nell'appartamento del miliardario (poi presidente degli Stati Uniti) Donald Trump a New York. La sigla finale \u00e8 \"Paint It Black\" dei Rolling Stones.\nAccoglienza.\nIncassi.\n\"L'avvocato del diavolo\" ha incassato $ 12.170.536 durante il suo weekend di apertura negli Stati Uniti, \u00e8 al secondo posto agli incassi del 1997. Si \u00e8 conclusa con un lordo nazionale complessiva di $ 60.944.660, e 92 milioni di dollari a livello internazionale.\nIn totale incass\u00f2 152.944.660 dollari. Il costo del film fu di 57 milioni di dollari.\nCritica.\nNonostante abbia diviso pubblico e critica, il film \u00e8 diventato un cult e sono generalmente apprezzati i dialoghi e l'interpretazione di Pacino."}
{"id": "295953", "revid": "2675", "url": "https://it.wikipedia.org/wiki?curid=295953", "title": "Petricaghju", "text": ""}
{"id": "295954", "revid": "2675", "url": "https://it.wikipedia.org/wiki?curid=295954", "title": "Petrosu", "text": ""}
{"id": "295956", "revid": "486946", "url": "https://it.wikipedia.org/wiki?curid=295956", "title": "Pianellu", "text": ""}
{"id": "295957", "revid": "3343", "url": "https://it.wikipedia.org/wiki?curid=295957", "title": "Pianottuli Caldareddu", "text": ""}
{"id": "295958", "revid": "1983214", "url": "https://it.wikipedia.org/wiki?curid=295958", "title": "Pianu", "text": "Pianu (in ungherese \"Fels\u0151pi\u00e1n\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'unione di 5 villaggi: Pianu de Jos, Pianu de Sus, Plaiuri, Strungari, Purc\u0103re\u021bi.\nStoria.\nNella zona sono state trovate tracce evidenti della colonizzazione Romana ed in particolare della presenza della Legio XIII Gemina.\nIl villaggio di Pianu de Sus, centro amministrativo del comune, viene citato per la prima volta in un documento scritto a Sibiu il 10 settembre 1454 con il quale le sorelle Margareta e Barbara, appunto di Sibiu, vendono una parte delle loro propriet\u00e0 ubicate a Pianu de Jos.\nVerso la met\u00e0 del XVII secolo appaiono nei documenti le denominazioni \"Pianu Inferior\" e \"Pianu Superior\", mentre le denominazioni ufficiali durante la dominazione Austroungarica erano \"Alsopian\" per Pianu de Jos e \"Felsopian\" per Pianu de Sus."}
{"id": "295959", "revid": "2675", "url": "https://it.wikipedia.org/wiki?curid=295959", "title": "Pi\u00e8 d'Orezza", "text": ""}
{"id": "295960", "revid": "1494169", "url": "https://it.wikipedia.org/wiki?curid=295960", "title": "Pietrosu", "text": ""}
{"id": "295961", "revid": "200154", "url": "https://it.wikipedia.org/wiki?curid=295961", "title": "Pila Canali", "text": ""}
{"id": "295963", "revid": "14480", "url": "https://it.wikipedia.org/wiki?curid=295963", "title": "Pinu", "text": ""}
{"id": "295964", "revid": "1372005", "url": "https://it.wikipedia.org/wiki?curid=295964", "title": "Asianesimo", "text": "L'asianesimo \u00e8 un movimento \"linguistico-stilistico\" nato in et\u00e0 ellenistica in ambito greco. \nRappresent\u00f2 uno stile nuovo, da contrapporsi alla tradizione e al purismo degli attici.\nStoria.\nIniziatore fu Egesia di Magnesia (Lidia, Asia Minore), fiorito intorno al 250 a.C., che si basava sull'opera dell'oratore attico Carisio (ca. 300 a.C.), avente a sua volta come punto di riferimento Lisia (445 a.C.-380 a.C.). Il loro asianesimo era costituito da periodi brevi e disposti con una certa arte. Tale esempio fu per\u00f2 perso completamente di vista tant'\u00e8 che le caratteristiche degli asiani risultano totalmente differenti. A tale scuola hanno aderito via via altri oratori, fino ai due contemporanei di Cicerone: Eschilo di Cnido ed Eschine di Mileto. \nQuesti oratori usavano introdurre nella purezza del greco attico parole del greco ionico, quello cio\u00e8 parlato in Asia Minore, regione di cui erano per altro originari. Per tale motivo furono bollati dagli atticisti come \"asiani\" o \"asiatici\".\nTipologia.\nIl termine asianesimo fin\u00ec poi per indicare non solo una scelta linguistica, ma anche un preciso stile, fondato su un'oratoria artificiosa e ricca di figure di suono ed espedienti tecnici, e quindi enfatica e barocca.\nCicerone distingue due sottotipi di asianesimo retorico:\nNell'antica Roma, l'oratoria appassionata di Gaio Gracco viene spesso avvicinata a quella dell'asianesimo; cos\u00ec come Cornelio Sisenna, con la sua smania di trovare parole nuove. Per\u00f2 il vero portavoce dell'asianesimo romano fu Quinto Ortensio Ortalo, vero principe del Foro, ai tempi dei primi passi di Cicerone.\nAll'asianesimo si ricollega anche la teoria anomalista: il linguaggio \u00e8 libera creazione dell'uso, motivo per cui deviazioni e neologismi (cio\u00e8 \"anomalie\") possono essere accettati."}
{"id": "295965", "revid": "2675", "url": "https://it.wikipedia.org/wiki?curid=295965", "title": "Pioggiula", "text": ""}
{"id": "295966", "revid": "200154", "url": "https://it.wikipedia.org/wiki?curid=295966", "title": "Pitretu Bicchisgi\u00e0", "text": ""}
{"id": "295967", "revid": "2675", "url": "https://it.wikipedia.org/wiki?curid=295967", "title": "Pitrusedda", "text": ""}
{"id": "295968", "revid": "2675", "url": "https://it.wikipedia.org/wiki?curid=295968", "title": "Piubeta", "text": ""}
{"id": "295969", "revid": "2675", "url": "https://it.wikipedia.org/wiki?curid=295969", "title": "Piupeta", "text": ""}
{"id": "295970", "revid": "486946", "url": "https://it.wikipedia.org/wiki?curid=295970", "title": "Poggio Mezzano", "text": ""}
{"id": "295971", "revid": "2675", "url": "https://it.wikipedia.org/wiki?curid=295971", "title": "Poghjolu", "text": ""}
{"id": "295972", "revid": "29035", "url": "https://it.wikipedia.org/wiki?curid=295972", "title": "Asianismo", "text": ""}
{"id": "295973", "revid": "2675", "url": "https://it.wikipedia.org/wiki?curid=295973", "title": "Poghju di Nazza", "text": ""}
{"id": "295974", "revid": "2675", "url": "https://it.wikipedia.org/wiki?curid=295974", "title": "Poghju di Venacu", "text": ""}
{"id": "295978", "revid": "2675", "url": "https://it.wikipedia.org/wiki?curid=295978", "title": "Poghju d'Oleta", "text": ""}
{"id": "295979", "revid": "1442080", "url": "https://it.wikipedia.org/wiki?curid=295979", "title": "Dino Crisis (serie)", "text": "La serie Dino Crisis \u00e8 una serie di videogiochi, creata dalla software house Capcom, del genere survival horror in terza persona, costituita da tre titoli (\"Dino Crisis\", \"Dino Crisis 2\" e \"Dino Crisis 3\") e due spin-off (\"Dino Stalker\" &amp; \"\"). Nel gioco i protagonisti si trovano a dover fronteggiare dei dinosauri usando svariate tipologie di armi e, muovendosi attraverso ambienti di vario genere (foreste, grotte, edifici, laboratori), cercano di risolvere determinati enigmi e di venire a capo degli strani eventi che accadono. \nI primi due titoli sono ambientati intorno agli anni 2009-2010 su isole sperdute con dei laboratori centrali, dove scienziati stanno lavorando ad armi potentissime basate sulla Terza Energia: una strana fonte energetica che come effetto collaterale sviluppa dei portali che hanno portato dei dinosauri nella nostra epoca. Per molti aspetti i primi due Dino Crisis sembrano aver preso ispirazione dal film Jurassic Park. Il terzo invece \u00e8 uno sparatutto di tipo fantascientifico, ambientato nello spazio nell'anno 2548, che sebbene riprenda nella trama i concetti della Terza Energia narra una storia completamente diversa con protagonisti diversi. Lo spin-off \u00e8 chiamato \"Gun Survivor 3: Dino Crisis\" o \"Dino Stalker\" ed a differenza degli altri giochi \u00e8 uno sparatutto in prima persona.\nLa serie, sebbene non abbia raggiunto la fama ed il successo di altre serie Capcom come \"Resident Evil\" o \"Street Fighter\", ha comunque goduto di un buon successo grazie soprattutto ai primi due titoli.\nRiferimenti a \"Jurassic Park\".\nLa serie \"Dino Crisis\" (tranne in \"Dino Crisis 3\") sembra trarre molta ispirazione dal noto film di Steven Spielberg tratto dal romanzo di Michael Crichton.\nLe somiglianze spiccano maggiormente nelle ambientazioni nonch\u00e9 nella trama dove, sebbene siano storie diverse (in \"Jurassic Park\" i dinosauri sono creati geneticamente mentre in \"Dino Crisis\" sono teletrasportati dal passato), fondono entrambe scienza ed alta tecnologia col mito dei dinosauri. In pi\u00f9 entrambi narrano un'avventura d'azione con uomini del presente che si trovano a fronteggiare creature del Giurassico.\nLe analogie sono anche confermate da alcuni episodi durante il gioco, come quando nel primo \"Dino Crisis\" vi \u00e8 una battuta del personaggio Rick che ad un certo punto dice: \"mi sembra di essere in un film\".\nSuccessivamente il film \"Jurassic Park III\" uscito nel 2001 sembra invece richiamare alcune caratteristiche del gioco:\nGiochi.\n\"Dino Stalker\".\nConosciuto anche come \"Gun Survivor 3: Dino Crisis\""}
{"id": "295980", "revid": "2675", "url": "https://it.wikipedia.org/wiki?curid=295980", "title": "Poghju d'Oletta", "text": ""}
{"id": "295981", "revid": "486946", "url": "https://it.wikipedia.org/wiki?curid=295981", "title": "Poghju Marinacciu", "text": ""}
{"id": "295982", "revid": "486946", "url": "https://it.wikipedia.org/wiki?curid=295982", "title": "Poghju Mazana", "text": ""}
{"id": "295983", "revid": "46291", "url": "https://it.wikipedia.org/wiki?curid=295983", "title": "Sabal", "text": "Sabal \u00e8 un genere di piante della famiglia delle Arecacee, nativo delle regioni temperate e tropicali del Nuovo Mondo. \u00c8 l'unico genere della trib\u00f9 Sabaleae, sottofamiglia Coryphoideae.\nDistribuzione e habitat.\nIl genere \u00e8 diffuso dal sudest degli Stati Uniti attraverso i Caraibi, il Messico e l'America Centrale fino alla Colombia.\nTassonomia.\nSe ne conoscono 16 specie:"}
{"id": "295984", "revid": "486946", "url": "https://it.wikipedia.org/wiki?curid=295984", "title": "Poghju Mezzana", "text": ""}
{"id": "295985", "revid": "2675", "url": "https://it.wikipedia.org/wiki?curid=295985", "title": "Porti Vechju", "text": ""}
{"id": "295987", "revid": "2675", "url": "https://it.wikipedia.org/wiki?curid=295987", "title": "PortiVechju", "text": ""}
{"id": "295988", "revid": "2675", "url": "https://it.wikipedia.org/wiki?curid=295988", "title": "Pratu di Ghjuvellina", "text": ""}
{"id": "295989", "revid": "2675", "url": "https://it.wikipedia.org/wiki?curid=295989", "title": "Prunelli di Fiumorbu", "text": ""}
{"id": "295990", "revid": "765341", "url": "https://it.wikipedia.org/wiki?curid=295990", "title": "Atticismo", "text": "L'atticismo \u00e8 un movimento \"retorico-stilistico\" nato in Attica (zona della Grecia dove sorge Atene) nel I secolo a.C. in opposizione agli eccessi della scuola dell'asianesimo di Quinto Ortensio Ortalo, e convenzionalmente identificato alla scuola di Alessandria. Con il nome di \"atticismo parigino\" viene invece definito un movimento pittorico sviluppatosi alla met\u00e0 del XVII secolo da pittori francesi del classicismo.\nAtticismo antico.\nI suoi fautori, conservatori, attici, rivendicavano la purezza linguistica dell'attico, in opposizione all'inserimento di elementi ionici (asiani). \nBen presto l'opposizione si spost\u00f2 da un piano linguistico-grammaticale ad un piano pi\u00f9 ampio di natura retorica: alle opposte posizioni grammaticali si sovrapposero anche opposte posizioni stilistiche. Gli atticisti sostenevano un'imitazione dei classici austera, ascetica, quasi confinata - scrive Cicerone - al trattamento artistico del genere umile (\"Orator\" 75). Modello di questo stile semplice e di un attico puro era Lisia (445 a.C.-380 a.C.), cos\u00ec come Senofonte, le commedie di Menandro e i retori e grammatici puristi Apollodoro di Pergamo e Dionisio di Alicarnasso. Gli asiani invece apprezzavano un'oratoria pi\u00f9 artificiosa, ricca di formule ritmiche ed espedienti tecnici.\nA questa scuola va ricondotta anche la cosiddetta \"teoria analogista\", sostenuta anche da Cesare (\"De analogia\"): purista e conservatrice, la lingua deve fondarsi su norme precise e sul rispetto di modelli conosciuti.\nAtticismo parigino.\nNella pittura, il cosiddetto \u00abatticismo parigino\u00bb \u00e8 un movimento particolare della pittura francese del Seicento, sviluppatosi tra il 1640 e il 1660, quando famosi pittori operando a Parigi per la corte reale e i grandi del regno come Eustache Le Sueur, Laurent de La Hyre o Jacques Stella, ellaborarono, sull'esempio di Nicolas Poussin, il grande pittore dell'epoca, uno stile classicisante, caratterizzato dalla ricerca di sobriet\u00e0, di luminosit\u00e0 e di armonia con riferimenti talvolta archeologici all'antichit\u00e0 greco-romana e soggetti presi ai grandi autori antichi. Questo stile si definisce in opposizione al barocco all'italiana o alla Rubens che rappresentava Simon Vouet in Francia all'epoca ed \u00e8 all'origine del classicismo francese in pittura, diffusosi grazie all'Accademia reale di pittura e scultura, fondata nel 1648."}
{"id": "295991", "revid": "2675", "url": "https://it.wikipedia.org/wiki?curid=295991", "title": "Prunu", "text": ""}
{"id": "295993", "revid": "2675", "url": "https://it.wikipedia.org/wiki?curid=295993", "title": "Prupi\u00e0", "text": ""}
{"id": "295996", "revid": "2675", "url": "https://it.wikipedia.org/wiki?curid=295996", "title": "Pulverosu", "text": ""}
{"id": "295997", "revid": "2675", "url": "https://it.wikipedia.org/wiki?curid=295997", "title": "Quercitellu", "text": ""}
{"id": "295998", "revid": "2675", "url": "https://it.wikipedia.org/wiki?curid=295998", "title": "Rapaghju", "text": ""}
{"id": "295999", "revid": "2675", "url": "https://it.wikipedia.org/wiki?curid=295999", "title": "Rennu", "text": ""}
{"id": "296000", "revid": "486946", "url": "https://it.wikipedia.org/wiki?curid=296000", "title": "Ruglianu", "text": ""}
{"id": "296001", "revid": "2675", "url": "https://it.wikipedia.org/wiki?curid=296001", "title": "Rusiu", "text": ""}
{"id": "296002", "revid": "2675", "url": "https://it.wikipedia.org/wiki?curid=296002", "title": "Ruspigliani", "text": ""}
{"id": "296004", "revid": "486946", "url": "https://it.wikipedia.org/wiki?curid=296004", "title": "Salge", "text": ""}
{"id": "296005", "revid": "519435", "url": "https://it.wikipedia.org/wiki?curid=296005", "title": "Citt\u00e0 giardino", "text": "La citt\u00e0 giardino \u00e8 un modello di pianificazione urbanistica in cui i quartieri e gli isolati sono circondati da \"cinture verdi\", che contengono aree proporzionate di residenze, industrie e agricoltura. L'idea fu avviata nel 1898 da Ebenezer Howard nel Regno Unito e mirava inizialmente a cogliere i benefici primari di un ambiente di campagna e di un ambiente urbano, evitando gli svantaggi presenti in entrambi. Il concetto di Howard ispir\u00f2 la costruzione di molte citt\u00e0 giardino in tutto il mondo.\nOrigine del nome.\nL'idea inglese della \"garden city\" origin\u00f2 a causa dell'aumento della popolazione nei centri urbani, che avevano creato un forte degrado alle citt\u00e0 con conseguenti disagi e abbrutimenti durante la met\u00e0 del XIX secolo. In quel periodo, il crescente sviluppo delle industrie mal si conciliava con la vita dell'uomo. Per questo due utopisti: il gallese Robert Owen (1771-1858) (inglese autodidatta), il francese Charles Fourier (1772-1837), contrapposero alla citt\u00e0 reale una citt\u00e0 ideale con fabbriche dove vi erano orari moderati e salari pi\u00f9 alti e servizi in comune fra i cittadini.\nL'idea fu ripresa e sviluppata da Ebenezer Howard, che ebbe, come principale obiettivo, quello di salvare la citt\u00e0 dal congestionamento e la campagna dall'abbandono. Lo scopo era di ottenere contemporaneamente due vantaggi: gli agi e le comodit\u00e0 della vita urbana e gli aspetti sani e genuini della vita di campagna. La progettazione di questo nuovo tipo di citt\u00e0 doveva quindi tener conto di tutti gli aspetti della vita umana, rispettando le esigenze primarie dell'individuo. Si pens\u00f2 quindi a nuclei abitativi formati da residenze unifamiliari, attorniate dal verde, collegate tra loro, con servizi, negozi, teatro, chiesa, zone produttive e zone amministrative, in modo tale da rendere questi centri completamente autosufficienti.\nLa prima citt\u00e0 giardino.\nLetchworth \u00e8 stata la prima citt\u00e0 giardino d'Europa, fondata nel 1903 a circa 50\u00a0km da Londra. Questa distanza doveva garantire la creazione di una fascia verde con un duplice scopo: fornire tutto il necessario alla sopravvivenza dei cittadini e frenare di conseguenza l'espansione incontrollata della citt\u00e0 stessa.\nAltre citt\u00e0 furono poi progettate e sviluppate su questo principio, ma non sempre l'idea originaria dette i risultati sperati. In molti casi, la vicinanza con un grande centro fin\u00ec per inglobare la citt\u00e0 giardino, in altri la rese semplicemente un quartiere dormitorio o una borgata.\nL'idea fu normalmente considerata abbandonata negli anni trenta, tuttavia fu di ispirazione a grandi architetti come Le Corbusier, Frank Lloyd Wright (con il progetto di Broadacre City del 1931/35), che ne trassero principi ispiratori, e soprattutto per la successiva (1946) costruzione di new town (le eredi delle citt\u00e0 giardino, fra cui Harlow, dislocate per lo pi\u00f9, ma non solo, intorno a Londra), con la collaborazione dei migliori urbanisti dell'epoca, da Raymond Unwin a Lewis Mumford.\nIn Italia.\nInnumerevoli furono i rioni o borghi nati nel XX secolo come citt\u00e0 giardino, e sparsi nei vari capoluoghi italiani. Probabilmente la citt\u00e0 italiana dove il concetto di citt\u00e0 giardino ha avuto maggior sperimentazione \u00e8 Roma con diversi quartieri ispirati a tale modello: si pensi innanzitutto al quartiere denominato proprio Citt\u00e0 giardino, sulla via Nomentana, ma anche il quartiere di Garbatella sulla via Ostiense, o ancora il rione di San Saba di fronte all'Aventino, per non citare altre aree pi\u00f9 piccole di un vero e proprio quartiere, come la cosiddetta zona dei Villini al quartiere Pigneto, lungo la via Casilina.\nNel resto del Paese troviamo citt\u00e0 giardino ad esempio nei quartieri Mirafiori a Torino, il quartiere Marina Centro a Rimini, nel quartiere Milanino nei pressi di Milano, nella zona Porta Santi Quaranta a Treviso, nella zona Santa Maria in Vanzo a Padova, il quartiere Isolotto a Firenze, il Cruillas a Palermo, la cittadina Marano di Napoli, i moderni comuni di Castell'Umberto e di Acquedolci in provincia di Messina, il capoluogo molisano Campobasso, le citt\u00e0 di Pescara ed Avezzano in Abruzzo, quest'ultima interamente ridisegnata urbanisticamente dopo il terremoto della Marsica del 1915, ecc.\nMilano Marittima.\nSotto il comune di Cervia, in provincia di Ravenna, fu fondata da famiglie borghesi milanesi, interessate a sviluppare una nuova zona balneare da cui deriva il nome, in accordo col comune. L'accordo siglato tra il comune di Cervia e la societ\u00e0 milanese il 14 agosto 1912, sanciva la nascita di una delle pi\u00f9 importanti localit\u00e0 balneari italiane, che sin dal primo piano regolatore, sotto l'impulso del pittore milanese Giuseppe Palanti, si ispir\u00f2 al modello della citt\u00e0 giardino dell'inglese Ebenezer Howard. Milano Marittima rispetta fedelmente l'idea originaria di una citt\u00e0 a misura d'uomo, totalmente immersa nel verde, a distanza di 100 anni uomo e natura convivono in armonia e perfetto equilibrio. L'urbanistica delle strade, con le numerose rotonde, i larghi viali, i grandi spazi, la costante presenza dei pini, l'elegante sviluppo di villini ed hotel di prestigio, ne hanno fatto uno degli esempi pi\u00f9 importanti di citt\u00e0 giardino. Durante il 2012, il comune di Cervia e la pro-loco di Milano Marittima hanno organizzato una serie di eventi per celebrare il centenario dalla fondazione della localit\u00e0, tra cui un congresso internazionale sulle esperienze delle citt\u00e0 giardino costruite in Europa.\nMarghera.\nAltro esempio di citt\u00e0 giardino fu il piano regolatore per la costruzione di Marghera, esteso nel 1919 dall'ingegnere Pietro Emilio Emmer sulla base del modello di Ebenezer Howard. Purtroppo, dagli anni sessanta circa, la moderna cittadina fu oggetto di una selvaggia popolazione di industrie, tanto da diventare una zona fortemente inquinata.\nVillaggio Solvay.\nUn altro esempio italiano di citt\u00e0 giardino si trova a Rosignano Solvay, in provincia di Livorno, realizzato negli anni venti del Novecento.\nRoma.\nLa citt\u00e0 giardino di Roma \u00e8 in una zona del quartiere di Monte Sacro nel III Municipio. \nQuando nel 1919 cominci\u00f2 a sorgere il primo nucleo abitativo tramite un'iniziativa di un comitato delle Ferrovie dello Stato, si cerc\u00f2 di seguire un modello inglese di edificazione che prevedeva di rendere ai cittadini una vita meno disagevole. L'edificazione fu commissionata al Consorzio Citt\u00e0-Giardino Aniene su progetto di Gustavo Giovannoni, ma l'ideazione del nuovo quartiere si deve a Alberto Calza Bini ed a Filippo Cremonesi.\nNella zona del IV Municipio degli anni trenta-quaranta vennero cos\u00ec realizzate le zone di Val Melaina, della Cecchina e del Tufello e tra gli anni quaranta-cinquanta fu iniziata la costruzione del Grande Raccordo Anulare; i primi edifici del Tufello furono edificati in stile citt\u00e0 giardino con palazzine di pochi piani, immerse nel verde. Ma la grande espansione urbanistica della citt\u00e0 creata dopo la seconda guerra mondiale vide l'edificazione di palazzine di 6-7 piani, a discapito del verde. Si vide morire, dopo solamente qualche decennio dall'ideazione, la citt\u00e0 giardino di Giovannoni, Calza Bini e Cremonesi. Successivamente vennero creati i nuovi quartieri di Monte Sacro Alto, Vigne Nuove, Bufalotta, Conca d'Oro, Serpentara, Nuovo Salario, Talenti. Anche Fidene fu interessata da questo fenomeno, sebbene all'epoca la zona fosse interessata a scopo agricolo. Fidene venne definita \"la zona dove i palazzi crescono come funghi\". Nonostante la creazione del vicino parco di Aguzzano, non si riusc\u00ec a fermare l'espansionismo dell'area fra la Nomentana, via Gaspara Stampa e via di Casal Boccone, dove, nel periodo tra il 1995 ed 1998, e in seconda ondata dopo il 2000, venne edificato un nugolo di palazzoni.\nLe zone di verde rimaste in questa porzione di quartiere sono:\nTorino.\nLa Citt\u00e0 Giardino di Torino (progetto realizzato soltanto parzialmente) \u00e8 sita nel quartiere periferico di Mirafiori Nord.\nVarese.\nIl caratteristico appellativo di citt\u00e0 giardino deriva dai numerosi parchi e giardini che si trovano nell'ambito del comune, in gran parte pertinenze di ville ivi edificate tra il XVIII secolo e l'inizio del XX secolo, prima da famiglie di nobili e pi\u00f9 recentemente da industriali e rappresentanti dell'alta borghesia. \nViareggio.\nCitt\u00e0 Giardino \u00e8 il nome dato a un quartiere di Viareggio, situato nella zona nord-ovest della citt\u00e0. Si caratterizza per i numerosi giardini che circondano le case del quartiere.\nUn quartiere di Marano di Napoli.\nUn quartiere del comune Marano di Napoli, zona benestante della citt\u00e0, che occupa la quasi totalit\u00e0 del territorio, sita in zona Camaldoli e confinante con Napoli, \u00e8 stato concepito come una citt\u00e0 giardino proprio perch\u00e9 \u00e8 ricca di aree verdi con tante ville e piscine, ma anche attivit\u00e0 di ristorazione e alberghiere, la via principale \u00e8 via del mare."}
{"id": "296006", "revid": "486946", "url": "https://it.wikipedia.org/wiki?curid=296006", "title": "Salgetu", "text": ""}
{"id": "296007", "revid": "486946", "url": "https://it.wikipedia.org/wiki?curid=296007", "title": "Salicetu", "text": ""}
{"id": "296009", "revid": "2675", "url": "https://it.wikipedia.org/wiki?curid=296009", "title": "Sampolu", "text": ""}
{"id": "296010", "revid": "486946", "url": "https://it.wikipedia.org/wiki?curid=296010", "title": "San Damianu", "text": ""}
{"id": "296011", "revid": "767487", "url": "https://it.wikipedia.org/wiki?curid=296011", "title": "Atheist", "text": "Gli Atheist sono un gruppo death metal statunitense formatosi nel 1987 in Florida. Sono considerati il primo gruppo death metal tecnico della storia e tra i maggiori ispiratori del death metal progressivo.\nStoria del gruppo.\nGli inizi.\nIl gruppo viene fondato dal chitarrista Kelly Shaefer, insieme ad un amico batterista, nel 1984 in Florida col nome di Oblivion. Dopo poco tempo entra in formazione il batterista Steve Flynn e con l'ingresso del bassista Roger Patterson e di un cantante soprannominato Scrappy, all'inizio del 1985, la band cambia nome in R.A.V.A.G.E., acronimo di \"Raging Atheists Vowing a Gory End\". Dopo poco tempo il cantante viene allontanato dal gruppo e Shaefer decide di occuparsi lui stesso delle parti vocali. Il gruppo inizia quindi ad aggiungere al proprio repertorio, oltre alle cover di Slayer, Exodus e Anthrax, anche i primi pezzi propri, come \"Undefined Wisdom\" e \"On the Slay\".\nLa band suona come supporto a Havoc e Nasty Savage. Nell'agosto 1985 il gruppo entra per la prima volta in studio per registrare \"Kill or Be Killed\" integrato poi nel demo \"Rotting In Hell\" contenente altri quattro pezzi registrati dal vivo.\nNonostante la qualit\u00e0 del suono non eccelsa, il gruppo si fa un nome nell'underground. In seguito al reclutamento del secondo chitarrista Mark Sczawtsberg nell'agosto del 1986, il quartetto incide un demo di tre brani, \"On The Slay\" che attira l'attenzione di Borivoj Krgin, editore di \"Violent Noize\", che crea i presupposti per far partecipare il gruppo alla compilation della Godly Records che uscit\u00e0 alla met\u00e0 del 1987 \"Raging Death\" con i pezzi \"Brain Damage\" e \"On The Slay\"; alla compilation parteciperanno tra l'altro i Sadus e gli Xecutioner (i futuri Obituary).\nGli Atheist.\nNel 1987 Mark Sczawtsberg abbandona il gruppo per divergenze con gli altri membri e la band sceglie inizialmente di sostituirlo con un altro chitarrista, il quale per\u00f2 viene licenziato dopo neanche una settimana ed il gruppo rimane in una formazione a tre. Nel 1988 giunge il chitarrista Randy Burkey, ma il gruppo \u00e8 costretto a cambiare nome per problemi di omonimia, ribattezzandosi Atheist. In aprile il gruppo entra nei leggendari Morrisound Recording di Tampa in Florida dove registra il quarto demo \"Beyond\" con cinque canzoni. Gli Atheist vengono eletti dalla rivista \"Metal Forces\" miglior band esordiente e \"Beyond\" viene eletto miglior demo dell'anno. La band fa il tour con gruppi come Testament, Vio-Lence, Death e Death Angel e stipula un contratto con la Mean Machine Records grazie al manager Borivoj Krgin.\n\"Piece of Time\".\nA novembre 1988 il gruppo torna ai Morrisound Recording per registrare \"Piece of Time\", ma le pessime condizioni finanziarie della casa discografica che porteranno l'etichetta alla chiusura, fermano temporaneamente la band. La band passa poi sotto etichetta Metal Blade Records che riesce a distribuire l'album.\nIl tour del 1990 e la morte del bassista Roger Patterson.\nIl tour del 1990 \u00e8 con gruppi come Napalm Death, Morbid Angel, Obituary, Forbidden, Death Angel e Exodus. Nel dicembre 1990 il gruppo arriva in Europa per la prima volta, dove suona in Svezia e Norvegia come headliner, accompagnato da Entombed, Morgoth e Candlemass. Terminato il tour, il 12 febbraio 1991, nei sobborghi di New Orleans, un incidente coinvolse il van del gruppo e il bassista Roger Patterson per\u00ec nell'incidente a soli ventidue anni.\nL'entrata di Tony Choy dei Cynic e \"Unquestionable Presence\".\nNon decisi a sciogliersi, viene scelto come sostituto Tony Choy, bassista dei Cynic, reclutato come turnista per le registrazioni di Unquestionable Presence, registrato nel mese di giugno sempre ai Morrisound Recording con l'occhio attento del produttore Scott Burns, il risultato sconvolge i fan per le influenze jazz fusion come conferma il cantante e chitarrista Kelly Shaefer:\nIl primo scioglimento.\nTerminata la registrazione Tony Choy si limita ad un paio di esibizioni dal vivo entra nella formazione il batterista Darren Mc Farland, poi si unisce ai Pestilence per il tour americano dei Death. Tra il gennaio e il marzo del 1992 il gruppo fa il tour con i Cannibal Corpse e i Gorguts, ma nel luglio del 1992 la band si scioglie.\nLe carriere soliste, la reunion e \"Elements\".\nIl cantante e chitarrista Kelly Shaefer fonda il gruppo rock dei Neurotica, mentre il batterista Steve Flynn riprende gli studi, l'ultimo arrivato Darren Mc Farland va nei Cynic. Gli obblighi contrattuali vanno rispettati, e quindi la Active Records deve far registrare agli Atheist un terzo cd: \"Elements\", che assieme a \"Spheres\" dei Pestilence fu tra i primi episodi di death metal con influenze marcatamente jazz fusion. Kelly Shaefer quindi in poco pi\u00f9 di un mese richiama i membri del gruppo per la registrazione dell'album. Sull'ultimo periodo del gruppo, sugli Atheist e su \"Elements\" Kelly Shaefer si esprime con queste parole:\ne su \"Elements\" in particolare:\nLo scioglimento definitivo degli Atheist.\nDopo \"Elements\" e alcune date in Europa, a causa di controversie di natura economica causa l'abbandono di Choy e del nuovo batterista Marcell Dissantos, Burkey viene arrestato e poi liberato su cauzione col divieto di espatriare. In questa situazione Shaefer decide di sciogliere definitivamente il gruppo.\nLa Relapse Records ha ristampato i tre dischi alla fine del 2005, con tanto di box set in vinile contenente i tre album ed il demo dei R.A.V.A.G.E., \"On They Slay\".\nLa reunion del 2006.\nAll'inizio del 2006 gli Atheist hanno annunciato la loro \"reunion\". Il gruppo \u00e8 attualmente formato da Schaefer, Burkey, Choy e Flynn. Schaefer si occupa solo delle parti vocali a causa di una tendinite e un dolore al tunnel carpale che gli impedisce di suonare la chitarra. Il chitarrista degli Gnostic Sonny Carson ha suonato le parti di chitarra di Shaefer. Recentemente Chris Baker degli Gnostic ha sostituito Burkey per il motivo di cause legali.\nEsce poi nel 2010 ai primi di novembre l'attesissimo quarto album in studio, dopo 17 anni di pausa arriva infatti \"Jupiter\" con 8 nuove canzoni."}
{"id": "296012", "revid": "486946", "url": "https://it.wikipedia.org/wiki?curid=296012", "title": "San Fiurenzu", "text": ""}
{"id": "296013", "revid": "2675", "url": "https://it.wikipedia.org/wiki?curid=296013", "title": "San Gavinu d'Ampugnani", "text": ""}
{"id": "296014", "revid": "2675", "url": "https://it.wikipedia.org/wiki?curid=296014", "title": "San Gavinu di Carbini", "text": ""}
{"id": "296017", "revid": "2675", "url": "https://it.wikipedia.org/wiki?curid=296017", "title": "San Gavinu di Fiumorbu", "text": ""}
{"id": "296018", "revid": "2675", "url": "https://it.wikipedia.org/wiki?curid=296018", "title": "San Gavinu di Tenda", "text": ""}
{"id": "296019", "revid": "153409", "url": "https://it.wikipedia.org/wiki?curid=296019", "title": "San Ghjulianu", "text": ""}
{"id": "296021", "revid": "2675", "url": "https://it.wikipedia.org/wiki?curid=296021", "title": "San Ghjuvanni di Moriani", "text": ""}
{"id": "296022", "revid": "486946", "url": "https://it.wikipedia.org/wiki?curid=296022", "title": "San Lurenzu", "text": ""}
{"id": "296023", "revid": "2675", "url": "https://it.wikipedia.org/wiki?curid=296023", "title": "San Martinu di Lota", "text": ""}
{"id": "296024", "revid": "153409", "url": "https://it.wikipedia.org/wiki?curid=296024", "title": "San Nicolau", "text": ""}
{"id": "296025", "revid": "2675", "url": "https://it.wikipedia.org/wiki?curid=296025", "title": "Santa Lucia di Mercuriu", "text": ""}
{"id": "296026", "revid": "486946", "url": "https://it.wikipedia.org/wiki?curid=296026", "title": "Santa Lucia di Tall\u00e0", "text": ""}
{"id": "296032", "revid": "486946", "url": "https://it.wikipedia.org/wiki?curid=296032", "title": "Santa Lucia di Talli\u00e0", "text": ""}
{"id": "296034", "revid": "2675", "url": "https://it.wikipedia.org/wiki?curid=296034", "title": "Santa Maria di Poghju", "text": ""}
{"id": "296036", "revid": "339392", "url": "https://it.wikipedia.org/wiki?curid=296036", "title": "Santa Maria Ficaniedda", "text": ""}
{"id": "296037", "revid": "2675", "url": "https://it.wikipedia.org/wiki?curid=296037", "title": "Santa Maria Poghju", "text": ""}
{"id": "296038", "revid": "153409", "url": "https://it.wikipedia.org/wiki?curid=296038", "title": "Santa Maria Sich\u00e8", "text": ""}
{"id": "296039", "revid": "2675", "url": "https://it.wikipedia.org/wiki?curid=296039", "title": "Santa Riparata di Balagna", "text": ""}
{"id": "296040", "revid": "2675", "url": "https://it.wikipedia.org/wiki?curid=296040", "title": "Santa Riparata di Moriani", "text": ""}
{"id": "296041", "revid": "153409", "url": "https://it.wikipedia.org/wiki?curid=296041", "title": "Sant'Andria di Boziu", "text": ""}
{"id": "296042", "revid": "153409", "url": "https://it.wikipedia.org/wiki?curid=296042", "title": "Sant'Andria di Cotone", "text": ""}
{"id": "296043", "revid": "153409", "url": "https://it.wikipedia.org/wiki?curid=296043", "title": "Sant'Andria di u Cotone", "text": ""}
{"id": "296044", "revid": "1272592", "url": "https://it.wikipedia.org/wiki?curid=296044", "title": "Giudecca", "text": "La Giudecca (\"Giud\u00e8ca\" in dialetto locale, anticamente \"Zud\u00e8ca\" e \"Zu\u00e8ca\") \u00e8 un'isola (o, meglio, un insieme di otto isole collegate tra loro) posta a sud del centro storico di Venezia. Si affaccia sull'omonimo canale della Giudecca, di fronte al sestiere di Dorsoduro, di cui l'isola fa parte dal punto di vista amministrativo. Situata a sud rispetto al resto della citt\u00e0, ne costituisce una zona residenziale piuttosto tranquilla e priva di eccessiva presenza turistica. Alla Giudecca vera e propria ( abitanti) si \u00e8 aggiunta in tempi recenti Sacca Fisola ( abitanti), un'isola posta all'estremit\u00e0 occidentale ottenuta bonificando parte della Laguna.\nStoria.\nLa Giudecca \u00e8 stata da sempre parte integrante di Venezia e la sua storia \u00e8 intimamente legata a quella di quest'ultima. Bonificata in epoca relativamente tarda, fu una zona ricca di orti e giardini.\nL'origine del nome.\nLa Giudecca era anticamente conosciuta col nome di \"Spinalonga\", forse per la sua forma allungata a lisca di pesce.\nSecondo alcuni, l'attuale toponimo deriva dalla presenza sull'isola del primo quartiere ebraico. Tale origine si rif\u00e0 anche alla tradizione orale che ha spesso citato l'esistenza nell\u2019isola di due sinagoghe (distrutte nel Settecento), nonch\u00e9 dal presunto ritrovamento alle \"Zitelle\" di una pietra con iscrizioni in ebraico della quale pure non esiste sicura prova storica. Questa ipotesi contrasta con un fatto storico noto, e cio\u00e8 che il ghetto di Venezia fu istituito solo il 29 marzo 1516 a Cannaregio, mentre in precedenza gli ebrei erano liberi di abitare in qualsiasi luogo della citt\u00e0. Va precisato che nel 1515 era stato proposto di relegare gli ebrei proprio alla Giudecca, ma l'ipotesi venne scartata perch\u00e9 a quel tempo sull'isola vi erano acquartieramenti di soldati e questo avrebbe potuto creare incidenti.\nUn'altra teoria fa derivare il toponimo da \"zudeg\u00e0\" (in veneziano antico \"giudicato\"), in riferimento alla sentenza con cui, all'inizio del IX secolo, la Repubblica vi concedeva alcuni terreni alle famiglie Barbolani, Flabanici e Caloprini per risarcirle dei danni sofferti durante l'esilio al quale erano state ingiustamente condannate.\nUn'ulteriore proposta, infine, avvicina \"Giudecca\" all'attivit\u00e0 dei conciatori di pelle, i quali utilizzavano alcune sostanze vegetali ricavate da sterpami e arbusti. In Veneto e Trentino questi ultimi sono indicati con i vocaboli \"zu\u00e8c\", \"zueccam\", \"zuecchi\" e simili, mentre in Istria \u00e8 frequente il toponimo \"Zudeca\" in riferimento ad un luogo dove si conciano le pelli. \u00c8 allora probabile che anche l'isola veneziana tragga il nome dalla presenza di questa attivit\u00e0 e/o dall'abbondanza di sterpami utilizzati durante la lavorazione del cuoio.\nMonumenti e luoghi d'interesse.\nArchitetture civili.\nSulla Giudecca sono presenti molte architetture degne di attenzione.\nInfrastrutture e trasporti.\nMobilit\u00e0 urbana.\nL'isola \u00e8 servita da quattro fermate dei vaporetti ACTV: Zitelle, Redentore, Palanca, Sacca Fisola. Le linee che raggiungono l'isola sono la 2 (vaporetto), la 41 e la 42 (motoscafo), che effettuano tutte le fermate. Durante la notte l'isola \u00e8 servita dalla linea N, che sostituisce la 2."}
{"id": "296045", "revid": "486946", "url": "https://it.wikipedia.org/wiki?curid=296045", "title": "Sant'Andria d'Orcinu", "text": ""}
{"id": "296046", "revid": "339392", "url": "https://it.wikipedia.org/wiki?curid=296046", "title": "Sant'Antuninu", "text": ""}
{"id": "296048", "revid": "153409", "url": "https://it.wikipedia.org/wiki?curid=296048", "title": "Santu Nicolau", "text": ""}
{"id": "296049", "revid": "2675", "url": "https://it.wikipedia.org/wiki?curid=296049", "title": "Santu Petru di Tenda", "text": ""}
{"id": "296050", "revid": "2675", "url": "https://it.wikipedia.org/wiki?curid=296050", "title": "Santu Petru di Venacu", "text": ""}
{"id": "296051", "revid": "339392", "url": "https://it.wikipedia.org/wiki?curid=296051", "title": "Sari di Sulinzara", "text": ""}
{"id": "296052", "revid": "2675", "url": "https://it.wikipedia.org/wiki?curid=296052", "title": "Sari d'Urcinu", "text": ""}
{"id": "296054", "revid": "339392", "url": "https://it.wikipedia.org/wiki?curid=296054", "title": "Sari Sulinzara", "text": ""}
{"id": "296056", "revid": "120854104", "url": "https://it.wikipedia.org/wiki?curid=296056", "title": "Scheletrato", "text": "Lo scheletrato \u00e8 una protesi parziale rimovibile, costruita in cromo/cobalto/molibdeno, che sfruttando l'elasticit\u00e0 propria di questa lega, permette di agganciarsi ai denti naturali tramite ganci fusi.&lt;br&gt;Altre tipologie di scheletrato adottano sistemi di aggancio detti \"attacchi\" che per\u00f2 devono utilizzare un ripristino protesico fisso su cui ancorarsi.\nL'insieme di questa tipologia di protesi \u201cfissa + scheletrica\u201d viene detta protesi combinata.\nSu questa struttura portante, chiamato appunto scheletro o scheletrato, vengono montati denti in resina o ceramica per ripristinare la funzione masticatoria, fonetica ed estetica del cavo orale.\nStoria dello scheletrato.\nLa perdita dei denti, con i relativi problemi di masticazione, estetica e fonetica, ha da sempre cercato soluzioni.\nFin dagli etruschi, si molavano denti di animali o umani per agganciarli con bande in oro ai denti rimasti.\nCon l'avvento delle scienze naturali (XVII e XVIII secolo), si \u00e8 cominciata a sviluppare la tecnologia delle protesi cos\u00ec come le conosciamo oggi.&lt;br&gt;\nFurono due francesi, prima Mouton poi Massez, ad inventare dei ganci per fissare le protesi parziali ai denti rimasti. Allora si guardava soprattutto l'estetica e le protesi erano costruite da artigiani vari fra cui orafi e tornitori.&lt;br&gt;\nI primi scheletrati furono le placche stampate Wipla dalla \u201cofficina di fusione dentale\u201c della famiglia tedesca Krupp, realizzata con una lega cromo/nichel biocompatibile; sistema che non ebbe sviluppo per i suoi costi.&lt;br&gt;\nLa tecnica si evolse poi con il contributo quasi simultaneo di Kennedy, Roach e Cummer; odontoiatri statunitensi che adottarono la fusione in lega nobile nelle costruzione delle protesi.&lt;br&gt;\nQuando nel 1929 l'inventore Erdle e di suo cognato l'ingegnere Prange crearono la \u201cAustenal Laboratories Inc\u201d, incominci\u00f2 la ricerca metallurgica che port\u00f2 al brevetto \"Vitallium\".&lt;br&gt;\nL'idea di Merrick, metallurgico dell'Austenal, di sostituire wolframio con molibdeno, aumentando cos\u00ec l'elasticit\u00e0 e il rafforzamento della lega, fu il passo decisivo nell'uso della tecnica della fusione per la struttura portante della protesi (scheletrato) con questa nuova lega molto elastica, con un peso specifico basso e non ultimo un costo notevolmente inferiore alle leghe nobili fino ad allora usate.&lt;br&gt;\nLa qualit\u00e0 della lega al cromo/cobalto/molibdeno, perfezionata ulteriormente, viene tutt'oggi usata anche in implantologia, nonch\u00e9 nelle ricostruzioni protesiche di altre parti del corpo."}
{"id": "296057", "revid": "2675", "url": "https://it.wikipedia.org/wiki?curid=296057", "title": "Sarra di Farru", "text": ""}
{"id": "296058", "revid": "70935", "url": "https://it.wikipedia.org/wiki?curid=296058", "title": "Maracaibo", "text": "Maracaibo (: , comune ma scorretto ; in spagnolo ), ufficialmente Nueva Zamora de la Laguna de Maracaibo, \u00e8 la capitale dello Stato Zulia in Venezuela. \u00c8 la seconda citt\u00e0 pi\u00f9 grande del paese dopo Caracas. Ha circa 1,65 milioni di abitanti nel municipio omonimo e il municipio San Francisco e circa 2,5 milioni di abitanti compresa l'area metropolitana. Situata sull'omonimo lago \u00e8 famosa per i ricchissimi giacimenti petroliferi.\nOrigini del nome.\nIl nome \"Maracaibo\" pi\u00f9 probabilmente proviene dalla lingua indigena (degli indios Guajiros oppure dei Motilones) che chiamavano l'area semidesertica che avrebbe ospitato la citt\u00e0 \"Maara-iwo\" che indicherebbe \"posto dove abbondano i serpenti\". Un'altra tesi fa riferimento ai termini \"Maare kaye\", che significa \"luogo di fronte al mare\". Altre versioni indicano che il nome deriva dal tenace capo guerriero indigeno Mara (della cui esistenza molti dubitano), sostenendo che dopo la sua morte in battaglia gli spagnoli festeggiavano come forsennati urlando \"Mara cay\u00f3\", che in spagnolo significa \"Mara \u00e8 caduto\", e da questa celebrazione deriverebbe il nome.\nAnche il celebre geografo e cartografo italiano Agostino Codazzi fa risalire il nome Maracaibo al Cacique (capo indigeno) che dominava la zona del lago quando gli europei vi arrivarono la prima volta. Lo stesso Codazzi riporta che gi\u00e0 nel 1499 Alonso de Ojeda e Amerigo Vespucci entrarono nel golfo di Maracaibo, che dagli indigeni veniva chiamato Coquibacao. Secondo Codazzi il nome Venezuela deriva dal fatto che Ojeda e Vespucci chiamarono questo lago \"Golfo di Venezia\", da cui Venezuela, per la ragione che gli indigeni, a causa degli insetti (zanzare), abitavano su case costruite dentro l'acqua, sopra banchi di arena e sopra alberi \"vera\", chiamati anche \"di ferro\" (Bulnesia arborea) perch\u00e9 il legno si pietrifica a contatto con l'acqua.\nStoria.\nIl golfo (o lago) di Maracaibo venne esplorato la prima volta dagli europei nel 1499, quando vi arrivarono Alonso de Ojeda e Amerigo Vespucci.\nMaracaibo venne fondata in tre diversi momenti. Il primo nell'anno 1529 dal tedesco Ambrosio Alfinger (conquistador del casato Welser) e primo governatore della Provincia di Venezuela, il quale vi arriv\u00f2 da una spedizione partita da Coro, capitale di detta provincia, e diede alla citt\u00e0 il nome di \"Villa Maracaibo\". Questa enclave, formata inizialmente da alcune case abitate da donne e fanciulli con alcune guardie, ebbe poco successo economico, e per questo Nikolaus Federmann decise di trasferire la popolazione al Capo della Vela (oggi in territorio colombiano) nel 1535.\nDopo un secondo tentativo di rifondazione nell'anno 1569 col nome di \"Ciudad Rodrigo\" da parte del capitano Alonso Pacheco, soltanto nel 1573 il Governatore Diego de Mazariegos decide di ristabilirvi la popolazione affidando la encomienda al capitano Pedro Maldonado. Finalmente nel 1574 viene fondata \"Nueva Zamora di Maracaibo\", in onore al governatore Mazariegos, nativo della citt\u00e0 di Zamora, in Spagna. Nel secolo successivo e fino ai primi del Settecento, a causa della sua ricchezza, la citt\u00e0 sar\u00e0 pi\u00f9 volte attaccata e saccheggiata dai pirati; le incursioni pi\u00f9 celebri furono quella dell'Olonese (resa celebre in Italia da due film e dai libri di Emilio Salgari) e quella di Henry Morgan. La citt\u00e0 sub\u00ec numerosi danni e distruzioni e molti dei suoi abitanti furono assassinati o ridotti in schiavit\u00f9.\nGeografia fisica.\nLa sua area metropolitana si estende su circa 400 km\u00b2 nella parte nord-occidentale del paese, in terreni alluvionali circondanti il bacino del Lago di Maracaibo, di elevato livello freatica, sulla riva nord-ovest dello stesso ed ospita una popolazione complessiva che si avvicina ai 2.500.000 abitanti.\nIl lago di Maracaibo, in realt\u00e0 un estuario con un nucleo di acqua salata, \u00e8 il pi\u00f9 grande del Sud America ed ha un canale tramite il quale comunica direttamente con il Mar delle Antille, permettendo l'ingresso delle grande navi petroliere. Vicina alla citt\u00e0 di Maracaibo si trova la Laguna di Sinamaica con una colorita comunit\u00e0 indigena che abita su palafitte.\nClima esterno.\nMaracaibo \u00e8 una delle citt\u00e0 pi\u00f9 torride del Venezuela, con un clima tropicale severo, semi arido, spesso moderato dalle brezze pomeridiane provenienti dal lago. La media delle temperature nei registri storici fino a dieci anni fa era di 29\u00a0\u00b0C ma negli ultimi anni sembra che ci sia stato un costante aumento delle temperature.La temperatura massima pu\u00f2 raggiungere i 39\u00a0\u00b0C e la media si colloca tra 35 e 37\u00a0\u00b0C. Questo incide sul consumo elettrico e l'area metropolitana della citt\u00e0 ha uno dei maggiori consumi \"pro capite\" di energia elettrica in Sudamerica, perfino pi\u00f9 di quelli di Paesi come il Paraguay, a causa dell'uso di sistemi piccoli e grandi per l'aria condizionata negli spazi chiusi.\nNei precedenti decenni esisteva una certa incidenza di febbri malariche nella zona, specie attorno alla costa del sud del lago di Maracaibo, dovuta alla combinazione di alte temperature ed umidit\u00e0 nonch\u00e9 a piogge monsoniche che causando alluvioni favorivano la proliferazione di zanzare \"mosquitos\". Dagli anni cinquanta energiche campagne di disinfestazione, di cure obbligatorie e l'impiego di reti metalliche e dell'insetticida DDT hanno quasi cancellato sia la malaria sia il dengue emorragico.\nEconomia.\nLa citt\u00e0 di Maracaibo \u00e8 il principale centro finanziario dell'occidente del paese nonch\u00e9 capitale del maggior \"stato\" (regione) produttore di petrolio del Venezuela e del Sudamerica. Durante gli\nanni sessanta e settanta, la regione da sola produceva oltre 3,5 milioni i barili di petrolio al giorno, che venivano venduti ad una cifra tra i due e 4 $ al barile.\nL'estrazione del petrolio ha provocato la subsidenza di molte zone della \"Costa Oriental del Lago.\"\nAd un centinaio di chilometri verso la Sierra de Perij\u00e1 si trova il Guasare, una enorme miniera di carbone a cielo aperto, la cui produzione \u00e8 destinata all'esportazione. Si sospetta che nel mare territoriale del Golfo esistano giacimenti petroliferi sotto l'alveo marino, ma il loro controllo potrebbe generare dispute con la confinante Colombia, che avanza una quota di sovranit\u00e0 marina dalla Penisola della Guajira.\nDa ricordare l'enorme stabilimento petrolchimico di El Tablazo, dove dall'etano, propano e butano del gas naturale si producono fertilizzanti, alcool isopropilico ed una intera filiera di materie plastiche, dove dominano polietilene e poli-vinile cloruro (PVC).\nLa zona di Maracaibo \u00e8 una delle regioni venezuelane con la maggiore produzione di latte e derivati, e di carne sia bovina che di maiale, oltre ad allevamenti di pollame e di gamberi.\nSi distingue anche per l'enorme produzione di banane, sia nella variet\u00e0 piccola e dolce \"guineo\" sia in quella molto grossa ed aspra (da friggere) il \"platano\". Esistono produzioni minori, ma di alta qualit\u00e0 di ananas (alle pendici delle Ande), di cacao, di papaia, di uva ed alberi di mango in molte case.\nCome industria leggera si possono segnalare quella della birra, con i moderni stabilimenti della Cervecera Polar e della Cervecera Regional. Da ricordare anche la torrefazione Caf\u00e9 Imperial.\nLa citt\u00e0 di Maracaibo \u00e8 stata la sede della storica prima banca privata del paese (Banco de Maracaibo), recentemente fallita. Oggigiorno la principale banca (ed una delle poche superstiti delle circa 20 bancarotte fraudolente degli anni 90) \u00e8 il solo Banco Occidental de Descuento (BOD).\nInoltre, Maracaibo \u00e8 il principale porto del Lago di Maracaibo, da dove si esportano i succitati prodotti agricoli, e la citt\u00e0 importa grano ed orzo necessari per la birra, e frutti per loro \"esotici\" come mele o pere.\nInfrastrutture e trasporti.\nMaracaibo conta su vari tipi di trasporto pubblico, ma di qualit\u00e0 deficiente. Gli autobus e (\"carritos por puesto\" = taxi collettivi) percorrono le strade di quasi tutti i settori della citt\u00e0; le linee pi\u00f9 importanti sono la Circunvalaci\u00f3n 2 e Delicias per gli autobus e Tiziana Bellosi, Paola Venturi, Veritas, San Jacinto e Galer\u00edas-URBE-Lago Mall per i carros por puesto.\nAllo stesso modo possiede un servizio tranviario, una simulazione turistica del mezzo di trasporto pi\u00f9 utilizzato in citt\u00e0 alla fine del XIX secolo e all'inizio del XX.\nAeroporti.\nMaracaibo ha un aeroporto internazionale, l'Aeropuerto Internacional de La Chinita nelle immediate vicinanze della citt\u00e0 e che la collega con il resto del paese e con altri paesi americani come gli Stati Uniti, Colombia, Panam\u00e1 e Aruba posizionandosi al secondo posto tra i terminali aerei del paese. La \"base a\u00e9rea Rafael Urdaneta\" della Forza aerea venezuelana si trova entro il perimetro dell'aeroporto.\nPorti.\nLa citt\u00e0 ha uno dei pi\u00f9 importanti porti del paese per volume di carico, il Porto di Maracaibo.\nMetro.\nSecondo le previsioni, il 18 novembre 2006 (giorno della Vergine di Chiquinquir\u00e1, patrona di Maracaibo), si sarebbe dovuta inaugurare la prima linea del Metro di Maracaibo, che conta su 6 treni. A causa per\u00f2 dei rallentamenti dei lavori la data di apertura \u00e8 stata rimandata. Cominci\u00f2 in maniera gratuita dal 25 novembre 2006 e poi, il 9 giugno 2009, inizi\u00f2 a operare la prima linea in maniera commerciale, e sono state progettate anche 2 linee in pi\u00f9.\nUrbanistica.\nAttualmente, Maracaibo \u00e8 una citt\u00e0 moderna e dinamica in costante divenire con una \"skyline\" dominata da grandi palazzi. Esistono molti briosi edifici residenziali di 20 piani e passa, generalmente con una buona spaziatura tra di loro e con parchi e parcheggi dotati di copertura per impedire di ritrovare le automobili roventi. Le metrature tendono ad essere elevate, di 200, 300 e 400\u00a0m\u00b2. Tra i costruttori si distinguono per la qualit\u00e0 alcune famiglie italiane.Il turismo ha poco sviluppo, anche se nella citt\u00e0 vi sono molti esempi di semplice architettura coloniale, interessanti musei ed il Teatro Bar\u00e0lt. Gran parte del vecchio centro urbano, noto come \"\"El Saladillo\", nei pressi del mercato delle pulci \"Las Pulgas\"\" (\u00e8 sconsigliata la visita) \u00e8 stato sventrato durante una sciagurata risistemazione architettonica degli anni 70, a base di cemento, luci e fontane, che ha lasciato molti isolati pieni di rovine.Esistono modernissimi ed imponenti centri commerciali, molto puliti, vigilati e dotati di aria condizionata perenne come il Centro Comercial Lago Mall, il Sambil, e Galer\u00edas. Ci sono altri centri (anni 70) come il Costa Verde con una riposante cascatella ed una riproduzione del vecchio centro di Maracaibo, noto come \"Maracaibo Vieja\". Nel centro della citt\u00e0 troviamo la Basilica della Virgen de Chiquinquir\u00e1, santa patrona del Zulia, que viene chiamata con affetto \"La Chinita\". Ogni 18 novembre questa immagine miracolosa della Vergine, trovata galleggiante sul lago, viene adorata da multitudini di fedeli, che depositano le loro offerte per grazie ricevute oppure per fioretti, offerte che spesso sono gioielli d'oro e pietre preziose.\nSettori della citt\u00e0.\nIl municipio di Maracaibo \u00e8 diviso in parrocchie: \nMonumenti e luoghi di interesse.\nMaracaibo come moderna metropoli dei Caraibi, e relativamente antica citt\u00e0 coloniale del XVI secolo, pu\u00f2 annoverare molti edifici storicamente notevoli del barocco coloniale e del neoclassicismo sudamericano, anche se di fattura semplice:\nSport.\nI marabini sono fanatici sportivi e per il regionalismo presente nella popolazione, appoggiano strenuamente le squadre della citt\u00e0, tra queste:\nLega Professionale di Baseball\nLega di Basket Professionale\nPrima Divisione del Calcio Nazionale\nLa citt\u00e0 ha inoltre ospitato diverse gare e la finale della Coppa America di calcio 2007 allo stadio Estadio Jos\u00e9 Encarnaci\u00f3n Romero\nAmministrazione.\nGemellaggi.\nLa citt\u00e0 \u00e8 gemellata con:\nCuriosit\u00e0.\nLa cantante italiana Lu Colombo interpret\u00f2 una canzone intitolata \"Maracaibo\", ballata in svariati locali di latino americano e non. La cantante pronunciava il nome della citt\u00e0 con l'accento sulla \"i\", (\"Maraca\u00ecbo\") ma in realt\u00e0 la pronuncia corretta sarebbe con l'accento sulla \"a\" del dittongo: Marac\u00e0ibo."}
{"id": "296060", "revid": "2675", "url": "https://it.wikipedia.org/wiki?curid=296060", "title": "Sarra di Fiumorbu", "text": ""}
{"id": "296061", "revid": "486946", "url": "https://it.wikipedia.org/wiki?curid=296061", "title": "Sarra di Scupam\u00e8", "text": ""}
{"id": "296062", "revid": "486946", "url": "https://it.wikipedia.org/wiki?curid=296062", "title": "Sarra di Scupamena", "text": ""}
{"id": "296063", "revid": "39224", "url": "https://it.wikipedia.org/wiki?curid=296063", "title": "Sarrula Carcupinu", "text": ""}
{"id": "296065", "revid": "486946", "url": "https://it.wikipedia.org/wiki?curid=296065", "title": "Sart\u00e8", "text": ""}
{"id": "296066", "revid": "2675", "url": "https://it.wikipedia.org/wiki?curid=296066", "title": "Sermanu", "text": ""}
{"id": "296067", "revid": "2675", "url": "https://it.wikipedia.org/wiki?curid=296067", "title": "Serra di Fiumorbu", "text": ""}
{"id": "296068", "revid": "2675", "url": "https://it.wikipedia.org/wiki?curid=296068", "title": "Silvarecciu", "text": ""}
{"id": "296069", "revid": "2675", "url": "https://it.wikipedia.org/wiki?curid=296069", "title": "Siscu", "text": ""}
{"id": "296070", "revid": "486946", "url": "https://it.wikipedia.org/wiki?curid=296070", "title": "Solaru", "text": ""}
{"id": "296072", "revid": "486946", "url": "https://it.wikipedia.org/wiki?curid=296072", "title": "Sorbu-Occagnanu", "text": ""}
{"id": "296073", "revid": "2675", "url": "https://it.wikipedia.org/wiki?curid=296073", "title": "Soriu", "text": ""}
{"id": "296077", "revid": "2675", "url": "https://it.wikipedia.org/wiki?curid=296077", "title": "Spiluncatu", "text": ""}
{"id": "296078", "revid": "486946", "url": "https://it.wikipedia.org/wiki?curid=296078", "title": "Suddacar\u00f2", "text": ""}
{"id": "296079", "revid": "486946", "url": "https://it.wikipedia.org/wiki?curid=296079", "title": "Sulaghju", "text": ""}
{"id": "296083", "revid": "486946", "url": "https://it.wikipedia.org/wiki?curid=296083", "title": "Sularu", "text": ""}
{"id": "296084", "revid": "2675", "url": "https://it.wikipedia.org/wiki?curid=296084", "title": "Surbudd\u00e0", "text": ""}
{"id": "296086", "revid": "486946", "url": "https://it.wikipedia.org/wiki?curid=296086", "title": "Suveria", "text": ""}
{"id": "296087", "revid": "486946", "url": "https://it.wikipedia.org/wiki?curid=296087", "title": "Tagliu Isulacciu", "text": ""}
{"id": "296088", "revid": "2675", "url": "https://it.wikipedia.org/wiki?curid=296088", "title": "Tarranu", "text": ""}
{"id": "296090", "revid": "486946", "url": "https://it.wikipedia.org/wiki?curid=296090", "title": "Tassu", "text": ""}
