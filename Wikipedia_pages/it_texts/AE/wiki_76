{"id": "349053", "revid": "1305772", "url": "https://it.wikipedia.org/wiki?curid=349053", "title": "Raffaello Parenti", "text": "Biografia.\nRaffaello Parenti a soli 22 anni (nel luglio 1929) consegu\u00ec, col massimo dei voti, la laurea in Scienze matematiche presso l'Universit\u00e0 di Firenze, discutendo la tesi in Analisi matematica: \"Le serie sommabili e la loro applicazione all'integrazione delle equazioni differenziali\". Questa formazione di base, indizio di una vocazione al rigore del pensiero, ha successivamente improntato tutta la sua vita scientifica.\nDopo la laurea fu ammesso al \"Seminario Maggiore Arcivescovile di Firenze\" dove fu ordinato sacerdote nel 1933.&lt;br&gt;\nDal 1933 al 1938 insegn\u00f2 Matematica e fisica al Seminario fiorentino. &lt;br&gt;\nNel 1939 s'iscrisse al corso di laurea in Scienze naturali dell'Universit\u00e0 di Firenze, dove consegu\u00ec la laurea, nel giugno 1941, col massimo dei voti e lode, discutendo la tesi in Antropologia dal titolo: \"Appunti sulla craniologia del Fezzan\".\nNel gennaio 1941 era stato nominato assistente volontario alla cattedra di Antropologia dell'Universit\u00e0 di Firenze, e nell'ottobre 1941 fu nominato assistente incaricato alla medesima cattedra.\nNel frattempo proseguiva la sua opera di docente presso il Seminario fiorentino, ove insegn\u00f2 Fisica e Scienze naturali dal 1939 a 1952, fu vice-rettore dal 1933 al 1938 e prefetto degli studi dal 1959 alla data della morte.\nNell'ottobre 1947 rinunzi\u00f2 al posto di assistente incaricato, ritornando nella posizione di assistente volontario: si tratt\u00f2, probabilmente, sia di un modo di rinunciare ufficialmente al denaro, sia di un momentaneo bisogno di libert\u00e0 e vincoli che gli imponeva la posizione entro l'Universit\u00e0.\nNell'ottobre 1948 consegu\u00ec la libera docenza in Antropologia.&lt;br&gt;\nNell'anno accademico 1948-1949 inizi\u00f2 la sua collaborazione con l'ateneo pisano con un corso libero parificato di \"Biologia delle razze umane\" divenuto poi corso ufficiale, che tenne fino al 1958.\nNel 1953 ricevette dalla Facolt\u00e0 di scienze matematiche, fisiche e naturali dell'Universit\u00e0 di Pisa l'incarico di Antropologia, disciplina di cui divenne, in seguito a concorso, professore straordinario nel 1968.&lt;br&gt;\nNel frattempo non aveva interrotto i rapporti con l'ateneo fiorentino, anche se tenne sempre a precisare che a Firenze erano la sua famiglia naturale e quella spirituale del suo sacerdozio, ma che la vera sede della sua attivit\u00e0 scientifica ed universitaria in genere era quella di Pisa.\nNel 1953-1954 fu professore incaricato di \"Biologia delle razze umane\", dal 1954 al 1964 di \"Biologia umana\" e dal 1964 al 1968 di \"Paleontologia umana\" presso l'Universit\u00e0 di Firenze. Dopo aver vinto il concorso a cattedra ritenne suo dovere abbandonare ogni altro incarico universitario e conserv\u00f2 con l'ateneo fiorentino rapporti solo personali: non volle per\u00f2 mai, malgrado il superlavoro che gli procurava, lasciare il posto di prefetto degli studi del Seminario di Firenze.\nA partire dal 1938 fu socio della \"Societ\u00e0 italiana per il progresso delle scienze\".&lt;br&gt;\nDal 1941 alla data della morte fu socio ordinario della \"Societ\u00e0 italiana per l'antropologia e la etnologia\", in cui ricopr\u00ec, tra l'altro, le cariche di bibliotecario, consigliere, vice presidente, redattore capo e direttore scientifico della rivista \"Archivio per l'Antropologia e la Etnologia\".&lt;br&gt;\nDal 1948 fu membro ordinario dell\"'Istituto italiano di antropologia\", in cui ricopr\u00ec la carica di consigliere a partire dal 1972.&lt;br&gt;\nDal 1949 fu socio della \"Societ\u00e0 toscana di scienze naturali\" residente in Pisa, di cui divenne vice presidente nel gennaio 1970.&lt;br&gt;\nDal 1950 fu membro della \"Societ\u00e0 italiana di genetica ed eugenica\", ora \"Associazione genetica italiana\".&lt;br&gt;\nDal 1952 fu membro della sezione italiana della \"Biometric society\".&lt;br&gt;\nDal 1954 fu socio dell'Istituto italiano di preistoria e protostoria\" \"\"e dell'Istituto italiano di paleontologia umana\" di cui fu vicepresidente.&lt;br&gt;\nNel 1968 divenne membro fondatore dell\"'International association of human biologists\".&lt;br&gt;\nDal novembre 1975 all'epoca della morte promosse la fondazione e cur\u00f2 lo statuto della \"Federazione delle istituzioni antropologiche italiane\".&lt;br&gt;\nDal 1976 fu membro del \"Permanent council of the International union of anthropological and ethnological sciences\".&lt;br&gt; Durante le adunanze scientifiche delle suddette societ\u00e0 present\u00f2 oltre una ventina di comunicazioni di elevato interesse scientifico.\nAttivit\u00e0 di Ricerca scientifica.\nLe pubblicazioni di Raffaello Parenti ammontano a 67. \nParticolare interesse presenta pure la serie dei lavori dedicati allo studio della trasmissione ereditaria del colore delle iridi: l'applicazione combinata di osservazioni fisiche, anatomiche e di metodologie statistiche appropriata ha consentito all'autore di avanzare un'ipotesi genetica di dimeria diallelica, con eterovalenza intracoppia ed isovalenza intercoppia, cui si aggiunge l'effetto della variabilit\u00e0 paratipica. Nell'ambito delle pubblicazioni a scopo prevalentemente didattico non pu\u00f2 essere trascurato il grosso volume di dispense intitolato \"Biologia delle razze umane\" il quale, malgrado fosse edito in Pisa nel 1955, \u00e8 servito come base per l'impostazione del corso istituzionale di \"Biologia delle popolazioni umane\" (1969-1970), e contiene numerosi spunti originali che hanno costituito l'oggetto di studi particolari, metodologici e genetici. Sempre nel campo della metodologia genetica, i lavori sulla variabilit\u00e0 paratipica nel gemelli propongono un nuovo metodo di scomposizione della variabilit\u00e0 fenotipica per i caratteri discontinui.\nL'antropologia del Neolitico ed Eneolitico costituisce, nell'insieme dei lavori di antropologia preistorica, la parte quantitativamente pi\u00f9 cospicua. Nell'ambiente scientifico internazionale R. Parenti era infatti considerato uno dei massimi specialisti di antropologia del Neolitico italiano: per questa ragione fu chiamato, nel 1966, come relatore nella tavola rotonda \"Anthropologie des Neolithikums vom Orient bis Nordeuropa\" per la parte relativa all'Italia: l'accurato lavoro di molti mesi \u00e8 riassunto nell'articolo che fu poi aggiornato e pubblicato a Colonia nel 1973 e che rappresenta tuttora il lavoro di sintesi fondamentale in questo settore di ricerca. Notevole \u00e8 pure il contributo che ha dato alla conoscenza del Mesolitico italiano ed europeo: si tratta di un complesso di quattro lavori in cui vengono trattati problemi di sistematica tipologica e di popolamento. Sempre nel campo della paleoantropologia, sono da menzionare due contributi di particolare interesse per le teorie originali in essi contenute:\nRaffaello Parenti \u00e8 stato, in Italia, il fondatore della \"paleoserologia\": oltre e pi\u00f9 che dalle pubblicazioni su questo argomento (nove, di cui la maggior parte in collaborazione con allievi) la sua attivit\u00e0 \u00e8 documentabile attraverso le tavole rotonde da lui organizzate, la costituzione del \"laboratorio di paleoserologia e paleobiochimica\" e, infine, notando come la tavola rotonda internazionale di \"paleogenetica\" organizzata nell'ambito del \"II Congresso nazionale di antropologia\" (Trieste, ottobre 1978) sia stata intitolata alla sua memoria.\nCollegamenti esterni.\nLa fonte del materiale che compare in questa voce \u00e8 l'archivio dell'Universit\u00e0 di Pisa, che ha gentilmente acconsentito alla sua pubblicazione:"}
{"id": "349062", "revid": "977683", "url": "https://it.wikipedia.org/wiki?curid=349062", "title": "Sinraptoridae", "text": ""}
{"id": "349068", "revid": "960795", "url": "https://it.wikipedia.org/wiki?curid=349068", "title": "Espoo", "text": "Espoo (Esbo in svedese) \u00e8 una citt\u00e0 finlandese di 292.913 abitanti (dato 2020), situata nella regione dell'Uusimaa. \nConfina a est con Helsinki e Vantaa e circonda il centro di Kauniainen. Altri comuni confinanti sono Nurmij\u00e4rvi e Vihti a nord e Kirkkonummi a ovest. A nord-ovest della citt\u00e0 si trova il parco nazionale di Nuuksio. Situato sulla costa meridionale del paese, fa parte, insieme alle citt\u00e0 di Helsinki, Vantaa e Kauniainen, dell'area metropolitana di Helsinki.\nLa citt\u00e0 si \u00e8 sviluppata preservando la natura circostante con la costituzione di pi\u00f9 centri cittadini distinti. Non si tratta quindi di una citt\u00e0 nel vero senso del termine, ma di un insieme di pi\u00f9 centri urbani. Espoo \u00e8 suddivisa in zone o distretti, i principali sono: Espoon keskus che \u00e8 il centro amministrativo, Espoonlahti, Kalaj\u00e4rvi, Kauklahti, Lepp\u00e4vaara, l'area di Matinkyl\u00e4 e Olari, e Tapiola.\nPer la sua caratteristica forma policentrica e decentralizzata la citt\u00e0 viene definita scherzosamente come \"l'unica autostrada in Finlandia con diritti civici\". Un altro soprannome con cui viene chiamata \u00e8 \"Los Angeles finlandese\", in analogia con la citt\u00e0 californiana che \u00e8 formata da pi\u00f9 centri abitativi diffusi. \nA Espoo sono presenti numerose istituzioni tecnico-scientifiche e hanno la propria sede grandi aziende. Il Politecnico di Helsinki ha sede nel distretto di Otaniemi, la Nokia ha il suo quartier generale in quello di Keilaranta, il centro di ricerca VTT, uno dei pi\u00f9 grandi in Europa, la sede della branca di telefonia mobile della compagnia di telecomunicazioni Elisa Oyj e quelle di altre compagnie come KONE, Fortum e Bluegiga si trovano tutte nel territorio cittadino.\nStoria.\nIl nome \"Espoo\" deriva da quello del fiume omonimo, \"Esp\u00e5\" (o \"Esp\u00e5\u00e5\"), che a sua volta deriva dalla parola svedese \"\u00e4spe\", che significa pioppo. Il nome \u00e8 menzionato la prima volta in un documento del 1431.\nI primi abitanti della zona arrivarono circa 9.000 anni fa. Un insediamento permanente sorse fra il XI e il XII secolo, in questo periodo fu realizzata la Strada Reale da Turku a Viipuri che transitava per Espoo. Il pi\u00f9 antico edificio cittadino esistente \u00e8 la chiesa di Espoo, edificata intorno agli anni 1490. L'attuale centro amministrativo, Espoon keskus, crebbe attorno alla chiesa ed alla stazione ferroviaria.\nNel 1920, Espoo era un insediamento rurale con meno di 9.000 abitanti, di cui il 70% era di madrelingua svedese, in maggioranza agricoltori. Negli anni cinquanta, vi fu un periodo di grande sviluppo, la popolazione crebbe rapidamente, e il settore del terziario divenne la principale fonte di occupazione degli abitanti. Espoo ricevette i diritti civici nel 1972.\nGrazie alla sua vicinanza ad Helsinki, Espoo divenne subito popolare fra i lavoratori della capitale. La popolazione pass\u00f2 dai 22.000 abitanti del 1950 ai 210.000 del 2000. La crescita demografica continua tuttora seppur ad un ritmo meno sostenuto di un tempo.\nSociet\u00e0.\nLingue e dialetti.\nLe lingue ufficiali di Espoo sono il finlandese e lo svedese, ma 11,3% parlano altre lingue, soprattutto nuovi immigrati russi (1,6%) ed estoni (1,4%).\nAmministrazione.\nGemellaggi.\nEspoo \u00e8 gemellata con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 il Football Club Honka."}
{"id": "349082", "revid": "287204", "url": "https://it.wikipedia.org/wiki?curid=349082", "title": "Nicol\u00e1s Mass\u00fa", "text": "\u00c8 famoso per aver trionfato sia in singolare che in doppio alle Olimpiadi di Atene 2004, unico tennista a riuscire nell'impresa di vincere i due tornei nella stessa edizione da quando la disciplina \u00e8 stata reintrodotta nel programma olimpico nel 1988; si tratta anche delle uniche medaglie d'oro mai vinte da atleti cileni alle Olimpiadi. Mass\u00fa ha vinto in singolare 6 delle 15 finali che ha disputato nei maggiori tornei professionistici ed il suo \"best ranking mondiale\" \u00e8 stato la 9\u00aa posizione raggiunta nel 2004.\nCarriera.\nInizi nel circuito professionistico.\nMass\u00f9 entra nel tennis professionistico nel 1997, all'et\u00e0 di 18 anni. Nel 1998 vince i due tornei dell'ITF Men's Circuit Espa\u00f1a F6 e Espa\u00f1a F7 e vince il primo ATP Challenger all'Open di Quito. L'anno successivo trionfa in 3 tornei Challenger ed entra nei top 100 della classifica mondiale, chiudendo la stagione al 97\u00ba posto. Nel 2000 disputa la prima finale in un torneo ATP ai Championships di Orlando, in cui viene sconfitto dal connazionale Fernando Gonz\u00e1lez per 6-2 6-3. Alle Olimpiadi di Sydney \u00e8 scelto come portabandiera per la delegazione cilena alla cerimonia di apertura e viene eliminato al secondo turno dalla testa di serie n\u00ba 8 Juan Carlos Ferrero per 6-4 7-66. Chiude l'anno all'87\u00ba posto del ranking.\n2001.\nIl 2001 si apre nei migliori dei modi con la finale raggiunta ai primi di gennaio agli AAPT Championships di Adelaide, nei quali batte Arnaud Cl\u00e9ment, Ivan Ljubi\u010di\u0107 e Tim Henman, per poi arrendersi in finale al tedesco Tommy Haas per 6-3 6-1. Il risultato gli consente di balzare al 67\u00ba posto del ranking. Inoltre raggiunge il terzo turno a Wimbledon, che rimarr\u00e0 il suo miglior risultato in questo torneo. A fine anno \u00e8 l'80\u00ba della classifica mondiale.\n2002.\nNel 2002 raggiunge la semifinale al torneo casalingo di Vi\u00f1a del Mar, sconfitto dall'ecuadoriano Nicol\u00e1s Lapentti. Il risultato pi\u00f9 importante di quell'anno arriva nell'ATP Buenos Aires, dove ottiene il suo primo successo in un torneo ATP, superando David Nalbandian, Feliciano L\u00f3pez e Agust\u00edn Calleri in finale con il punteggio di 2-6 7-6 6-2.\n2003.\nIl 2003 \u00e8 l'anno della svolta. Ad aprile giunge fino in fondo al torneo challenger delle Bermuda, cedendo in finale a Fl\u00e1vio Saretta. In maggio, assieme a Marcelo R\u00edos, Fernando Gonz\u00e1lez e Adri\u00e1n Garc\u00eda, vince per il Cile la World Team Cup, secondo torneo pi\u00f9 importante per squadre nazionali dopo la Coppa Davis. Successivamente si aggiudica il Dutch Open con la vittoria in finale su Raemon Sluiter per 6-4 7-63 6-2; la settimana successiva perde la finale a Kitzb\u00fchel contro l'allora n\u00ba 7 mondiale Guillermo Coria. Raggiunge poi la finale anche a Bucarest, dove viene sconfitto da David S\u00e1nchez. Continua la sua ottima annata conquistando altri due trofei: il primo nell'undicesima edizione del torneo challenger Pekao Open di Stettino; l'altro, pi\u00f9 importante, ai Campionati Internazionali di Sicilia a Palermo, dove batte in finale il francese Paul-Henri Mathieu per 1-6 6-2 7-60. Un ulteriore salto di qualit\u00e0 gli consente di raggiungere la finale nel torneo ATP Master Series di Madrid sconfiggendo Fernando Verdasco, Andy Roddick, Juan Ignacio Chela e Younes El Aynaoui. In finale si arrende al n\u00ba 1 del mondo Juan Carlos Ferrero con il punteggio di 6-3 6-4 6-3. Grazie a questi risultati entra per la prima volta nella top 20 della classifica ATP, chiudendo l'annata al 12\u00ba posto.\n2004.\nLa sua stagione migliore \u00e8 stata il 2004, malgrado un inizio non molto promettente. In marzo arriva in finale nel torneo di doppio ad Acapulco in coppia con Fernando Gonz\u00e1lez, perdendo contro i fratelli Bryan. In maggio si riconferma campione con la squadra cilena nella World Team Cup e in luglio arriva in semifinale al Dutch Open, battuto dall'olandese Martin Verkerk. Si aggiudica il trofeo al successivo torneo di Kitzb\u00fchel, sconfiggendo in semifinale Rainer Sch\u00fcttler e in finale Gast\u00f3n Gaudio per 7-63 6-4. Il risultato pi\u00f9 importante della carriera lo ottiene il mese successivo, quando trionfa sia in singolare che in doppio alle Olimpiadi di Atene. In singolare batte Gustavo Kuerten, Carlos Moy\u00e1, Taylor Dent e in finale lo statunitense Mardy Fish, con il punteggio di 6\u20133 3\u20136 2\u20136 6\u20133 6\u20134. Insieme al compagno Fernando Gonz\u00e1lez si impone anche nel doppio, superando in finale la coppia tedesca Nicolas Kiefer e Rainer Sch\u00fcttler per 6-2 4-6 3-6 7-67 6-4, dopo aver sconfitto nei quarti i favoriti fratelli statunitensi Bob e Mike Bryan. Rimarr\u00e0 il suo unico torneo di doppio vinto in carriera nel circuito maggiore. Agli US Open arriva ai quarti di finale in doppio in coppia con Gonz\u00e1lez, perdendo in tre set con i futuri vincitori del torneo Mark Knowles e Daniel Nestor. L'ottima stagione lo porta in settembre al suo miglior ranking in singolare con la 9\u00aa posizione mondiale. Chiude l'anno arrivando in semifinale a Basilea, dove perde da David Nalbandian per 6-3 6-4.\n2005.\nL'operazione all'inguine a cui si sottopone nel novembre 2004 gli compromette la nuova stagione, nella quale perde sei incontri di fila. Perde al primo turno al Roland Garros dal qualificato Stan Wawrinka, alla sua prima apparizione nel tabellone principale di un torneo del Grande Slam. Sempre a Parigi, in coppia con Fernando Gonz\u00e1lez arriva invece alle semifinali nel doppio, perdendo contro Jonas Bj\u00f6rkman e Maks Mirny che si aggiudicheranno il trofeo. Sempre con Gonz\u00e1lez perde in doppio la finale ad Amersfoort. Mass\u00fa ottiene il suo miglior risultato in singolare in un torneo del Grande Slam arrivando al quarto turno degli US Open, dove viene sconfitto da Guillermo Coria.\n2006.\nA inizio stagione perde la finale nel torneo di casa nel Movistar Open di Vi\u00f1a del Mar, battuto in finale da Jos\u00e9 Acasuso. In febbraio vince il suo sesto e ultimo torneo del circuito maggiore battendo nella finale del Brasil Open lo spagnolo Alberto Mart\u00edn per 6-3 6-4. Viene quindi sconfitto in aprile da Daniele Bracciali nella finale del Grand Prix Hassan II di Casablanca e in luglio nella finale nel Dutch Open di Amersfoort dall'emergente Novak \u0110okovi\u0107 per 7-65 6-4.\n2007.\nComincia la stagione 2007 raggiungendo la sua ultima finale Masters ATP nel Movistar Open di Vi\u00f1a del Mar, dove perde in due set da Luis Horna. Agli Internazionali d'Italia batte al secondo turno il n\u00ba 9 del mondo James Blake e perde al terzo dal n\u00ba 6 Gonzalez. Sar\u00e0 il suo ultimo risultato di rilievo, tra luglio e ottobre esce sempre al primo turno nei tornei disputati. Chiude comunque l'anno al 78\u00ba posto.\n2008.\nLa sconfitta al primo turno a Vi\u00f1a del Mar nel 2008 gli fa perdere i punti ATP conquistati l'anno precedente e si ritrova al 97\u00ba posto del ranking, per poi scendere al 138\u00ba in luglio. Di rilievo la sua partecipazione all'ATP di Acapulco dove supera agli ottavi il n\u00ba 13 del mondo Carlos Moy\u00e1 e perde nei quarti dal n\u00ba 28 Nicol\u00e1s Almagro, che vincer\u00e0 il torneo. Gli scarsi risultati degli ultimi 12 mesi gli consentono di partecipare alle Olimpiadi di Pechino solo grazie a una wild card; esce al primo turno in doppio, sempre in coppia con Gonz\u00e1lez, mentre in singolare perde 7-60 6-1 al secondo turno da David Nalbandian. Verso fine stagione vince i tornei del circuito ATP Challenger del Cyclus Open de Tenis a Florian\u00f3polis e del Rijeka Open, perdendo altre due finali. Chiude la stagione al 77\u00ba posto del ranking.\n2009.\nNel 2009 vince solo il Challenger di Cancun, mentre nel circuito maggiore si distingue a Miami, dove batte al secondo turno il n\u00ba 28 ATP Mardy Fish e perde al terzo dal n\u00ba 4 Andy Murray, che vincer\u00e0 il torneo. Nell'ATP 250 di Umago vince al secondo turno contro il n\u00ba 20 ATP David Ferrer e perde ai quarti contro il n\u00ba 43 Andreas Seppi. Finisce la stagione al 112\u00ba posto del ranking.\nUltimi anni.\nAll'inizio del 2010 torna nei top 100 grazie alla finale raggiunta nel Challenger Salinas e ai quarti di finale del torneo ATP di Houston. La vittoria nel secondo turno contro Ryan Sweeting \u00e8 la sua ultima nei main draw del circuito maggiore. Il resto della stagione \u00e8 deludente e finisce al 186\u00ba posto ATP. Il 2011 si rivela peggiore dell'anno precedente, anche a causa di alcune lesioni che compromettono il rendimento. Perde le uniche tre partite nei tabelloni principali ATP e il miglior risultato sono i quarti nel Challenger di Medellin, finendo l'annata in 450\u00aa posizione.\nIl declino prosegue la stagione successiva, in cui l'unico ATP che disputa \u00e8 quello di gennaio a Vi\u00f1a del Mar. Il resto dell'anno gioca solo Challenger e l'unico risultato discreto \u00e8 la semifinale nel torneo di Quito. Nuovi problemi fisici e scarsi risultati portano alla sua esclusione dalle Olimpiadi di Londra. Prova a dare una svolta nel 2013 prendendo come allenatore Horacio de la Pe\u00f1a, ma i risultati non arrivano. La sua ultima partita nel circuito ATP, e unica dell'anno, la perde al primo turno di Vi\u00f1a del Mar. Inizia quindi una serie di sconfitte al primo turno nei tornei Challenger che lo portano ad annunciare il ritiro a fine agosto 2013.\nAllenatore.\nAlla fine del 2013 diventa il nuovo capitano non giocatore della squadra cilena di Davis, con Marcelo R\u00edos come assistente. Celebra il suo addio al tennis a Santiago del Cile nel novembre dello stesso anno sconfiggendo in un incontro esibizione David Nalbandian, che a sua volta si era ritirato in quel periodo. Nel marzo 2019 entra nello staff tecnico di Dominic Thiem, e solo 10 giorni dopo il campione austriaco si aggiudica il torneo di Indian Wells, primo titolo Masters 1000 in carriera, trionfando in finale sul n\u00b0 4 del mondo Roger Federer.\nCaratteristiche tecniche.\nPrediligeva le superfici in terra battuta, che gli consentivano maggiori spostamenti dal lato del diritto, il suo colpo migliore. Tuttavia, nel corso della carriera, \u00e8 riuscito ad ottenere soddisfacenti risultati anche sul cemento e altre superfici veloci, grazie a miglioramenti importanti nel servizio e nel gioco a rete, ottenuti dedicandosi ad una pratica costante del doppio."}
{"id": "349092", "revid": "486946", "url": "https://it.wikipedia.org/wiki?curid=349092", "title": "Sinraptoride", "text": ""}
{"id": "349095", "revid": "22356", "url": "https://it.wikipedia.org/wiki?curid=349095", "title": "Allosauridi", "text": ""}
{"id": "349098", "revid": "486946", "url": "https://it.wikipedia.org/wiki?curid=349098", "title": "Sinraptoridi", "text": ""}
{"id": "349100", "revid": "22356", "url": "https://it.wikipedia.org/wiki?curid=349100", "title": "Megalosauri", "text": ""}
{"id": "349106", "revid": "126257", "url": "https://it.wikipedia.org/wiki?curid=349106", "title": "Spasimato", "text": ""}
{"id": "349119", "revid": "287204", "url": "https://it.wikipedia.org/wiki?curid=349119", "title": "Nicolas Massu", "text": ""}
{"id": "349126", "revid": "7336", "url": "https://it.wikipedia.org/wiki?curid=349126", "title": "Nicol\u00e1s Alejandro Mass\u00fa Fried", "text": ""}
{"id": "349133", "revid": "287204", "url": "https://it.wikipedia.org/wiki?curid=349133", "title": "Jana Lorso", "text": ""}
{"id": "349141", "revid": "767487", "url": "https://it.wikipedia.org/wiki?curid=349141", "title": "Ghost Stories (Dream Syndicate)", "text": "Ghost Stories del 1988 \u00e8 il quarto album dei The Dream Syndicate.\nIl Disco.\nA tutt'oggi si tratta dell'ultimo lavoro realizzato in studio. La coesione della band acquisita in numerose esibizioni dal vivo fa s\u00ec che l'album sia pi\u00f9 strutturato e persuasivo del precedente pur facendo leva, come il predecessore, su un suono ruvido e chitarristico. La formazione che vi suona \u00e8 la medesima dell'album precedente. Chris Cacavas alle tastiere, Robert Lloyd al pianoforte e Johnette Napolitano ai cori, collaborano in alcuni brani. Il produttore \u00e8 Elliot Mazer gi\u00e0 con Neil Young.\n\u00c8 stato ristampato su CD nel 1998 con una traccia in pi\u00f9. La riedizione del 2004 contiene 8 brani registrati dal vivo negli studi della radio KCRW nel 1987 e 1988."}
{"id": "349173", "revid": "1516566", "url": "https://it.wikipedia.org/wiki?curid=349173", "title": "Delfino (araldica)", "text": "In araldica il delfino, storicamente considerato il pi\u00f9 nobile dei pesci (sebbene in realt\u00e0 l'animale sia un mammifero), simboleggia la \"vittoria navale\", la \"fedelt\u00e0\", la \"protezione disinteressata\", il \"principe clemente e vigilante\".\nIl signore della provincia del Delfinato, nel IX secolo, prese il titolo di Delfino e questo, nel 1349 fu concesso al figlio primogenito del Re di Francia.\nPosizione araldica ordinaria.\nIl delfino si rappresenta, di norma, posto in fascia e questa posizione non si blasona. Nell'araldica francese, invece, la posizione ordinaria del delfino \u00e8 in palo e leggermente incurvato."}
{"id": "349183", "revid": "339392", "url": "https://it.wikipedia.org/wiki?curid=349183", "title": "Ceratopia", "text": ""}
{"id": "349186", "revid": "22356", "url": "https://it.wikipedia.org/wiki?curid=349186", "title": "Ceratopidae", "text": ""}
{"id": "349215", "revid": "729019", "url": "https://it.wikipedia.org/wiki?curid=349215", "title": "Autostrada A4 (Polonia)", "text": "L'autostrada A4 \u00e8 un'autostrada polacca che attraversa il paese da ovest a est, da J\u0119drzychowice (confine tedesco) a Korczowa (confine ucraino). Fa parte della strada europea E40 e anche strada europea E462 da Mys\u0142owice a Cracovia."}
{"id": "349218", "revid": "1543377", "url": "https://it.wikipedia.org/wiki?curid=349218", "title": "Rebeuvelier", "text": "Rebeuvelier (toponimo francese; in tedesco \"Rippertswiler\", desueto) \u00e8 una frazione di 386 abitanti del comune svizzero di Courrendlin, nel Canton Giura (distretto di Del\u00e9mont).\nStoria.\nGi\u00e0 comune autonomo, il 1\u00ba gennaio 2019 \u00e8 stato aggregato al comune di Courrendlin assieme all'altro comune soppresso di Vellerat.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "349257", "revid": "78273", "url": "https://it.wikipedia.org/wiki?curid=349257", "title": "Snowgrass", "text": ""}
{"id": "349259", "revid": "1776051", "url": "https://it.wikipedia.org/wiki?curid=349259", "title": "Vermes (Val Terbi)", "text": "Vermes (toponimo francese; in tedesco \"Pferdmund\", desueto) \u00e8 una frazione di 509 abitanti del comune svizzero di Val Terbi, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 18,32\u00a0km\u00b2 e che comprendeva anche la frazione di Envelier, il 1\u00ba gennaio 2013 \u00e8 stato accorpato agli altri comuni soppressi di Montsevelier e Vicques per formare il nuovo comune di Val Terbi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "349260", "revid": "834", "url": "https://it.wikipedia.org/wiki?curid=349260", "title": "Tania la guerrigliera", "text": ""}
{"id": "349303", "revid": "29035", "url": "https://it.wikipedia.org/wiki?curid=349303", "title": "Holderlin", "text": ""}
{"id": "349324", "revid": "253269", "url": "https://it.wikipedia.org/wiki?curid=349324", "title": "Jean Marais", "text": "Biografia.\nFiglio del veterinario Alfred Marais, Jean aveva quattro anni quando il padre ritorn\u00f2 dal fronte della prima guerra mondiale. I genitori si separarono; Alfred Marais rimase a Cherbourg, mentre il piccolo Jean si trasfer\u00ec con la madre e il fratello maggiore Henri nei pressi di Parigi. Affascinato dalla personalit\u00e0 eccentrica della madre, Marais inizi\u00f2 a interpretare personaggi per divertimento, indossando abiti da lei dismessi e recuperati dalla soffitta di casa. Dapprima lavor\u00f2 in uno studio fotografico, con il compito di ritoccare le immagini e, dopo varie vicissitudini, fece un'audizione per entrare in una scuola d'arte drammatica, ma fu respinto; tuttavia comprese che il mestiere di attore era quello che desiderava intraprendere.\nIl sodalizio con Jean Cocteau.\nMarais comp\u00ec il proprio apprendistato artistico sui palcoscenici francesi con piccoli ruoli, fino all'incontro determinante per la sua carriera e la sua vita, avvenuto nella primavera del 1937, con il poeta e commediografo Jean Cocteau, che divenne il suo pigmalione. Allievo di Raymond Rouleau, Marais si trov\u00f2 tra i partecipanti alla realizzazione dell'opera \"Oedipe-Roi\" nel teatro allestito all'interno dell'Esposizione Internazionale. Cocteau, autore della pi\u00e8ce, si rec\u00f2 all'audizione e rimase affascinato dal giovane e ancora sconosciuto attore.\nDa quel momento, il percorso artistico di Marais rester\u00e0 indissolubilmente legato a Cocteau, con cui instaur\u00f2 una relazione professionale e amorosa. Subito dopo \"Oedipe-Roi\", il drammaturgo offr\u00ec al suo pupillo la prima parte importante della sua carriera, quella di Galaad (detto \"Biancarmatura\"), nella pi\u00e8ce \"Chevaliers de la table ronde\". Ancora giovane e inesperto, Marais venne stroncato dalla critica, ma il suo bell'aspetto e il suo talento erano ormai entrati nell'immaginario mitico di Cocteau, consentendogli di aderire allo stile visionario del drammaturgo e ai disegni poetici da lui tessuti per le scene. Cocteau fece di Marais il protagonista delle trasposizioni cinematografiche di suoi gi\u00e0 celebri lavori teatrali, di cui cur\u00f2 anche la regia, tra i quali \"La bella e la bestia\" (1946), \"L'aquila a due teste\" (1948), \"I parenti terribili\" (1948) e \"Orfeo\" (1949), fortunata fantasia sull'aldil\u00e0.\nL'intenso legame affettivo e l'intesa artistica tra Marais e Cocteau rimasero saldi negli anni e improntati alla comune passione per il teatro. Cocteau continuer\u00e0 a ritenere Marais il proprio miglior interprete e il suo doppio perfetto. Nel suo diario datato domenica 7 luglio 1957, No\u00ebl Coward descrisse una visita con Greta Garbo alla residenza di Cocteau a Villefranche-sur-Mer: \"Dopo cena ci fu mostrata, privatamente, la piccola cappella che era stata appena disegnata da Jean Cocteau. \u00c8 molto ben fatta, graziosamente decorata e dai colori tenui, ma non avevo assolutamente idea che tutti gli apostoli fossero cos\u00ec somiglianti a Jean Marais\".\nEroe dello schermo.\nL'aspetto seducente e il volto intenso dalla mascella squadrata fecero di Marais il protagonista ideale di ruoli da eroe romantico gi\u00e0 dal 1943 ne \"L'immortale leggenda\", che lo trasform\u00f2 in un idolo delle platee, e successivamente in una lunga serie di drammi e avventure di cappa e spada, come \"Il segreto di Mayerling\" (1949) di Jean Delannoy, \"Naso di cuoio\" (1951), \"Il conte di Montecristo\" (1954) e \"La spada degli Orl\u00e9ans\" (1959). Durante gli anni cinquanta l'attore continu\u00f2 a migliorare la propria tecnica di interprete e si ciment\u00f2 anche in nuovi stili, lavorando sotto la direzione di autori come Jean Renoir in \"Eliana e gli uomini\" (1956) e Luchino Visconti in \"Le notti bianche\" (1957), tratto da Dostojevski.\nDurante gli anni sessanta diede vita in modo scanzonato a uno degli eroi del feuilleton francese, Fant\u00f4mas, interpretando le pellicole \"Fantomas 70\" (1964), \"Fantomas minaccia il mondo\" (1965) e \"Fantomas contro Scotland Yard\" (1966), tutte e tre al fianco di Louis de Fun\u00e8s, per la regia di Andr\u00e9 Hunebelle. Rimase tuttavia legato al filone delle avventure in costume, interpretando - fra gli altri - i film \"Capitan Fracassa\" (1961) e \"L'uomo dalla maschera di ferro\" (1962).\nDall'inizio degli anni settanta visse un lungo periodo di allontanamento dalle scene, per riaffacciarsi al cinema due decenni pi\u00f9 tardi, invecchiato ma sempre incisivo, con il ruolo di Monsignor Myriel, il vescovo che fa ritrovare la coscienza a Jean Valjean (Jean-Paul Belmondo) ne \"I miserabili\" (1995) di Claude Lelouch, con un'ultima significativa apparizione in \"Io ballo da sola\" (1995) di Bernardo Bertolucci."}
{"id": "349341", "revid": "111013503", "url": "https://it.wikipedia.org/wiki?curid=349341", "title": "Monahans (processore)", "text": "Monahans \u00e8 il nome in codice della terza evoluzione del processore XScale, inizialmente sviluppato da Intel, per i computer palmari. Facendo parte della famiglia XScale si tratta ancora di un processore non compatibile con l'architettura X86.\nL'abbandono dell'intero progetto XScale.\nIl 5 giugno 2006 Intel ha dichiarato, per voce del CEO Pat Gelsinger, di aver interrotto lo sviluppo di tutti i progetti appartenenti alla famiglia XScale per aderire alla recente politica di ristrutturazione interna dell'azienda, mirante al taglio degli investimenti nei settori meno redditizi. Malgrado la validit\u00e0 del progetto infatti, Intel non \u00e8 mai riuscita a \"sfondare\" anche in questo settore tuttora dominato dalle soluzioni di Texas Instruments, forse anche a causa della incompatibilit\u00e0 con il mondo x86.\nUn mese dopo l'intera divisione XScale della Intel \u00e8 stata venduta ad uno dei suoi partner, la Marvell Technology Group per 600 milioni di dollari, che ha dichiarato di voler continuare lo sviluppo di questa famiglia di processori.\nCaratteristiche tecniche.\nRispetto ai core precedenti per la famiglia XScale, Monahans introduce significative innovazioni per una CPU pensata per pocket PC e telefoni cellulari di ultima generazione. Il clock dovrebbe probabilmente arrivare fino a 1 GHz con possibilit\u00e0 di ulteriori miglioramenti successivi.\nQuesti miglioramenti comprendono anche 3 differenti tecnologie integrate nel processore per potenziare la gestione di video, audio e cattura audio-video. Inoltre, a differenza delle precedenti generazioni, il suo sviluppo \u00e8 stato portato avanti tenendo come riferimento proprio i telefoni mobili come riferimento, in modo da poter supportare forme pi\u00f9 veloci di comunicazioni wireless.\nIn quest'ottica, tra le tecnologie implementate sono da rimarcare Wireless Intel SpeedStep e Intel MusicMax per la gestione del consumo energetico che prevede l'impiego di differenti impostazioni per meglio rispondere alle richieste di potenza di calcolo. Presente inoltre la tecnologia Intel VideoMax che abilita il supporto a video codificati in formato H.264 a 30 fotogrammi/secondo. Monahans supporta inoltre sensori fotografici fino a 5 megapixel.\nNuovi modelli commercializzati da Marvell.\nMarvell ha annunciato la disponibilit\u00e0, a partire dai primi mesi del 2007, della famiglia di processori PXA3xx, basati sul core Monahans, conosciuti con il nome in codice di Monahans.\nDi seguito le caratteristiche dei modelli annunciati:\nMarvell ha inoltre dichiarato che la famiglia PXA3xx \u00e8 compatibile con l'architettura ARM, permettendo quindi un agevole porting delle applicazioni sulle nuove piattaforme."}
{"id": "349342", "revid": "1480390", "url": "https://it.wikipedia.org/wiki?curid=349342", "title": "Candia", "text": "Candia (in greco \u0397\u03c1\u03ac\u03ba\u03bb\u03b5\u03b9\u03bf, \"Ir\u00e1klio\", in greco antico , \"Her\u00e1kleion\") \u00e8 un comune greco nell'isola di Creta (unit\u00e0 periferica di Candia) con 159.046 abitanti secondo i dati del censimento 2011. A seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 245\u00a0km\u00b2 e la popolazione \u00e8 passata da 137.711 a 159.046 abitanti, in seguito all'aggregazione dei comuni di Nuova Alicarnasso, Temenos e Paliani.\n\u00c8 la pi\u00f9 popolosa citt\u00e0 di Creta di cui \u00e8 dal 1971 il capoluogo regionale. Il toponimo \"Candia\" deriva dall'arabo \"al-khandaq\" che significa \"il fossato\". Tuttavia, la citt\u00e0 era chiamata Candia - ma per altra ragione - anche nel periodo storico in cui fu parte della \"Republica da mar\" veneziana, costituita dall'insieme dei domini marittimi della Serenissima. Invero, il nome veneziano - curiosamente simile a quello arabo - origina dal colore bianco candido delle pietre con cui erano edificate le abitazioni cittadine.\nDal 2005 \u00e8 sede dell'Agenzia europea per la sicurezza delle reti e dell'informazione.\nGeografia fisica.\nLa citt\u00e0 \u00e8 situata al centro-nord dell'isola di Creta, ed affaccia sul Mar Egeo. Il clima della citt\u00e0, come del resto di tutta l'isola, \u00e8 molto mite durante tutto l'anno. Data la sua latitudine meridionale 34/35\u00ba parallelo (minore per esempio ad Atene che si trova sul 38\u00ba parallelo), Creta \u00e8 maggiormente esposta ai venti meridionali provenienti dai deserti egiziani e per questo le temperature salgono pi\u00f9 facilmente che nel resto della Grecia, toccando punte di 37/40 \u00b0C con umidit\u00e0 bassissima (10/15%). In condizioni normali per\u00f2 l'isola \u00e8 ben ventilata e le temperature rimangono fisse sui 30 \u00b0C di giorno e 26\u00ba di notte.\nIn inverno la sua posizione la rende meno esposta ai venti freddi dall'est europeo infatti la temperatura diurna rimane sui 14/17 \u00b0C a gennaio, ma diventa facilmente 21/22\u00ba in occasione di anticiclone o di masse d'aria desertica. Piovosit\u00e0 scarsa (come del resto le altre isole greche).\nOrigini del nome.\nNella cultura popolare locale l'uso del toponimo Candia (in turco Kandiye) pu\u00f2 talvolta essere letto in chiave di nazionalismo turco e considerato provocatorio. Tale nome (Kandiye) sostitu\u00ec infatti Irakleio durante la dominazione ottomana della Grecia.\nStoria.\nSi suppone che Candia sia stato uno degli scali di Cnosso in epoca minoica. Ma le sue fortune iniziarono nell'anno 824 d.C., sei anni dopo la conquista araba di Creta. La localit\u00e0 divent\u00f2 il rifugio di ribelli espulsi dal califfato di Cordova che fondarono l'emirato di Creta e si dettero a una lucrosa attivit\u00e0 di guerra di corsa e pirateria ai danni dell'impero bizantino. Il generale bizantino Niceforo II Foca riprese Creta nel 961 annientando la popolazione musulmana, agli occhi dei bizantini responsabile di due secoli di saccheggi e pirateria. Nel 1204, in seguito agli eventi della IV crociata, la citt\u00e0 pass\u00f2 sotto il dominio veneziano. Questi la mantennero fino al 27 settembre 1669, data in cui la citt\u00e0 fu presa dagli Ottomani che la rinominarono \"Kandiye\". In verit\u00e0, forse per curiosa coincidenza, pi\u00f9 probabilmente per sovrapposizione di nomi di diversa origine, la citt\u00e0 fu sempre conosciuta, a Venezia, con il nome \u2014 simile a quello ottomano \u2014 di C\u00e0ndia (\"candida\", per via della pietra bianca impiegata per la costruzione delle abitazioni).\nNe rimane traccia nell'antico modo di dire veneziano, ancora in uso, \"Ti xe seco incand\u00eco\" (lett. 'Sei magro \"incandito\"'), per indicare una persona particolarmente magra e che porti i segni di una sofferenza subita. Infatti, dopo la conquista turca \u2014 seguita a una strenua difesa da parte veneziana \u2014 della citt\u00e0, i coloni veneziani, ma anche molti abitanti locali che non vollero sottomettersi ai turchi, volsero in fretta e furia verso Venezia, senza ovviamente riuscire a far scorta di viveri. Arrivarono cos\u00ec, profughi, particolarmente provati, tanto da destare una particolare impressione ai veneziani che li accolsero. Da quel momento, l'aggettivo \"incand\u00eco\" (proveniente da C\u00e0ndia) inizi\u00f2 a indicare una persona particolarmente provata, dal punto di vista sia fisico sia psicologico.\nSotto il dominio ottomano essa non fu che una roccaforte. Nel 1889 le truppe ottomane lasciarono Creta che divenne indipendente e nel 1913 fu unita alla Grecia. Conobbe allora un forte sviluppo economico e nel 1971 scalz\u00f2 La Canea dal rango di capitale regionale.\nGeografia antropica.\nI quartieri di Candia:\nEconomia.\nLe principali fonti dell'economia di Candia sono il turismo e il commercio.\nInfrastrutture e trasporti.\nCandia \u00e8 la principale porta di accesso a Creta. Ha un aeroporto internazionale molto trafficato d'estate. Il suo porto \u00e8 collegato al Pireo ed alcune delle Cicladi.\nAeroporto.\nL'Aeroporto Internazionale di Candia, situato circa 5\u00a0km ad est della citt\u00e0, \u00e8 dedicato a Nikos Kazantzakis, scrittore, poeta e filosofo nato a Candia. L'aeroporto la collega con altre citt\u00e0 della Grecia e del resto dell'Europa. Le compagnie \"low cost\" gestiscono vari voli internazionali da questo aeroporto (ad esempio Arkefly, Condor Flugdienst).\nSport.\nCalcio.\nLa squadra principale della citt\u00e0 \u00e8 l'Omilos Filathl\u014dn \u012arakleiou."}
{"id": "349343", "revid": "2039709", "url": "https://it.wikipedia.org/wiki?curid=349343", "title": "Stemma di Messina", "text": "Lo stemma ed il gonfalone della citt\u00e0 di Messina hanno conformazione indicata nel decreto di riconoscimento del 1\u00ba maggio 1942 ed adeguato al successivo decreto-legge 26 ottobre 1944 n. 313. Lo stemma della citt\u00e0 di Messina \u00e8 araldicamente cos\u00ec descritto: \u00ab\"scudo a testa di cavallo, di rosso alla croce d'oro, circondato da due tralci di vite al naturale fruttati d'oro, timbrato dalla corona di citt\u00e0\"\u00bb mentre il gonfalone \u00e8 un \u00ab\"drappo di rosso alla croce di giallo, sorretto da asta cimata di alabarda\"\u00bb.\nStoria.\nLo stemma di Messina era, nei primissimi tempi, una falce (simboleggiante la forma del porto), che alla occupazione dei Messeni, divenne una M. I Mamertini in seguito vi sostituirono un castello (o secondo altre tradizioni tre torri in campo verde). Secondo la leggenda il suo stemma attuale, una croce d'oro in campo rosso, che con l'aggiunta di quattro \u0392 (beta) \u00e8 proprio dei Paleologi, imperatori d'Oriente, \u00e8 fatto risalire al V secolo d.C. Nel 407, infatti, l'Imperatore d'Oriente Arcadio, figlio di Teodosio I, dopo essere stato scacciato da Costantinopoli, capitale dell'Impero, si trov\u00f2 assediato dai Bulgari all'interno delle mura della citt\u00e0 greca di Tessalonica. All'arrivo delle richieste di aiuto da parte dell'Imperatore, Messina, che gi\u00e0 allora era tra le pi\u00f9 fiorenti citt\u00e0 marinare del Mediterraneo, invi\u00f2 in suo aiuto quindici navi cariche di armati e provviste al comando del generale Metrodoro, riuscendo non solo a liberare Arcadio dall'assedio in Tessalonica, ma persino a riconquistare Costantinopoli, restituendola all'Imperatore. Arcadio, grato di ci\u00f2 ai messinesi, avrebbe donato loro in perpetuo lo stesso vessillo recante lo stemma imperiale il quale sostitu\u00ec il precedente e avrebbe decretato che sulle mura della torre della basilica di Santa Sofia a Costantinopoli venisse incisa la frase \"Gran mirci a Messina\" (\"Molte grazie a Messina\"), oggi presente, a lettere dorate, sui cancelli del Municipio. L'Imperatore, inoltre, avrebbe insignito la citt\u00e0 del titolo di citt\u00e0 principale dell'Impero al pari di Costantinopoli e di Protometropoli della Sicilia e della Magna Grecia, e le avrebbe conferito il Comando e Governo perpetuo della Sicilia (la cui capitale era allora Siracusa), ordinando che la nave capitolina di Messina avesse in mezzo a tutte le altre il primo posto e che l'Imperatore, dovendo navigare, non si servisse d'altra che quella. Il vecchio stemma di tre torri in campo verde sarebbe quindi stato donato da Messina alla citt\u00e0 di Rometta. La leggenda non ha comunque basi storiche non essendoci stato durante il regno di Arcadio un assedio di Tessalonica o una conquista di Costantinopoli.\n\u00c8 da notare che i colori rosso ed oro sono propri della dinastia aragonese, si veda ad esempio le barre d'Aragona, e sono presenti sulla bandiera siciliana. Allo stemma, in alcune figurazioni antiche, \u00e8 associato il motto latino \"FERT LEO VEXILLUM MESSAN\u00c6 CUM CRUCE SIGNUM\" (Porta il leone la bandiera con la croce, ecco il segno di Messina) presente, insieme al leone rampante nello stemma attuale della provincia di Messina.\nOnorificenze.\nIl gonfalone di Messina ha ricevuto anche le seguenti onorificenze:"}
{"id": "349348", "revid": "1005847", "url": "https://it.wikipedia.org/wiki?curid=349348", "title": "Cadeyrn", "text": "Era forse un re-vassallo.\nFu ucciso nella battaglia di Rithergabail (Aylesford, Kent), combattuta nel 447 contro il fratello Vortimer, che si era ribellato a loro padre. Fu sepolto vicino al dolmen megalitico conosciuto come Kit's Coyty House. Suo figlio e successore fu Cadell Ddyrnllwg. Potrebbe aver avuto anche un altro figlio, Rhyddfedd Frych (\"il Lentigginoso\")."}
{"id": "349350", "revid": "1318658", "url": "https://it.wikipedia.org/wiki?curid=349350", "title": "Corcelles (disambigua)", "text": ""}
{"id": "349351", "revid": "466539", "url": "https://it.wikipedia.org/wiki?curid=349351", "title": "Il Travaso delle Idee", "text": "Il Travaso delle Idee fu uno dei pi\u00f9 popolari giornali umoristici italiani. Fu pubblicato a Roma dal 25 febbraio del 1900 al 1966, poi ripreso nel triennio 1986-88, alla fine del quale cess\u00f2 definitivamente l'attivit\u00e0. Fu un settimanale di pungente satira, senza una precisa collocazione politica. Nato in et\u00e0 giolittiana ed affermatosi agli inizi del fascismo, raggiunse, all'apice della sua popolarit\u00e0, le 300\u00a0000 copie di tiratura.\nStoria.\nFu fondato da Filiberto Scarpelli (padre del celebre sceneggiatore Furio), insieme al pittore Carlo Montani, a Marchetti, a Tolomei e a Yambo. In realt\u00e0 Scarpelli prosegu\u00ec un giornale gi\u00e0 esistente, il \"Travaso d'Idee\", che aveva acquistato dal suo fondatore, Tito Livio Cianchettini, sul finire del 1899. Insieme alla testata, aveva rilevato anche il motto: \"Accidenti ai capezzatori\".\nIl giornale venne diretto per lungo tempo da Guasta (pseudonimo dell'umorista Guglielmo Guastaveglia) fino al 1926. Con l'instaurazione del regime fascista la direzione del settimanale venne assunta da Toddi (nome d'arte di Pietro Silvio Rivetta, anche lui scrittore brillante ma pi\u00f9 \"allineato\" al regime). Dal 1935 il direttore fu Osvaldo Gibertini, sostituito nel 1939 da Guido Milelli.\nCollaborarono alla rivista alcune delle migliori firme del tempo quali Pio Vanzi (che ne fu anche direttore), Gandolin (Luigi Arnaldo Vassallo), Guido Vieni (Giuseppe Martellotti), Giulio De Frenzi (Luigi Federzoni), Caramba, Manca, De Rosa, Daniele Fontana, Luigi Bompard. Una delle rubriche pi\u00f9 seguite era quella dedicata alle \"pubbliche proteste\" di Oronzo E. Marginati, pseudonimo dietro cui si celava lo scrittore e giornalista Luigi Lucatelli.\nLa collaborazione dei lettori nello scoprire esempi di involontario umorismo in altre pubblicazioni a stampa (i cosiddetti \"refusi\") veniva particolarmente incoraggiata, con la loro pubblicazione nella rubrica \"Perle giapponesi\". Ai collaboratori veniva rilasciato uno scherzoso attestato con nomina a \"Pescatore di Perle\".\nDurante la guerra e l'occupazione nazista di Roma il giornale continu\u00f2 a uscire, cessando le pubblicazioni solo nel giugno del 1944 per ordine del Comando militare alleato. Torn\u00f2 nelle edicole il 14 giugno del 1946 con Guasta di nuovo alla direzione, la testata abbreviata in \"Il Travaso\" ed il sottotitolo \"Organo ufficiale delle persone intelligenti\", in aperta polemica con il proliferare di decine di \"organi ufficiali\" di partiti e partitini che si verific\u00f2 nell'immediato dopoguerra.\nNel dopoguerra il periodico fu una vera e propria fucina di talenti dell'umorismo e della vignettistica italiana, ospitando racconti e disegni di molti artisti di vaglia, tra cui ricordiamo Attalo, Mameli Barbara, Giorgio Cavallo, Enrico De Seta, Luigi De Simoni, Folco, Alberto Fremura, Giammusso, Gianni Isidori, Jacovitti, Kremos, Alberto Mastroianni, Giuliano Nistri, Umberto Onorato, Furio Scarpelli e Franco Santelli.\nIl giornale cess\u00f2 definitivamente le pubblicazioni nel gennaio del 1966. Un effimero tentativo di resuscitare la testata venne compiuto nel 1973 con la pubblicazione del settimanale \"Il dito nell'occhio - Il Travaso\", che pubblicava materiale di autori progressisti quali Dario Fo e Pino Zac.\nUn ultimo tentativo di salvataggio della storica testata fu operato a Roma nel triennio 1986-1988, con una nuova edizione a periodicit\u00e0 dapprima quindicinale poi mensile. La direzione fu affidata al giornalista Mario La Rosa (coadiuvato in redazione da Luciano Guidobaldi e Antonio Mele in arte Melanton), che chiam\u00f2 a collaborare uno stuolo di grandi firme della satira e della caricatura - fra cui Vauro, Giuliano, Cemak, De Simoni, De Angelis, Ippoliti e lo stesso Melanton), scrittori di fama come Bevilacqua e Pazzaglia, e personalit\u00e0 dello spettacolo (Enrico Vanzina, Frassica, e altri).\nNonostante l'impegno dell'editore e il qualificato e appassionato contributo di tutti i collaboratori, il \"nuovo\" Travaso non riusc\u00ec tuttavia a superare le oggettive difficolt\u00e0 di penetrazione nel mercato: come gi\u00e0 accaduto in quel periodo per molti altri giornali satirici italiani ed europei (basti pensare al celebre \"Punch\" inglese) cess\u00f2 definitivamente le pubblicazioni, a causa del cambiamento dei tempi, delle nuove abitudini sociali e culturali, e ancor pi\u00f9 della forza attrattiva della televisione.\nIl supplemento \"Travasissimo\".\nCon il \"Travaso delle idee\" dall'agosto del 1947 fino al gennaio del 1956 venne pubblicato anche il supplemento mensile Il Travasissimo. Il numero 41 del gennaio 1951 venne sequestrato per ordine del Prefetto di Roma a causa della vignetta in ultima pagina che metteva in ridicolo la dura repressione dei \"celerini\" ordinata dal ministro degli interni Scelba contro le manifestazioni degli operai in sciopero per protestare contro il carovita. Il numero venne sostituito dal numero 41bis dedicato alla memoria dello scomparso Trilussa.\nAltro supplemento fu \"Il Travasetto\", pubblicato dal 1958 (forse fino alla chiusura del giornale) come palestra aperta alla collaborazione di dilettanti, sul quale iniziarono la loro carriera di disegnatori umoristici molti artisti poi divenuti famosi come Luciano Luccarini, Giuseppe Coco \"Pippo\", Giuliano Rossetti, Claudio Medaglia, Nino Di Fazio (Pescara 1937)."}
{"id": "349352", "revid": "1226", "url": "https://it.wikipedia.org/wiki?curid=349352", "title": "Fanta-archeologia", "text": ""}
{"id": "349353", "revid": "122096735", "url": "https://it.wikipedia.org/wiki?curid=349353", "title": "Stemma di Reggio Calabria", "text": "Le origini della devozione a San Giorgio nella citt\u00e0 di Reggio Calabria sono antichissime e risalgono all'inizio dell'XI secolo. Tutti gli studiosi sullo stemma della citt\u00e0 di Reggio Calabria trattano dell'origine antichissima del culto del santo, delle tradizioni di gloria e religiosit\u00e0 circa il santo, della sua vita di cavaliere dalle singolari tenzoni col favoloso drago; nulla per\u00f2 che riguardi lo stemma cittadino vero e proprio, a parte discussioni e capricciose ipotesi su quello che potrebbe essere secondo l'una o l'altra descrizione, ma nessun riferimento figurativo ai capolavori del Carpaccio, del Giorgione, di Raffaello ecc. Nessun riferimento dunque a capolavori d'arte o a fonti storiche, tanto che all'esposizione di Firenze del 1861, si invi\u00f2 uno stemma variopinto e grottesco prelevato da un quadro di una chiesetta rurale senza avere conoscenza dello stemma adottato ufficialmente dal comune dal 1600 in poi.\nStudi sull'origine.\nIl metodo di ricerca moderno ha usato una strada differente, chiedendo il riconoscimento di ci\u00f2 che fu ed \u00e8 nel \"Gran Sigillo dell'Urbe Reggina\"; non di ci\u00f2 che si sarebbe foggiato in disegni, senza elementi storici ed araldici.\nInfatti senza dubbio sin dal XVI secolo, Reggio che era citt\u00e0 indipendente, autonoma e ligia solo alla monarchia per privilegi sovrani nonch\u00e9 libera dal feudalismo precipuamente per il diploma II Maggio 1465 di Ferrante d'Aragona), aveva nel suo sigillo la figura equestre di san Giorgio, col motto assonante quasi in rima:\nAnche se le vicende degli archivi cittadini, per i terremoti del 1509, 1638 e 1783, e per le invasioni turche, non hanno lasciato molte tracce di documenti; dal 1757 troviamo con certezza adottato costantemente e definitivamente usato lo stemma che reca anch'esso la leggenda gloriosa:\nderivazione accresciuta da quella del 1522 che ha la sua storia e la sua ragione ed \u00e8 la intestazione degli atti dell'Universit\u00e0, della Corte locale e della Bagliva di Reggio, conservati nell'archivio di stato, roborati dal gran sigillo coll'arme cittadina.\nTestimonianze.\nL'illustre storico reggino Domenico Span\u00f2 Bolani scrive:\nEd ancora scrive:\nDecreto di riconoscimento.\nIl \"Decreto di Riconoscimento\" dello Stemma e del Gonfalone del Comune di Reggio Calabria \u00e8 del 22 dicembre 1934:\nStemma:\nGonfalone:\nL'antico culto di San Giorgio.\nL'origine dell'antichissimo culto reggino a San Giorgio risale agli inizi dell'XI secolo ed \u00e8 legato all'episodio che port\u00f2 Reggio a infliggere una sconfitta ai saraceni che, occupata la vicina Sicilia, insidiavano le coste calabresi.\nNel 1086 il saraceno Bonavert di Siracusa sbarc\u00f2 a Reggio distruggendo il monastero di San Nicol\u00f2 sulla Punta Calamizzi e la chiesa di San Giorgio danneggiando le effigi dei Santi. Ma il Duca Ruggero Borsa contrattacc\u00f2 e insegu\u00ec Bonavert, lo uccise in battaglia e conquist\u00f2 Siracusa. Per questa vittoria i reggini adottarono San Giorgio a loro protettore, la leggenda popolare legata all'episodio di per s\u00e9 reale vuole infatti che Ruggero sia stato assistito dal Santo contro Bonavert. Proprio a questo periodo corrisponde del resto la devozione della citt\u00e0 a Giorgio, il \"cavaliere dei santi, santo dei cavalieri\".\nL'Arcivescovo Antonio Maria De Lorenzo documenta l'antichissima tradizione della citt\u00e0 di Reggio nel culto verso il suo patrono San Giorgio, \u00e8 scritto infatti che al santo furono dedicate molte chiese della citt\u00e0 (San Giorgio di Sartiano in La Judeca, San Giorgio di Lagonia, San Giorgio \"intra moenia\" e San Giorgio \"extra moenia\").\nIn particolare nella Chiesa di San Giorgio al Corso, tuttora esistente nel cuore della citt\u00e0, con un solenne atto ai piedi dell'altare del santo patrono si chiudevano ogni anno le elezioni municipali. Pubblicate le liste elettorali al palazzo di citt\u00e0, venivano poi sorteggiati i consiglieri. Quindi tra questi si decidevano sei nomi che venivano chiusi dentro palline di argento e messi in borsette separate secondo i ceti, che a loro volta erano poste sull'altare di San Giorgio. L'ultimo giorno dell'elezione, dopo la messa dello Spirito Santo, avveniva per mano di un bambino l'estrazione dei tre sindaci che avrebbero governato per un anno il comune.\nNella chiesa di \"San Giorgio extra moenia\" (San Giorgio fuori le mura) ancora oggi esistente nel quartiere omonimo di San Giorgio Extra, \u00e8 custodita un'icona del Santo.\nCurioso \u00e8 inoltre il legame del termine \"Drago\" (legato all'iconografia di San Giorgio) con il greco \"Draco\" (Serpente), termine che designava la zona di Punta Calamizzi prima dello sprofondamento della stessa nel XVI secolo."}
{"id": "349356", "revid": "6066", "url": "https://it.wikipedia.org/wiki?curid=349356", "title": "Megaliti", "text": ""}
{"id": "349362", "revid": "767487", "url": "https://it.wikipedia.org/wiki?curid=349362", "title": "Festival d'Avignone", "text": "Il Festival d'Avignone (in lingua francese \"Festival d'Avignon\") \u00e8 una manifestazione teatrale che si svolge ogni anno in Francia, nella citt\u00e0 di Avignone, dove si tiene nel mese di luglio. La prima edizione ebbe luogo dal 4 al 10 settembre 1947, organizzata da Jean Vilar, attore, regista e direttore di teatro. Il festival \u00e8 composto da due parti, \"In\" e \"Off\". A quest'ultimo pu\u00f2 partecipare qualunque compagnia lo voglia, senza limitazioni.\nNel 2008 le due sezioni comprendevano 950 spettacoli distribuiti in un periodo di tre settimane. I programmi propongono opere sconosciute del repertorio mondiale e testi contemporanei.\nIl Festival \"In\".\nLa sezione \"In\" dal 1980 \u00e8 organizzata da un'associazione non profit il cui consiglio di amministrazione \u00e8 composto da: Stato francese, la citt\u00e0 di Avignone, il dipartimento di Vaucluse, la Regione Provenza-Alpi-Costa Azzurra, e un direttivo di sette personaggi pubblici competenti in materia di teatro. Alcuni spettacoli del Festival \"In\" si svolgono nel cortile d'onore del Palazzo dei Papi, luogo di residenza del papato durante la cattivit\u00e0 avignonese del XIV secolo.\nIl festival \"Off\".\nLa sezione \"Off\" \u00e8 organizzata da un'organizzazione non profit composta principalmente da compagnie teatrali e invade strade e piazze in tutta la citt\u00e0."}
{"id": "349366", "revid": "1226", "url": "https://it.wikipedia.org/wiki?curid=349366", "title": "Megalite", "text": ""}
{"id": "349368", "revid": "1456895", "url": "https://it.wikipedia.org/wiki?curid=349368", "title": "Naziskin", "text": "Con il termine naziskin si indicano gli skinhead di ideologia neonazista, che si caratterizzano per l'uso della simbologia nazista e il ricorso a metodi violenti e intimidatori, in particolare verso le minoranze etniche e religiose, gli omosessuali e i tossicodipendenti.\nI naziskin sono indubbiamente la componente skinhead pi\u00f9 organizzata e pi\u00f9 conosciuta al mondo, che si distingue per la sua potente e rigida organizzazione. Gruppi naziskin esistono quasi ovunque ma la frangia pi\u00f9 attiva del movimento \u00e8 quella statunitense, che si riunisce nella \"Confederate Hammerskins\" (diffusa anche in Europa), mentre molto attivi sono anche gli aderenti alla britannica \"Blood &amp; Honour\"; entrambe le associazioni sono legate a movimenti e partiti politici di estrema destra.\nSpesso i naziskin utilizzano la denominazione di skinhead 88 o skin88, in cui i due numeri 8 indicano la doppia H (in quanto ottava lettera dell'alfabeto latino), ovvero il saluto nazista \"Heil Hitler\".\nPoich\u00e9 accusati di razzismo, spesso non vengono considerati parte integrante del movimento skinhead dagli SHARP e dai RASH. Questi ultimi, e anche gran parte dei punk, indicano invece dispregiativamente i naziskin come bonehead, che in inglese significa letteralmente \"testa d'osso\", traducibile in italiano come \"teste vuote\".\nStoria.\nQuesta corrente \u00e8 una divisione della sottocultura skinhead nata in Inghilterra verso la fine degli anni sessanta in seguito alla propaganda operata all'interno della cultura skin ai concerti Oi!/Street punk e allo stadio da parte dei partiti dell'estrema destra britannica (vanno citati soprattutto a tal proposito il National Front e il British National Party). Assunse la forma di movimento politico giovanile fondato sul primato della razza bianca, l'antisemitismo e il richiamo ai regimi nazionalsocialisti. Il pi\u00f9 celebre gruppo musicale skinhead furono gli inglesi Skrewdriver guidati dal leader della scena Skin88 mondiale Ian Stuart Donaldson. Egli avvi\u00f2 il circuito politico-musicale mondiale neonazista WPR (White Power Rock), che crebbe in Europa e mise le proprie radici anche negli Stati Uniti.\nDel primo movimento skinhead, l'attitudine razzista dei successivi naziskin venne incarnata dagli skinhead che gi\u00e0 all'epoca praticavano il cosiddetto paki bashing, ovvero \"pestaggio di pakistani\". Molti skins temevano che l'afflusso di stranieri, soprattutto pakistani ed asiatici, stesse danneggiando le loro prospettive di lavoro e i valori tradizionali. Era quindi una sintesi di conservatorismo estremista e di razzismo ideologico, anche legati a pensieri patriottici.\nAbbigliamento e stile.\nLo stile naziskin si caratterizza per le tipiche teste rasate a zero, l'utilizzo del bomber, spesso di colore nero, jeans stretti o pantaloni mimetici, stivali militari e di decorazioni derivanti dalla tradizione celtica o in linea con il loro pensiero politico.\nIn Italia.\nI centri pi\u00f9 attivi sono in Veneto, Lombardia (Milano), Piemonte (Torino) e nel Lazio. La prima e pi\u00f9 strutturata organizzazione italiana di naziskin \u00e8 il Veneto Fronte Skinhead (di matrice musicale) che si leg\u00f2 con la scena White Power Rock britannica. Nell'area milanese venne fondata l'associazione di skinhead di estrema destra conosciuta come Azione Skinhead. Anche la realt\u00e0 naziskin romana tra cui SPQR Skins si raccord\u00f2 con la scena WPR internazionale nei diversi gruppi ultras laziali. Nel 1990 nacque l'associazione Skinhead d'Italia, composta da Azione Skinhead e Veneto Fronte Skinhead. Per quanto riguarda l'organizzazione internazionale Blood &amp; Honour, la prima realt\u00e0 ad essa collegata, operante nel Trentino-Alto Adige, viene smantellata dalla Questura di Bolzano nel febbraio del 2001. La prima sede di Blood &amp; Honour viene aperta a Roma nel 2011. Collaborano con Blood &amp; Honour alcune organizzazioni di estrema destra italiane, come Veneto Fronte Skinheads e Casapound. E molto presente anche a Varese dove il gruppo ultras fondato nel 1998 e a capo della tifoseria varesotta, storicamente di estrema destra, si chiama Blood &amp; Honour. Sempre a Varese \u00e8 presente la Do.Ra. Comunit\u00e0 Militante dei Dodici Raggi, comunit\u00e0 naziskin. Negli anni duemilaedieci \u00e8 nata un'altra associazione nota come Lealt\u00e0 Azione, legata al circuito internazionale degli Hammerskin e molto presente nel nord Italia in particolar modo a Milano.\nPolitica.\nGran parte dei naziskin si rif\u00e0 principalmente ad un misto di ideologie fasciste e naziste con contenuti razzisti. Il razzismo propugnato si basa sulla credenza, adottata particolarmente dalla Germania nazista e successivamente dall'Italia fascista (dopo la promulgazione delle cosiddette \"leggi razziali\"), che biologicamente esistano delle razze umane dai tratti distinguibili oggettivamente e scientificamente (\"razzismo biologico\"). Questo razzismo \u00e8 in contrasto con quello \"spirituale\" ideato dal filosofo Julius Evola, il quale \u00e8 diventato maggioritario nei movimenti di estrema destra italiani dopo la Seconda guerra mondiale. I naziskin si rifanno solitamente all'ideologia \"biologica\" del razzismo.\nSono spesso protagonisti di atti di violenza verso minoranze etniche e militanti di sinistra. I naziskin sono oggi numerosi in Italia, soprattutto al nord. A partire dal 2004 si sono molto intensificati i rapporti fra i partiti di estrema destra della Fiamma Tricolore, La Destra (dal 2013) e in parte minore Forza Nuova, con i gruppi organizzati di naziskin (come il Veneto Fronte Skinhead e Lealt\u00e0 e Azione) o gruppi composti da un forte numero di naziskin (come il Movimento Politico o Base Autonoma)."}
{"id": "349370", "revid": "1226", "url": "https://it.wikipedia.org/wiki?curid=349370", "title": "La Torre dell'Elefante", "text": ""}
{"id": "349373", "revid": "278830", "url": "https://it.wikipedia.org/wiki?curid=349373", "title": "Playboy Playmate 1980-1989", "text": "La lista delle \"playmate\" apparse sulla pagina centrale (il cosiddetto \"centerfold\") nelle edizione americana di \"Playboy\" dal 1980 al 1989."}
{"id": "349374", "revid": "78273", "url": "https://it.wikipedia.org/wiki?curid=349374", "title": "FreakNet MediaLab", "text": ""}
{"id": "349375", "revid": "73843", "url": "https://it.wikipedia.org/wiki?curid=349375", "title": "Playboy Playmate 1990-1999", "text": "La lista delle \"playmate\" apparse sulla pagina centrale (il cosiddetto \"centerfold\") nelle edizione americana di \"Playboy\" dal 1990 al 1999."}
{"id": "349377", "revid": "278830", "url": "https://it.wikipedia.org/wiki?curid=349377", "title": "Playboy Playmate 2000-2009", "text": "La lista delle \"playmate\" apparse sulla pagina centrale (il cosiddetto \"centerfold\") nelle edizione americana di \"Playboy\" dal 2000 al 2009."}
{"id": "349378", "revid": "125361869", "url": "https://it.wikipedia.org/wiki?curid=349378", "title": "Museo archeologico di Candia", "text": "Il Museo archeologico di Candia (in greco: , \"Archaiologik\u00f3 Mouse\u00edo Irakle\u00edou\") \u00e8 un istituto per la conoscenza della civilt\u00e0 minoica, nonch\u00e9 uno dei pi\u00f9 grandi e importanti musei della Grecia. Si trova in via Xanthoudidou 2, al centro della citt\u00e0 di Candia.\nIl museo fu istituito nel 1883 come semplice collezione di antichit\u00e0. Un edificio apposito fu costruito dal 1904 al 1912 per l'interessamento di due archeologi cretesi, Iosif Hatzidakis e Stefanos Xanthoudidis. Dal 1937 iniziarono i lavori sull'attuale edificio, progettato, con criteri antisismici, dal celebre architetto greco Patroklos Karantinos. Il museo fu danneggiato nel corso della seconda guerra mondiale, ma la collezione sopravvisse intatta e fu nuovamente resa accessibile al pubblico dal 1952. Venne aggiunta una nuova ala nel 1964.\nL'edificio conta 22 sale, disposte su due piani; Le collezioni seguono un ordine cronologico. Vi si trovano vari rythoi (vasi per libagioni usati in funzioni religiose), oltre a plastici e ricostruzioni dei principali palazzi minoici. Al secondo piano vi sono i celebri affreschi di Cnosso parzialmente ricomposti.\nIl museo \u00e8 stato riaperto al pubblico il 1\u00ba agosto 2013 dopo una in fase di ampliamento e ristrutturazione.\nPianterreno.\nSala I.\nLa prima sala \u00e8 dedicata al periodo neolitico e prepalaziale. Nelle vetrine 1 e 2 sono esposti reperti provenienti da Cnosso. Nelle vetrine 3,4,6,7,9 viene presentata lo sviluppo dell'arte della ceramica dal 2800 a.C. al 1900 a.C. Rilevante la collezione di vasi provenienti dal villaggio di Basiliki dai colori nero e rosso. Nelle vetrine 17 e 18 diversi monili da Mochlo, Archanes e dalle grotte di Mesara.\nSala II.\nLa seconda sala \u00e8 dedicata al periodo protopalaziale (2000 a.C. - 1700 a.C.). I pezzi di maggior pregio sono vasi nello stile di Kamares provenienti da Festo. Nelle vetrine n\u00b0 20, 21\u00b0 e 21a trovano posto numerose idoli votivi provenienti dai santuari di montagna Nella vetrina n\u00b0 25 sono esposte tavolette rappresentanti citt\u00e0 minoiche.\nSala III.\nIl pezzo pi\u00f9 interessante \u00e8 il disco di Festo con caratteri geroglifici, esposto nella vetrina n\u00b0 51\n\u00c8 esposta anche una miniatura del palazzo di Knosso\nSala IV.\nLa quarta sala comprende reperti provenienti da Festo, Cnosso e Malia. Sono oggetti del periodo neopalaziale. Tra tutti spiccano alcuni capolavori come:\nQuesti quattro capolavori provengono dal palazzo di Cnosso.\nSala V.\nLa sala V \u00e8 anch'essa dedicata al periodo neopalaziale. Fra tutti spicca il vaso con decorazioni in rilievo proveniente dalla necropoli di Katsamba. La dea dei serpenti \u00e8 un simbolo della dea madre protettrice della fecondit\u00e0 e della maternit\u00e0.\nSala VI.\nAccoglie oggetti rinvenuti nella tomba di Kamilari per lo pi\u00f9 in terracotta, fra cui fa spicco il pezzo delle cosiddette danzatrici di Kamilari. \nSala VII.\nAppese alle pareti tre asce bipenni provenienti da Niropu Chani.\nSpiccano tre vasi di libagione provenienti da Aghia Triada: \nNella vetrina 101 sono esposti lavori minuti di oreficeria. Tra questi spicca il gioiello raffigurante due api su una goccia di miele proveniente da una tomba scoperta in una grotta della necropoli di Malia.\nSala VIII.\nNella sala VIII sono esposti reperti del periodo neopalaziale (1700 a.C. 1450 a.C. provenienti dal palazzo di Kato Zakros. Tra i reperti si distinguono: \nSala IX.\nVari oggetti provenienti da scavi effettuati nella prefettura di Lasithi, Gourni\u00e0 (Brocchetta di Gurni\u00e0), Pseira \nPaleocastro e Myrtos. Interessanti vasi provenienti da Paleocastro, raffiguranti varie creature marine.\nSala X.\nReperti del periodo postpalaziale che testimoniano la decadenza dell'arte minoica e la presenza della semplice decorazione lineare dei vasi, tipica del periodo geometrico dell'arte micenea. Vi si trovano numerosi idoli femminili stilizzati, dalle mani alzate ritrovate in localit\u00e0 Gazi. Nella vetrina 140 \u00e8 collocata una collezione di idoli provenienti dal santuario di Agia Triada\nSala XI.\nVi sono esposti altri oggetti del periodo postminoico e protogeometrico in cui compare per la prima volta l'uso del ferro.\nSala XII.\nVasi di Cnosso di colore bianco e decorazioni azzurre e rosso e ceramiche da Arkades e tavolette fittili e in bronzo tra cui spicca un albero sacro con uccelli nella vetrina 162.\nSala XIII.\nLa sala XIII sulla destra dell'entrata principale, espone una serie di sarcofagi in terracotta databili dal 1440 a.C. al 1000 a.C.\nSala XIX.\nOggetti del periodo arcaico VII secolo a.C. - VI secolo a.C. \nSala XX.\nReperti del periodo ellenistico e romano.\nPrimo piano.\nSala XIII.\nGrande sala in cui sono stati ricomposti gli affreschi provenienti da Cnosso. \nSale XV e XVI.\nFrammenti di affreschi provenienti da Cnosso, Tyliso, Pseira.\nTra gli affreschi ritrovati a Cnosso spiccano:\nSala XVII.\nLa sala XVII ospita la collezione Giamalakis assai varia, acquisita dallo stato greco nel 1962. Notevole una tavoletta fittile raffigurante il santuario rotondo.\nSala XVIII.\nCollezioni dal periodo arcaico fino all'epoca romana. I reperti esposti nelle vetrine 191 - 195 provengono dagli scavi di Gortina, Praiso, Arkades, Paleocastro e Prini\u00e0s.Nelle vetrine 195, 198, 203 sono esposti oggetti in bronzo provenienti dal tempio di Zeus ad Amnis\u00f2, dalla grotta Psichros, dalla caverna del monte Ida, da Tyliso e da Ax\u00f2."}
{"id": "349379", "revid": "4", "url": "https://it.wikipedia.org/wiki?curid=349379", "title": "Venedotia", "text": ""}
{"id": "349382", "revid": "77358", "url": "https://it.wikipedia.org/wiki?curid=349382", "title": "Cunedda Wledig ap Edern", "text": ""}
{"id": "349384", "revid": "2108263", "url": "https://it.wikipedia.org/wiki?curid=349384", "title": "Cunedda Wledig", "text": "Il nome Cunedda viene dalla parola brittonica \"counodagos\", che significa \"buon signore\". La sua genealogia viene tracciata indietro fino ad arrivare a Padarn Beisrudd, cio\u00e8 Paterno \"dalla vesta scarlatta\". Da qui si \u00e8 ipotizzato che Paterno fosse un ufficiale romano (o romano-britannico) di alto rango, posto al comando delle truppe foederate di votadini, stanziate nel Clackmannanshire (regione della Scozia) nella seconda met\u00e0 del IV secolo, dall'imperatore Magno Massimo. Oppure, potrebbe essere stato un capo trib\u00f9 di frontiera, che ricevette, secondo una pratica molto diffusa a quel tempo, un rango militare romano. Con ogni probabilit\u00e0, la funzione svolta da Padarn in Scozia fu poi ereditata, alla sua morte, dal figlio Edern (in latino Aeternus) e poi dal figlio di quest'ultimo, Cunedda.\nSia Paterno sia Edern sia Cunedda guidarono le truppe votadine, opponendosi alle incursioni dei pitti e dei pirati irlandesi a sud del Vallo di Adriano. A un certo punto, le truppe comandate da Cunedda furono dislocate nel Galles settentrionale, minacciato dagli irlandesi. Cunedda si stabil\u00ec nel territorio dei venedoti, che diventer\u00e0 l'area centrale del futuro regno del Gwynedd. Due sono le spiegazioni proposte per questi eventi: o che Cunedda abbia agito su ordine di Magno Massimo o dei suoi successori, oppure del re supremo di Britannia, Vortigern. entrambe le ipotesi sarebbero poissibili, in quanto la datazione proposta oscilla tra gli Anni Settanta del IV secolo e gli Anni Quaranta del V secolo, periodo in cui si collocano sia Massimo sia Vortigern.\nL'ipotesi che Cunedda abbia agito per ordine di Roma \u00e8 stata per\u00f2 messa in dubbio da molti storici. Secondo David Dumville, \u00e8 difficile ipotizzare uno spostamento cos\u00ec netto di foederati dalla Scozia al Galles, specialmente nel periodo del tracollo romano in Britannia, in cui Roma non era in grado di dare prova di un potere cos\u00ec centralizzato. \u00c8 quindi improbabile che, visto anche che le legioni romane si ritirarono attorno al 410, Roma abbia avuto un'influenza cos\u00ec diretta e forte sulle azioni militari dei votadini.\nMassimo o i suoi successori avrebbero dato il controllo delle frontiere a capitrib\u00f9 locali forse molto presto, con l'evacuazione del forte di Chester negli Anni Settanta del IV secolo. La presenza di un insediamento irlandese nella penisola di Lleyn e di raid fino Wroxeter dal tardo IV secolo, farebbero pensare che n\u00e9 i romani e neppure i loro alleati britannici fossero effettivamente in grado di difendere il Galles.\nStudiosi come Sheppard Frere hanno ipotizzato che potrebbe essere stato Vortigern, che si avvalse di elementi romani, a spostare i votadini a sud una volta invitati i sassoni a insediarsi in Britannia come mercenari. Vortigern avrebbe quindi inviato Cunedda e i suoi votadini a proteggere il Galles dalle incursioni irlandesi non pi\u00f9 tardi del 442, anno in cui i sassoni si ribellarono a Vortigern.\nUn presunto nipote di Cunedda, Maelgwn Hir ap Cadwallon, contemporaneo di Gildas, mor\u00ec nel 547 secondo gli \"Annales Cambriae\". Se si accettano l'identificazione di costui con un discendente di Cunedda e la sua cronologia, bisogna ipotizzare che sia quella di met\u00e0 V secolo ca. la datazione migliore per Cunedda e le sue vicende.\nIn realt\u00e0 si conosce molto poco di Cunedda, celebrato per il suo coraggio, la sua forza e la sua abilit\u00e0 nel guidare con successo le forze romano-britanniche della regione. Sembra anche che abbia sposato Gwawl, figlia del leggendario sovrano del grande reame britannico del nord dell'Y Gogledd Hen, Coel Hen. In questo modo rafforz\u00f2 la sua posizione politica. Avrebbe avuto diversi figli, che fondarono poi vari regni nel Galles."}
{"id": "349385", "revid": "77358", "url": "https://it.wikipedia.org/wiki?curid=349385", "title": "Cunedda l'Imperatore", "text": ""}
{"id": "349388", "revid": "77358", "url": "https://it.wikipedia.org/wiki?curid=349388", "title": "Cunada", "text": ""}
{"id": "349389", "revid": "123914431", "url": "https://it.wikipedia.org/wiki?curid=349389", "title": "Ghaznavidi", "text": "I Ghaznavidi furono una dinastia turca che govern\u00f2 il Khorasan, l'Afghanistan, parte dell'Azerbaigian e il Punjab tra X e XII secolo.\nSi contendono con i Karakhanidi il titolo di primo stato turcico di religione islamica.\nOrigini.\nUna delle pi\u00f9 influenti famiglie alla corte dei Samanidi era quella del generale della guardia turca Alp Tigin che, diventato governatore della provincia di Ghazna (l'odierna Ghazni in Afghanistan), si ritagli\u00f2 un ruolo sempre pi\u00f9 indipendente a cominciare dal 962, ed \u00e8 perci\u00f2 ritenuto l'eponimo della dinastia. Gli succedette nel 977 il suo schiavo e genero Sebuktigin che consolid\u00f2 il regno e lo ampli\u00f2 a est, fino all'India.\nCi\u00f2 non avvenne facilmente. Il sovrano hindu Jayap\u0101la di Waihind, temendo le mire del nuovo signore ghaznavide, si mosse in armi contro di lui per conquistare Ghazna, \u00abma fu sconfitto per due volte, rassegnandosi a promettere di pagare un tributo. Ci\u00f2 costitu\u00ec l'inizio della lotta tra i Ghaznavidi e gli Hindu Sh\u0101h\u012b\u00bb.\nMa\u1e25m\u016bd di Ghazna.\nSebuktegin mor\u00ec nel 997 e l'anno seguente gli succedette il figlio Ma\u1e25m\u016bd il quale assunse il titolo di Emiro in segno di formale sottomissione al califfo di Baghdad, ma anche quello di Sultano per marcare la propria indipendenza dai Samanidi. Si accord\u00f2 con i Qarakhanidi per spartirsi il territorio samanide e stabilire un confine lungo il fiume Oxus. Nel 999, mentre i Qarakhanidi prendevano Bukhara, i Ghaznavidi sconfissero i Samanidi e conquistarono il Khorasan.\nMa\u1e25m\u016bd era un fervido musulmano e, a partire dal 1001, si propose di condurre una campagna militare ogni anno nell'India settentrionale per diffondervi l'Islam, assumendo quindi in sostanza la veste di Ghazi. Nei primi anni si concentr\u00f2 soprattutto contro il Punjab, che fu definitivamente annesso nel 1008. Entro il 1026 Ma\u1e25m\u016bd condusse un totale di diciassette campagne in India, in cui cre\u00f2 diversi regni vassalli. Con il bottino e i tributi derivanti dalle sue campagne, Ma\u1e25m\u016bd rese Ghazna una delle citt\u00e0 pi\u00f9 ricche e magnifiche dell'Asia centrale. Costru\u00ec giardini, moschee, palazzi e caravanserragli, oltre a finanziare generosamente studiosi e letterati, malgrado il suo analfabetismo. Nella sua corte visse, grazie alla generosit\u00e0 del sovrano, Ab\u016b Ray\u1e25\u0101n Mu\u1e25ammad al-B\u012br\u016bn\u012b e fu sotto il suo patronato che Ferdows\u012b scrisse il suo capolavoro di epica poetica dello \"Sh\u0101h-N\u0101meh\".\nNel 1001 sconfisse Jayap\u0101la e, alla sua morte, suo figlio \u0100nandap\u0101la organizz\u00f2 un'alleanza hindu tra i signori di Ujjayn, K\u0101linjar, Kannauj, Gw\u0101liy\u0101r, Delhi e Ajm\u0113r, che per\u00f2 venne sconfitta da Ma\u1e25m\u016bd a Pesh\u0101war nel 1008, cosa che gli permise di annettersi cos\u00ec il regno Hindu Sh\u0101h\u012b, nominando un governatore ghaznavide a Lahore (L\u0101hawr).\nLa conquista comport\u00f2 un immenso cumulo di ricchezze, anche grazie al depredamento dei favolosi tesori conservati nei templi hindu, che entrarono quindi a far parte del tesoro ghaznavide, Ma\u1e25m\u016bd non esili\u00f2, e neppure uccise, i signori hindu sconfitti, mantenendoli per lo pi\u00f9 invece al loro posto in qualit\u00e0 di suoi vassalli, tanto che varie personalit\u00e0 hindu furono accolte ospitalmente alla corte ghaznavide, ottenendovi anche posti di grande rilievo. \nCon le sue ultime spedizioni militari, Ma\u1e25m\u016bd si spinse nel 1024 a sud fino a Somn\u0101th, dove distrusse il famoso tempio ind\u00f9 dedicato al dio \u015aiva, e a ovest fino a ai domini buwayhidi, ai quali sottrasse Rey e Hamadan.\nNel 1030 moriva e succedergli fu Mas\u02bf\u016bd.\nMas\u02bf\u016bd e il declino.\nMas\u02bf\u016bd succedette al padre nel 1031 e si trov\u00f2 a fronteggiare la minaccia delle trib\u00f9 turche Oghuz, riunite da Seljuq sotto il suo comando. I Selgiuchidi sconfissero i Ghaznavidi alla battaglia di Dandanqan (1040), costringendoli ad abbandonare il Khorasan e Ghazna e a rifugiarsi a Lahore, nel Punjab (attualmente pakistano). Qui la dinastia continu\u00f2 a operare fino al 1186, quando i Ghuridi conquistarono Lahore.\nMas\u02bf\u016bd fu ucciso nel 1040 dalle sue guardie presso il Passo di Margh\u012bla, tra \u0100tak e Rawalpindi. \nA prenderne il posto fu Mu\u02bfizz al-D\u012bn Mu\u1e25ammad b. S\u0101m.\nDello splendore di Ghazni non rimangono oggi che poche vestigia, tra cui la tomba di Ma\u1e25m\u016bd, ma alcuni archeologi italiani, guidati dal prof. Umberto Scerrato, hanno riportato alla luce notevoli testimonianze di quel periodo importante per la storia dell'Iran, dell'Asia centrale e dell'India settentrionale."}
{"id": "349394", "revid": "1452073", "url": "https://it.wikipedia.org/wiki?curid=349394", "title": "Alusair Obarskyr", "text": "Alusair Nacacia Obarskyr \u00e8 un personaggio immaginario appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\".\nFamosa guerriera umana e attualmente (1372 CV) reggente del Cormyr, \u00e8 la seconda figlia di Azoun IV, condottiero e defunto sovrano del regno.\nDipinta come una giovane nobile ribelle determinata a forgiare da s\u00e9 il proprio destino divenuta poi una grande condottiera, Alusair vive una vita estremamente avventurosa ma di grandi responsabilit\u00e0, viaggiando attraverso Faer\u00fbn per contrastare le forze del male, proteggendo da esse il regno con la forza della sua spada, pronta a morire per difendere i suoi ideali."}
{"id": "349395", "revid": "1442080", "url": "https://it.wikipedia.org/wiki?curid=349395", "title": "Pandolfo Petrucci", "text": "Fu \"Moderatore\" di Siena di cui gest\u00ec il governo, nell'ultimo periodo della sua vita, da Signore suscitando nei suoi contemporanei sentimenti opposti: per gli amici ed alleati \"Sol oriens\" e \"Defensor libertatis\" della Repubblica di Siena, per gli avversari tiranno scaltro ed infido, pronto a ribaltare amicizie ed alleanze a seconda delle opportunit\u00e0 del momento. Certo le definizioni che ne vennero date risentivano delle passioni politiche sempre intrecciate con gli interessi colpiti o favoriti.\nPandolfo appartenne ad una ricca famiglia di mercanti e continu\u00f2 a non trascurare la \"mercatura\" anche quando conquist\u00f2 di fatto il massimo potere a Siena, intrecciando affari e politica tanto da essere accusato La sua posizione politica ed economica si rafforz\u00f2 dopo il matrimonio con Aurelia Borghesi figlia di quel Niccol\u00f2 Borghesi della cui uccisione, 15 luglio 1500, si sospett\u00f2 fosse il mandante, dopo che questi aveva tramato contro di lui: tutto ci\u00f2 rientrava nello stile politico dell'epoca. Il Machiavelli, che con lui ebbe diversi contatti diplomatici e ne apprezz\u00f2 le capacit\u00e0 di statista, lo descrisse come \nLa sua figura politica fu controversa ma sempre improntata ad un pragmatismo lucido ed accorto in un momento storico in cui Siena aveva perso lo smalto del XIV secolo e si trovava a competere con vicini pi\u00f9 potenti sia sotto l'aspetto economico che militare, mentre sul piano internazionale si imponevano nuovi potentati ormai ben strutturati, avviati ad essere protagonisti della storia europea in generale ed in particolare in quella d'Italia.\nLo scenario.\nL'Italia del XV-XVI secolo era in pieno Rinascimento, un periodo splendido sotto l'aspetto artistico e culturale, caratterizzato da una parte da un mecenatismo dovizioso e prodigo, teso ad esaltare le fortune delle casate, ma dall'altra da una debolezza politico-militare diffusa, ancora di tipo medievale, che la rendeva soggetta ad appetiti internazionali e teatro di guerre non solo di conquista ma di esercizio di politiche di potenza tese al predominio europeo.\nL'Italia viveva un periodo tumultuoso, teatro di lotte intestine in cui piccoli e meno piccoli potentati regionali cercavano di costituirsi, di consolidarsi ed espandersi a danno dei pi\u00f9 deboli, sempre in tensione per non essere fagocitati da poteri pi\u00f9 forti, anche se un certo equilibrio era stato raggiunto con la Pace di Lodi.\nLa Pace di Lodi.\nLa Pace di Lodi del 9 aprile 1454, sottoscritta prima dal Duca di Milano e da Venezia, estesa poi a Firenze, al re di Napoli ed al Papa nella cosiddetta Lega Italica, fu il risultato di una generale stanchezza, \nFu, una pace diretta a tutelare i singoli principati pi\u00f9 contro i pericoli interni che contro quelli che potevano venire dall'esterno, contro le congiure, contro le rivolte frutto di un malcontento generale che pervadeva la societ\u00e0, sia nelle citt\u00e0 che nelle campagne.\nMovimenti rivoltosi si ebbero un po' dappertutto accompagnati, spesso incoraggiati o capeggiati, da gruppi di potere al momento emarginati: ecco, ad esempio, la rivolta dei baroni a Napoli del 1485 conclusa con la loro eliminazione politica e fisica.\nAl di fuori di una opulenza ostentata e sonnacchiosa l'Italia era intrinsecamente debole ed aperta a qualsiasi avventura di conquista e di intervento esterno specie quando questo era sollecitato da un potentato interno in danno di un altro.\n\u00c8 ci\u00f2 che avvenne nella seconda met\u00e0 del 1494 con la calata in Italia di Carlo VIII di Francia, al momento alleato di Ludovico il Moro, gi\u00e0 sollecitato da Innocenzo VIII, al secolo Giovanni Battista Cybo, contro il Regno di Napoli. Fu l'inizio delle guerre d'Italia che con alterne vicende e con i diversi protagonisti succedutisi, cambi\u00f2 l'aspetto geopolitico della penisola con ripercussioni che si trascineranno fino al XIX secolo.\nI Petrucci.\nIl periodo che va dal 1487 al 1512 \u00e8 quello in cui si svolse la vicenda politica di Pandolfo Petrucci tra personaggi storici del calibro di Lorenzo il Magnifico, Piero de\u2019 Medici, Ludovico il Moro, papa Alessandro VI, Cesare Borgia, Carlo VIII di Francia, Luigi XII di Francia e l'onnipresente Venezia; quest'ultima sempre attenta a che l'evoluzione degli equilibri regionali non danneggiasse i suoi interessi.\nPandolfo Petrucci ed il fratello Giacomo, Giacoppo, erano tra i maggiori esponenti del Monte dei Nove, i cosiddetti Noveschi, partito che rappresentava gli interessi della ricca borghesia mercantile. Questi, assieme ad altri del gruppo, erano stati banditi il 16 giugno 1483 dal partito avverso, il Monte del Popolo, che al momento reggeva la Repubblica di Siena. Subirono le ritorsioni tipiche dell'epoca quali confische ed esilio, esilio da cui rientrarono con un riuscito e cruento colpo di Stato il 22 luglio 1487. Ne segu\u00ec il capovolgimento del gruppo di comando: il Monte dei Nove si sostitu\u00ec al Monte del Popolo e molti esponenti di quest'ultimo presero, a loro volta, la via dell'esilio. Medesima sorte tocc\u00f2 al giurista Lorenzo Lanti, gi\u00e0 ambasciatore della Repubblica di Siena presso il papa e il re di Napoli, e ad alcuni esponenti dei Riformatori, tra i quali si pu\u00f2 menzionare Ludovico Luti in esilio dal 1489 a Firenze.\nDa questa data cominci\u00f2 l'avventura dei due fratelli Petrucci dei quali, al momento, l'esponente di maggiore rilevanza era Giacomo. Fu un'avventura che port\u00f2 Pandolfo ad insignorirsi di Siena diventando un coprotagonista nella storia d'Italia.\nLa sua signoria fu, in un certo senso, atipica in quanto lasci\u00f2 sopravvivere, almeno formalmente, le istituzioni repubblicane limitandosi a controllarle strettamente attraverso uomini fidati che beneficava ampiamente; c'era un certo parallelismo politico con la gestione del potere dei Medici a Firenze.\nSi serv\u00ec anche di personaggi all'inizio ostili ma che, blandendoli e compensandoli generosamente, coinvolse nei suoi progetti legandoli completamente a s\u00e9, meritandosi cos\u00ec il giudizio espresso dal Machiavelli: \nSopravvisse a molti suoi contemporanei, super\u00f2, nonostante un brevissimo secondo esilio, il cataclisma Borgia, divenendo il signore assoluto di Siena ammantato dal titolo di Magnifico e come tale si comport\u00f2 anche nell'arte proteggendo artisti e commissionando grandi opere.\nL'unico suo fallimento fu il non essere riuscito a creare una dinastia, ma ci\u00f2 per demerito dei suoi successori incapaci e per colpa della storia che non consent\u00ec pi\u00f9 la sopravvivenza dei piccoli stati regionali.\nUomini come il Petrucci, i Medici, gli Sforza, i Gonzaga e la stessa Venezia non avranno pi\u00f9 storia, altri saranno i protagonisti: gli stati nazionali.\nLa politica internazionale.\nPandolfo Petrucci svolse nei confronti degli altri potentati una politica del tutto pragmatica, oggi diremmo una \"realpolitik\", lontana da quell'interventismo avventuristico che un'altra parte, una corrente, del Monte dei Nove voleva.\nLa sua fu una politica altalenante specie con Firenze, eterna rivale, fatta di alleanze e ritorsioni, attenta a cogliere le occasioni utili per porre Siena e se stesso al centro della scena diplomatica, barcamenandosi tra potentati nazionali ed internazionali ben pi\u00f9 forti. Ostacol\u00f2 Firenze nelle sue mire su Pisa in un gioco diplomatico diretto a non isolare Siena e ad impedire il rafforzamento della rivale, che peraltro cercava di sfruttare contro il Petrucci ed il suo gruppo il fenomeno del fuoriuscitismo.\nIl colpo di Stato con cui il Monte dei Nove aveva assunto il potere a Siena aveva inesorabilmente costretto gli esponenti pi\u00f9 importanti della parte sconfitta all'esilio facendone dei fuoriusciti.\nIl fuoriuscitismo fu un fenomeno che si ripeteva alternativamente ad ogni cambio di gestione del potere; diffuso e comune in tutti i principati costituiva per i gruppi dirigenti una spina nel fianco. I fuoriusciti non si rassegnavano alla sconfitta e, sempre alla ricerca della rivalsa, continuavano a tramare contro quei nuovi dirigenti che li avevano cacciati. Era un fiorire continuo di congiure, contatti, alleanze teso al recupero delle posizioni perdute; spesso i fuoriusciti costituivano un'arma di pressione in mano a potentati esterni che li utilizzavano per destabilizzare un governo ritenuto ostile.\nFu quello che accadde anche a Siena i cui fuoriusciti, aiutati da Firenze, tramavano in tutte le direzioni nel tentativo di capovolgere la situazione e recuperare le posizioni perdute con il colpo di Stato del 1487.\nCarlo VIII.\nL'avventura italiana di Carlo VIII del 1494 per la conquista del Regno di Napoli suscit\u00f2 timori e speranze: timori per gli stati che dovevano ospitare le truppe francesi di passaggio verso il Sud e speranze in quegli ambienti quali i fuoriusciti di Siena che vi vedevano l'opportunit\u00e0 di una rivincita e di un rientro dall'esilio.\nAl tempo stesso fu la dimostrazione lampante della debolezza dell'Italia o per meglio dire degli stati italiani. Basti pensare che le truppe francesi attraversarono l'Italia e raggiunsero Napoli in poco pi\u00f9 di quattro mesi e anche se la loro fu una conquista effimera bast\u00f2 a scompaginare il quadro geopolitico dando inizio a quelle che saranno definite dal Guicciardinile \nLo spettacolo cui si assistette non fu esaltante.\nDa una parte Piero de' Medici consent\u00ec a Carlo VIII di impossessarsi di Livorno, Pisa, Pietrasanta e Sarzana e per questo fu cacciato dai fiorentini in rivolta che instaurarono la Repubblica. Dall'altra Siena dovette subire Carlo VIII, quando questi decise di entrarvi il 2 dicembre 1494, ed il rientro dei fuoriusciti imposto dal Re stesso.\nIl ritorno dei fuoriusciti per quanto obbligato fu, tuttavia, controverso e solo dopo l'intervento pragmatico di Pandolfo, che si rendeva conto della sua ineluttabilit\u00e0, fu accettato senza ulteriori pericolosi contrasti. Giacomo e Pandolfo uscirono da questi avvenimenti rafforzati, mentre la fazione pi\u00f9 intransigente capeggiata da Lucio Bellanti ne risult\u00f2 indebolita.\n\u00c8 proprio in occasione di una seconda venuta di Carlo VIII, 13 giugno 1495, che emerge la figura di Pandolfo Petrucci come il vero ispiratore della politica internazionale di Siena in contrasto con il Bellanti.\nEmersero in questa occasione le due anime del Monte dei Nove, una capeggiata dal Bellanti pi\u00f9 oltranzista e radicale, l'altra, che faceva sempre pi\u00f9 riferimento al Pandolfo, pi\u00f9 possibilista e pragmatica, entrambe con il vero obiettivo della conquista del potere a Siena.\nIl contrasto tra i due, che da ideologico era diventato personale, divenne insanabile e port\u00f2 ad una congiura organizzata contro Pandolfo dal Bellanti con l'appoggio della Firenze repubblicana, sempre pronta a destabilizzare il governo della rivale Siena. La congiura fall\u00ec, il Bellanti fu esiliato il 15 settembre 1496 e si rifugi\u00f2 a Firenze dove fu ucciso nel 1499.\nAnche questa volta si sospett\u00f2 la longa manus di Pandolfo Petrucci; certo \u00e8 che mai omicidi come quelli del suocero Niccol\u00f2 Borghesi, di Lucio Bellanti e di Ludovico Luti (ucciso come il Bellanti a Firenze nel 1499) furono cos\u00ec tempestivi ed utili allo sviluppo della carriera politica del Petrucci, ma\u2026 tant'\u00e8, questi erano i tempi.\nDa questo momento la politica internazionale senese sar\u00e0 quella dettata da Pandolfo Petrucci che, specialmente dopo la morte del fratello Giacomo, 25 settembre 1497, ne sar\u00e0 l'unico ed incontrastato ispiratore ed interprete divenendo il \"Defensor Libertatis\" di Siena o in altre parole il suo Signore: cos\u00ec sar\u00e0 visto da Firenze e dagli altri potentati. L'ambasciatore fiorentino disse di lui:\nSi potrebbe dire: l'uso della politica internazionale per la conquista e il consolidamento del potere interno.\nFirenze e la Francia.\nI rapporti di Pandolfo Petrucci con Firenze, improntati a vigile diffidenza, furono sempre altalenanti e quand'anche sanciti da alleanze non impedirono a Pandolfo contatti con i nemici della repubblica fiorentina al fine di indebolirla. Rapporti peraltro complicati da una nuova calata in Italia dei francesi, questa volta voluta da Luigi XII, successore di Carlo VIII, che pretendeva il Ducato di Milano ed il Regno di Napoli, forte peraltro della politica filofrancese di Firenze, Venezia e del papa Alessandro VI.\nPer il Petrucci fu il momento dell'alleanza con Luigi XII o meglio dell'acquisto della sua benevolenza. Questa alleanza si sarebbe dimostrata una straordinaria intuizione in quanto allontanava eventuali pericoli da parte di Firenze anch'essa alleata del francese ed allo stesso tempo utilissima quando Pandolfo si verr\u00e0 a trovare in difficolt\u00e0 con Cesare Borgia, il Valentino.\nLuigi XII era l'unico freno, l'unico muro difensivo contro il dirompente Borgia.\nI Borgia.\nIl 25 luglio 1492 scomparve papa Innocenzo VIII, con conseguenze drammaticamente eccezionali per lo scacchiere geopolitico italiano. La \"rottura\" venne dall'elevazione al pontificato, il 9 agosto dello stesso anno, di Rodrigo Borgia con il nome di Alessandro VI.\nAlessandro VI, il cui obiettivo primario era la grandezza del proprio casato e la creazione di uno stato per i suoi figli, fu come un terremoto per quelle signorie grandi e piccole che lottavano per sopravvivere. Il suo braccio armato era il figlio Cesare detto il Valentino, successo nelle ambizioni paterne al fratello Giovanni, assassinato secondo molti su mandato del Valentino stesso.\nL'apparizione dei Borgia sconvolse violentemente l'equilibrio tra i principati dell'Italia centrale, con riflessi internazionali importanti. Il Valentino dotato di una ambizione sfrenata pari alla sua irruenza e alla lucida comprensione della debolezza politico-militare dei principati italiani, forte dell'appoggio paterno irruppe sulla scena politica dell'Italia centrale sconvolgendone gli equilibri, eliminando signorie, fagocitandone alcuni stati.\nTutto questo in un momento in cui declinava la stella di Ludovico il Moro, utile a Siena in quanto la tradizionale politica di espansione del Ducato di Milano a sud del Po teneva sotto pressione e quindi controllava i suoi antagonisti, prima fra tutti Firenze. Pandolfo aiut\u00f2 segretamente il Moro nella sua resistenza, perdente, contro la Francia, nonostante avesse legato Siena al carro di Luigi XII, ma inutilmente. Perduta la battaglia di Novara contro i francesi, il Moro cerc\u00f2 la fuga mescolandosi, travestito da soldato, tra i suoi mercenari svizzeri, ma tradito da questi, 10 aprile 1500, fu consegnato ai francesi che lo tradussero in Francia dove morir\u00e0 nel 1508 prigioniero nel castello di Loches.\nIl Valentino e Pandolfo.\nL'azione militare del Valentino fu irruente e devastante: caddero in fasi successive Imola, Forl\u00ec, i Malatesta di Rimini, i Manfredi di Faenza, Pesaro, Camerino, Urbino, Perugia tra efferatezze d'ogni genere, mentre Siena, Firenze e Bologna rientravano fra i suoi possibili obbiettivi.\nPandolfo Petrucci era consapevole della debolezza intrinseca di Siena di fronte alle armate del Borgia, dietro cui c'era il padre, papa Alessandro VI, ed il Re di Francia, Luigi XII che intendeva servirsene per conquistare Napoli, per\u00f2 nello stesso tempo vedeva nel Valentino delle opportunit\u00e0 per acquisire dei benefici territoriali. In questa ottica addivenne con lo stesso ad un accordo-alleanza, accordo attento e sospetto ancorch\u00e9 obbligato, gradito al papa ed utile in quanto indeboliva Firenze, ma con altrettante riserve mentali da parte del Borgia, sempre pronto ad eliminare il Petrucci unico vero ostacolo alla conquista di Siena.\nLa congiura della Magione.\nDopo la caduta di Urbino, 21 luglio 1502 parve chiaro che la prossima azione del Borgia sarebbe stata contro Perugia e poi contro Siena e Bologna. Fu cos\u00ec che si arriv\u00f2 nell'ottobre del 1502 alla cosiddetta congiura della Magione, dal nome del castello del cardinale Gian Battista Orsini, tesa ad eliminare il Valentino. A essa parteciparono il cardinale stesso ed alcuni familiari come Paolo Orsini, Francesco Orsini duca di Gravina, Oliverotto Offreducci, signore di Fermo, Gian Paolo e Gentile Baglioni di Perugia, Hermes Bentivoglio di Bologna, Ottaviano Fregoso per conto di Guidobaldo da Montefeltro, duca spodestato di Urbino, Vitellozzo Vitelli, signore di Citt\u00e0 di Castello e, per conto di Pandolfo Petrucci, Antonio da Venafro, suo amico e confidente.\nQuesto accordo-congiura, tuttavia, nasceva tra diffidenze reciproche e viziato da debolezze reali: l'accordo fra deboli non gener\u00f2 una forza ma solo una debolezza pi\u00f9 grande di cui ebbe facilmente ragione l'astuzia e la ferocia di Cesare Borgia. Infatti, conquistata Senigallia invit\u00f2 ad una riconciliazione i maggiori esponenti della congiura della Magione manifestando una cordialit\u00e0 ed una convivialit\u00e0 che ingannarono gli invitati.\nEra una trappola, furono fatti prigionieri ed uccisi dopo essere stati opportunamente torturati: cos\u00ec morirono, nel dicembre 1502, Vitellozzo Vitelli, Oliverotto da Fermo, Paolo e Francesco Orsini, mentre il cardinale Gian Battista Orsini mor\u00ec nelle prigioni di Castel Sant\u2019Angelo avvelenato, si disse per ordine del papa.\nDi questa strage ha lasciato testimonianza Niccol\u00f2 Machiavelli nel suo trattato \"Descrizione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini\".\nApoteosi.\nCompiuta la strage di Senigallia, il Valentino prese Perugia, abbandonata dai Baglioni, gennaio 1503, per poi indirizzarsi contro Siena e l'odiato Pandolfo. Cerc\u00f2 di sfruttarvi gli antagonismi tuttora vivi contro Pandolfo per provocarne dall'interno la caduta eliminando cos\u00ec l'ultimo vero ostacolo alla conquista di Siena.\nSiena era ben consapevole che la sua libert\u00e0 sarebbe finita con l'uscita di scena del Petrucci ma nulla poteva contro il Borgia e cos\u00ec la Bal\u00eea accord\u00f2 al Petrucci che l'aveva richiesto, il 28 gennaio 1503, il permesso di allontanarsi. Ne segu\u00ec un rimescolamento del governo che si affrett\u00f2, per compiacere il Valentino, a bandire Pandolfo proclamandolo esule.\nC'era, tuttavia, un ostacolo sia alle mire del Valentino che alle aspettative della corrente avversa al Petrucci, ed era la protezione del re di Francia, Luigi XII, di cui godeva il Petrucci stesso, protezione foraggiata con il pagamento di 40.000 ducati d'oro.\nQuesta protezione si concretizz\u00f2 nell'intervento diretto di Luigi XII che impose il rientro a Siena di Pandolfo, tramutando quella che era apparsa come una sua uscita definitiva dalla scena politica in una vittoria clamorosa con il risultato di rafforzarne l'immagine ed il carisma: fu il ritorno del Defensor Libertatis, fine marzo 1503, ed una sanguinosa umiliazione per Cesare Borgia che nulla poteva contro il Re di Francia.\nSar\u00e0 la morte del padre, il papa Alessandro VI, a concludere l'intensa ma effimera meteora politico-militare del Valentino lasciando tuttavia evidente l'intrinseca debolezza dell'Italia che aveva consentito l'avventura borgiana senza nulla potere contro di essa.\nSiena era stata salvata da Pandolfo Petrucci ma questi era stato salvato da Luigi XII.\nIl 21 maggio 1512 Pandolfo Petrucci fu sepolto a Siena nel convento dell'Osservanza.\nAlcuni decenni dopo la repubblica di Siena perder\u00e0 la sua libert\u00e0, il 17 aprile 1555, davanti alle truppe imperiali al comando di Gian Giacomo Medici, il Medeghino: rimarranno solo i sassi del castello di Montalcino a gridare in silenzio:\nDiscendenza.\nPandolfo spos\u00f2 nel 1482 Eufrasia Martinozzi, la quale mor\u00ec pochi anni dopo. Nel 1487 ebbe luogo il secondo matrimonio di Pandolfo Petrucci, questa volta con Aurelia Borghesi, figlia del letterato e illustre senese Niccol\u00f2 Borghesi. Da questo matrimonio nacquero quattro maschi e almeno tre femmine:"}
{"id": "349396", "revid": "287204", "url": "https://it.wikipedia.org/wiki?curid=349396", "title": "Barlaam", "text": ""}
{"id": "349399", "revid": "4", "url": "https://it.wikipedia.org/wiki?curid=349399", "title": "Einion Yrth ap Cunedda", "text": ""}
{"id": "349400", "revid": "4", "url": "https://it.wikipedia.org/wiki?curid=349400", "title": "Einion Yrth", "text": ""}
{"id": "349403", "revid": "1452073", "url": "https://it.wikipedia.org/wiki?curid=349403", "title": "Akadi", "text": "Akadi (Ah-KAH-dee \u00e8 la pronuncia in inglese) \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano.\nIl suo simbolo \u00e8 rappresentato da una nuvola bianca su sfondo blu.\nIn \"Advanced Dungeons &amp; Dragons Seconda Edizione\", le sfere maggiori sono: Astrale, Elementale dell'Aria, Guarigione, Protezione, Tempo atmosferico, Totale, Viaggio. Le sfere minori sono: Combattimento, Divinazione, Elementale del Fuoco, Elementale dell'Acqua, Necromanzia. \nNel creare questa divinit\u00e0, Ed Greenwood si \u00e8 ispirato a Lessa, una dea descritta da Michael Moorcock nelle storie di Elric di Melnibon\u00e9.\nCaratteristiche.\nAkadi, una dea, incarna e governa su Toril uno dei quattro elementi, l'Aria. Assieme a Grumbar (Terra), Kossuth (Fuoco) e Istishia (Acqua) \u00e8 uno dei quattro Signori Elementali. Queste divinit\u00e0 sono di solito scarsamente attente alle esigenze dei mortali e di chiunque non sia nativo del loro piano di esistenza; spesso ignorano i loro desideri, tanto che i suoi chierici devono compiere un sacrificio, come ad esempio, bruciare dell'incenso nel vento affinch\u00e9 raggiunga la dea, affinch\u00e9 gli venga concessa la possibilit\u00e0 di manipolare la magia divina. Questa disattenzione per\u00f2 limita il numero di fedeli, e nel Faer\u00fbn sono viste come divinit\u00e0 di scarso potere, tanto che si parla di culto piuttosto che di chiesa. Akadi \u00e8 in grado di provocare i venti o cambiarne la direzione, ma non pu\u00f2 provocare gravi fenomeni atmosferici come gli uragani, che sono nell'area di influenza di Talos, il Signore delle Tempeste, o di Umberlee se avvengono in altomare. I pochi seguaci di Akadi sono ulteriormente divise in varie sette, ed ognuna di esse interpreta il dogma della divinit\u00e0 in maniera differente: il Sussurro opera con pacatezza, inseguendo il cambiamento discretamente, mentre il Boato pratica apertamente il dogma della Regina dell'Aria. Akadi non ha forti alleanze, ma \u00e8 contemporaneamente associata con Shaundakul e Aerdrie Faenya; quest'ultima \u00e8 in realt\u00e0 un aspetto della stessa Akadi, come si \u00e8 scoperto durante la Spellplague. Akadi e Grumbar sono acerrimi nemici e, di conseguenza, lo sono anche le rispettive chiese, che non perdono occasione per contrastarsi.\nManifestazioni.\nAppare di solito come un enorme tornado; \u00e8 stata vista anche sotto forma di una creatura volante parlante (di qualunque tipo), la cui voce \u00e8 un sussurro nel vento."}
{"id": "349404", "revid": "4", "url": "https://it.wikipedia.org/wiki?curid=349404", "title": "Einion l'Impetuoso", "text": ""}
{"id": "349407", "revid": "1305772", "url": "https://it.wikipedia.org/wiki?curid=349407", "title": "Julianna Young", "text": "Fu scelta come \"Playboy\" Playmate del mese di novembre 1993. In quel momento risult\u00f2 essere una delle pi\u00f9 anziane Playmate della storia di Playboy. \u00c8 conosciuta per le dimensioni spopositate delle sue protesi del seno"}
{"id": "349408", "revid": "123284119", "url": "https://it.wikipedia.org/wiki?curid=349408", "title": "Peter Lamborn Wilson", "text": "Pseudonimo.\nA volte scrive sotto lo pseudonimo di Hakim Bey (lo pseudonimo pu\u00f2 o non pu\u00f2, essere un nome di convenienza usato da altri scrittori radicali fin dal 1970 ed \u00e8 una combinazione della parola araba che significa \"Uomo Saggio\" e di un cognome comune nel \"Tempio della scienza Moresca\". Bey \u00e8 in Turchia un termine generico per un gentiluomo, generalmente usato dopo un nome e, in questo caso \"Hakim\" significherebbe \"Giudice\").\nBiografia.\nHa passato due anni tra India, Pakistan e Afghanistan e sette anni in Iran (dove fu iscritto all'Accademia Iraniana Imperiale di Filosofia, fondata e diretta da Seyyed Hossein Nasr), che lasci\u00f2 durante la Rivoluzione islamica.\nNel 1980 le sue idee evolsero dal guenonismo neo-tradizionalista a una sintesi di anarchismo e situazionismo con mescolanze di sufismo e neopaganesimo. Descrive la sua ideologia come \"anarchismo ontologico\" o \"immediatismo\". In passato ha lavorato con il progetto no-profit Autonomedia a Brooklyn.\nIn aggiunta ai suoi scritti sull'anarchismo e le Zone Temporaneamente Autonome, Wilson ha dedicato i suoi saggi a diversi argomenti, come , la pederastia nella tradizione Sufi, la tecnologia e il luddismo, e l'uso dell'Amanita muscaria nell'Irlanda antica.\nI testi poetici di Hakim Bey e le poesie sono apparse in \"P.A.N.; Panthology One, Two e Three\", \"Ganymede\", \"Exquisite Corpse\", vari libri in brossura Acolyte Reader e il \"NAMBLA Bulletin\"; per aver sostenuto quest'ultima organizzazione, il cui obiettivo era di legalizzare la pedofilia e la pederastia, Bey \u00e8 stato fortemente attaccato da numerosi altri anarchici.\nAlcune di queste poesie, inclusa la serie \"Sandburg\", sono raccolte nell'inedito \"DogStar\". In italiano alcune traduzioni delle sue opere sono state pubblicate dal 1977 al 1983 sulla rivista \"Conoscenza Religiosa\", fondata e diretta da El\u00e9mire Zolla.\nLe sue traduzioni includono un volume delle poesie di Abu Nuwas, \"O Tribe That Loves Boys\". Ha anche pubblicato un romanzo, \"The Chronicles of Qamar: Crowstone\".\nWilson \u00e8 un personaggio controverso nell'ambiente anarchico. Alcuni anarchici sociali giudicano le sue idee come vicine all'anarco-individualismo, per via del suo atteggiamento apolitico e interessato a mantenere uno \"stile di vita anarchico\", ovvero un anarchismo rinchiuso in piccole comunit\u00e0 o piccoli gruppi di singoli, castrato della sua forza di cambiamento sociale. Molti anarchici atei e materialisti disapprovano le sue tendenze al misticismo, occultismo e all'irrazionalismo che si ritrovano all'interno delle proprie opere. \u00c8 stato inoltre attaccato da altri anarchici per la sua difesa della pederastia. Tra i critici pi\u00f9 duri nei confronti di Bey vi \u00e8 stato Murray Bookchin, che a suo tempo lo accanton\u00f2 a John Zerzan nel saggio \"Social Anarchism or Lifestyle Anarchism: An Unbridgeable Chasm\" per il suo atteggiamento mistico-occultista e individualista.\nLa sua opera letteraria viene considerata nell'ambiente anarchico se non altro per avere aperto nuovi dibattiti teorici, soprattutto nel recupero della teoria del caos e nel concetto di TAZ."}
{"id": "349410", "revid": "125753688", "url": "https://it.wikipedia.org/wiki?curid=349410", "title": "Che fine ha fatto Baby Jane?", "text": "Che fine ha fatto Baby Jane? (\"What Ever Happened to Baby Jane?\") \u00e8 un thriller psicologico del 1962 diretto da Robert Aldrich e basato sul romanzo \"What Ever Happened to Baby Jane?\" di Henry Farrell (1960). Accolto con successo sia dalla critica che al botteghino, \u00e8 stato presentato in concorso al Festival di Cannes 1963 ricevendo ben 5 candidature al Premio Oscar e vincendo il premio \"miglior costume\" nella categoria \"bianco e nero\".\nNel 2001 il film \u00e8 inserito al 63\u00ba posto della lista AFI's 100 Years... 100 Thrills istituita dall'American Film Institute. Nel 2003 il personaggio di \"Baby Jane Hudson\" diventa il 44\u00ba miglior cattivo della lista AFI's 100 Years... 100 Heroes and Villains, sempre istituita dall'American Film Institute.\nTrama.\nNel 1917 Jane Hudson \u00e8 una bambina prodigio che, grazie alla sua bellezza e alle doti canore, si esibisce nei teatri di vaudeville degli Stati Uniti d'America insieme a suo padre, il quale, oltre a farle da manager, l'accompagna come pianista sul palcoscenico. Il successo \u00e8 tale che viene addirittura creata la bambola in porcellana \"Baby Jane Hudson\"; le bambole vanno a ruba e Baby Jane assume ben presto atteggiamenti da star viziata e capricciosa trattando tutti, e particolarmente la timida sorella maggiore Blanche, in modo altezzoso e sprezzante.\nLo scenario cambia radicalmente quando le due sorelle crescono. Con l'adolescenza, infatti, Jane perde tutta la sua freschezza; il suo modo di ballare e recitare non incontra pi\u00f9 il favore dei produttori e per lei iniziano i fiaschi che la portano a darsi all'alcol: si presenta spesso ubriaca sul set causando vari problemi e finisce cos\u00ec la sua carriera artistica. Blanche, divenuta intanto bellissima, diventa invece una delle attrici pi\u00f9 brave, acclamate e pagate nello star system hollywoodiano degli anni trenta. Memore di una promessa fatta alla madre, la ragazza cerca comunque in tutti i modi di risollevare la carriera della sorella, arrivando a imporre ai propri produttori di garantire un certo numero di film anche a lei. Una sera del 1935, Blanche si frattura la colonna vertebrale ed \u00e8 costretta per il resto dei suoi giorni su una sedia a rotelle, interrompendo tragicamente la sua brillante carriera. L'incidente ha tuttavia dei contorni poco chiari, ma pare che sia stata investita proprio da Jane, ubriaca e invidiosa, nel momento in cui era scesa dall'automobile per andare ad aprire il cancello di casa.\n1962. Jane, ultracinquantenne alcolizzata e psicolabile, sottopone l'invalida Blanche a continue angherie per vendicarsi del successo e della popolarit\u00e0 che - nella sua mente contorta - la sorella le avrebbe rubato. In un folle delirio, decide addirittura di rimettere in scena il numero migliore del suo repertorio, cantando la canzone \"I've written a letter to daddy\"; allo scopo coinvolge anche un pianista sbandato, Edwin Flagg, che vive con l'anziana madre. Blanche, intanto, tenta di convincerla ad accettare di farsi curare in una clinica psichiatrica, ma Jane naturalmente non vuole neanche sentirne parlare e aumenta i soprusi nei confronti della sorella, togliendo dalla sua stanza l'apparecchio telefonico e negandole quindi ogni contatto con l'esterno.\nDurante un'assenza della sorella, Blanche riesce a scendere dalla carrozzina e a trascinarsi gi\u00f9 per la scala fino al pianterreno, per telefonare al medico in cerca di aiuto; trovandola cos\u00ec al suo rientro in casa, Jane la picchia, le lega i polsi con una corda alla spalliera del letto e la chiude a chiave in camera sua. Quando Elvira, la domestica, riesce ad entrare in casa all'insaputa di Jane, tenta di aprire la porta della stanza di Blanche, ma questa \u00e8 chiusa a chiave e Blanche non risponde. Preoccupata, Elvira prova a rompere la porta con un martello. Nel frattempo Jane ritorna a casa e sorprende la domestica, la quale le intima di darle la chiave. Jane alla fine gliela consegna, ma appena la donna entra nella stanza di Blanche, Jane prende il martello e la uccide. Anche il progetto con il pianista fallisce miseramente, quando l'uomo scopre casualmente lo stato di segregazione di Blanche e fugge dalla casa; la situazione quindi precipita.\nImpaurita dagli eventi, Jane sembra addirittura ricercare protezione e affetto in Blanche e, in un momento di regressione infantile, decide di portare la sorella, ormai esausta, sulla spiaggia dove da bambina cantava destando l'attenzione e l'ammirazione dei bagnanti. Giunte in riva al mare, Blanche, allo stremo delle forze, le confessa la verit\u00e0: al contrario di quanto sempre sostenuto, era stata lei a tentare di investirla a causa dell'umiliazione che aveva subito dalla sorella davanti a tutti al party da cui erano di ritorno. Jane per\u00f2, accortasi di ci\u00f2 che Blanche voleva farle, si era spostata e cos\u00ec era finita lei contro il cancello. Uscita dall'auto dopo che Jane era fuggita, Blanche si era trascinata davanti al cofano fingendo di essere stata investita e sostenendo questa versione con la polizia. Jane era stata ritrovata tre giorni dopo, ubriaca e spaesata in un motel, e Blanche aveva approfittato del fatto che lo shock aveva rimosso dalla sua mente le reali dinamiche dell'incidente; Jane era cos\u00ec vissuta con un forte senso di colpa, ritrovandosi sola contro tutti.\nDefinitivamente regredita all'infanzia, Jane corre a comprare un gelato in un chiosco poco distante, dove viene riconosciuta da due poliziotti che le chiedono di condurli dalla sorella. Circondata da una folla incuriosita, invece di rispondere, Jane inizia a canticchiare e a cimentarsi in un balletto; gli agenti riescono a trovare Blanche, coricata sulla sabbia e avvolta dalla sorella in una coperta, sotto il sole ormai cocente, e le si avvicinano per constatare se sia ancora viva. Il film termina lasciando il quesito sospeso.\nDistribuzione.\nLa pellicola ebbe la sua prima assoluta a Cincinnati (Ohio) il 31 ottobre 1962 ed una newyorkese il 6 novembre successivo; venne quindi distribuito al cinema il giorno dopo. Venne quindi presentato al Cannes Film Festival l'11 maggio 1963. In Italia usc\u00ec nelle sale il 17 maggio 1963. In Gran Bretagna, il film fu classificato \"X\" dalla BBFC nel 1962, con alcuni tagli.\nProduzione.\nBette Davis cre\u00f2 lei stessa il proprio trucco per il ruolo di \"Baby Jane\" Hudson. Il regista Robert Aldrich disse che il risultato si avvicinava molto all'idea che aveva in mente circa il grottesco make-up del personaggio, ma temeva che fornendole qualche suggerimento, la Davis si sarebbe offesa. Bette Davis non aveva paura di imbruttirsi se questo era richiesto dalla parte da interpretare; in precedenza si era anche parzialmente rasata la testa per interpretare la regina Elisabetta I d'Inghilterra nel film \"Il favorito della grande regina\" del 1955.\nImmagini d'archivio dei passati film di Bette Davis \"Uomini nello spazio\" ed \"Ex-Lady\" (entrambi del 1933) e del film \"Tormento\" (1934) di Joan Crawford, sono utilizzate per rappresentare nella finzione filmica le rispettive carriere di attrici di Jane e Blanche.\nPer la scena in cui Jane picchia Blanche, la Crawford era preoccupata che la Davis potesse farle male per davvero, cos\u00ec chiese di essere sostituita dalla controfigura. Tuttavia, in una scena molto ravvicinata, fu costretta ad essere presente personalmente, e la Davis la colp\u00ec talmente forte in testa che furono necessari alcuni punti. La scena fu interrotta. Per ripicca, nella scena in cui Jane deve trascinare Blanche fuori dal letto e per tutta la stanza, la Crawford si rese il pi\u00f9 pesante possibile, perch\u00e9 sapeva che la Davis soffriva di un grave mal di schiena.\nIl personaggio di Liza, la figlia di Mrs. Bates, la vicina delle Hudson, \u00e8 interpretato dalla vera figlia di Bette Davis, Barbara Davis Merrill. Dopo che la figlia di Joan Crawford, Cristina, scrisse il polemico (nei confronti della madre) best seller \"Mammina cara\", la Merrill pubblic\u00f2 \"My Mother's Keeper\" nel quale accusava a sua volta la madre di violenza domestica e abuso di alcolici.\nLa Crawford avrebbe dovuto partecipare insieme alla Davis a diverse apparizioni in promozione del film, ma cancell\u00f2 la sua presenza all'ultimo minuto. Bette Davis afferm\u00f2 che la Crawford si era tirata indietro perch\u00e9 non voleva dividere il palco e le luci dei riflettori con lei. Nel corso di una conversazione telefonica avvenuta nel 1972, Joan Crawford disse allo scrittore Shaun Considine che dopo aver visto il film chiam\u00f2 la Davis chiedendole un incontro. Quando la richiesta di vedersi fu negata dalla collega, la Crawford chiese telefonicamente alla Davis cosa ne pensasse della pellicola girata insieme. Bette Davis rispose: \u00abHai proprio ragione, Joan. Il film \u00e8 buono. E io sono stata magnifica\u00bb, senza spendere una parola o accennare minimamente alla performance della collega co-protagonista. Indispettita dalla poca considerazione mostratale, prima della cerimonia degli Oscar, dove Bette Davis era stata candidata come miglior attrice, Joan Crawford contatt\u00f2 le altre nominate che erano in lizza per la statuetta come miglior attrice protagonista, che non avrebbero potuto presenziare alla premiazione, offrendosi di ritirare in vece loro il premio Oscar se avessero vinto. Anne Bancroft si aggiudic\u00f2 il premio, ma trovandosi a New York per una tourn\u00e9e teatrale, accett\u00f2 che fosse la Crawford a ritirare la statuetta. La Davis dichiar\u00f2 in seguito: \u00abSarebbero piovuti altri milioni di dollari sul nostro film se avessi vinto il premio. Joan fu invece felicissima che non fui premiata\u00bb.\nRiprese.\nIl film fu girato a Los Angeles e dintorni. Casa Hudson era al civico 172 di South McCadden Place nei sobborghi di Hancock Park, Los Angeles; proprio accanto, al civico n. 180, c'era la casa dove viveva Judy Garland durante le riprese de \"Il mago di Oz\" girato da Victor Fleming nel 1939. Altre scene furono realizzate al Larchmont Village e in Clinton Street. Le scene interne vennero realizzate presso i Producers Studios e i Raleigh Studios a Hollywood. La sequenza finale sulla spiaggia venne girata vicino alla casa al mare di Aldrich a Malib\u00f9, nello stesso posto Aldrich aveva girato le scene finali di \"Un bacio e una pistola\" (1955). L'esterno della casa al mare del regista \u00e8 brevemente visibile in qualche inquadratura durante il finale.\nCast.\nPrima che il ruolo andasse alla Davis, altre attrici vennero considerate per la parte di Jane: Ingrid Bergman, Katharine Hepburn, Susan Hayward, Jennifer Jones, Ginger Rogers e Rita Hayworth. Per il ruolo di Blanche erano invece in lizza Olivia de Havilland, Claudette Colbert e Marlene Dietrich. La parte di Edwin Flagg venne proposta originariamente a Peter Lawford che accett\u00f2 ma poi abbandon\u00f2 il set per problemi familiari. Victor Buono al suo esordio nel ruolo del pianista Edwin Flagg, ricevette subito una nomination al premio Oscar come miglior attore non protagonista.\nBotteghino.\nIl film riusc\u00ec a recuperare il budget iniziale in soli 11 giorni di programmazione incassando infine 9 milioni di dollari (rettificato al 2017 l'incasso corrisponderebbe a circa 75,5 milioni di dollari).\nRemake.\nNel 1991 il regista David Greene ha realizzato un remake TV intitolato \"Che fine ha fatto Baby Jane?\", interpretato dalle sorelle Vanessa Redgrave e Lynn Redgrave, ideato e prodotto da William Aldrich, figlio del regista Robert Aldrich.\nTeatro.\nNel 2017 ne \u00e8 stato realizzato un adattamento italiano per le scene ispirato al romanzo omonimo di Henry Farrell, con protagonisti Elmo Ler nel ruolo di Baby Jane e Loriana Rosto nel ruolo di Blanche Hudson, per la regia di Sebastiano Mancuso. Lo spettacolo ha riscontrato un considerevole successo di pubblico e critica persino a Parigi."}
{"id": "349411", "revid": "2450764", "url": "https://it.wikipedia.org/wiki?curid=349411", "title": "Hakim Bey", "text": ""}
{"id": "349412", "revid": "1652134", "url": "https://it.wikipedia.org/wiki?curid=349412", "title": "Karl-Heinz Schnellinger", "text": "Caratteristiche tecniche.\nTerzino sinistro arcigno, dal fisico robusto, soprannominato \"Volkswagen\" per la sua continuit\u00e0 di rendimento, sia per quantit\u00e0 sia per qualit\u00e0, poteva ricoprire vari ruoli, da quello di mediano a quello di stopper o di libero. Era, altres\u00ec, abile nei tackle in scivolata.\nCarriera.\nClub.\nDopo gli esordi nel club della sua citt\u00e0, il , nel 1958 passa al , dove milita per quattro stagioni, fra le pi\u00f9 gloriose della storia dei \"caproni\", che si aggiudicano il loro primo titolo nazionale nella stagione 1961-1962, e raggiungono altre due volte la finale dell'Oberliga. Nel 1963, dopo la finale di campionato persa col , nella quale segna le rete dell'1-3 finale, l'ultima della storia dell'Oberliga (che verr\u00e0 sostituita l'annata successiva dalla Bundesliga a girone unico), si trasferisce in Italia, acquistato dalla , che lo cede in prestito al .\nLa stagione successiva vede Schnellinger nella capitale di ritorno dal prestito; nella squadra capitolina conferm\u00f2 il suo eclettismo tattico, venendo impiegato in numerosi ruoli (terzino destro, terzino sinistro, laterale, libero). Nel 1965 si accas\u00f2 al Milan, con cui gioca per ben nove stagioni in uno dei periodi d'oro dei rossoneri, tanto che suo nome \u00e8 presente nella \"hall of fame\" del club meneghino. Il primo trofeo vinto all'ombra della Madonnina fu la Coppa Italia del 1967, seguita l'anno dopo dal \"double\" tra scudetto e Coppa delle Coppe; nel 1969 seguir\u00e0 poi un'altra \"doppietta\", quella composta da Coppa dei Campioni e Intercontinentale.\nSchnellinger continu\u00f2 a vestire la maglia rossonera nella prima parte degli anni settanta, vincendo altre due coppe nazionali (1972 e 1973) e la Coppa delle Coppe del 1973. Proprio in quell'anno sfior\u00f2 lo \u201cscudetto della stella\u201d con l'inaspettata sconfitta all'ultimo turno contro il Verona, passata alla storia come \u201cFatal\u201d in quanto i milanesi persero un titolo dato quasi per certo, collezionando il terzo posto d'onore consecutivo. L'anno successivo, il 1974 fu l'ultimo al Milan prima di lasciare il calcio italiano, in cui collezion\u00f2 284 presenze in 11 campionati. Da notare che Schnellinger, in 222 partite di campionato con la maglia rossonera, non realizz\u00f2 mai alcuna rete. Complessivamente coi meneghini vanta 334 presenze e 3 reti realizzate.\nNel 1974 torna in patria esordendo in Bundesliga a 35 anni nelle file del Tennis Borussia Berlino, anch'esso all'esordio in massima serie, senza tuttavia riuscire ad evitare l'immediata retrocessione, ritirandosi dall'attivit\u00e0 agonistica a fine stagione.\nNazionale.\nDopo l'esordio a soli 19 anni, Schnellinger prese parte a ben quattro edizioni consecutive della coppa del mondo di calcio, da quella disputata in Svezia nel 1958 a quella messicana del 1970. In particolare \u00e8 nota la sua partecipazione a quest'ultimo mondiale, poich\u00e9 in semifinale la Germania Ovest affront\u00f2 l' allo stadio Azteca di Citt\u00e0 di Messico in quella che \u00e8 stata poi definita la Partita del secolo. All'ultimo minuto, quando l'Italia conduceva grazie a un gol di Roberto Boninsegna, fu proprio Schnellinger a pareggiare i conti con una spaccata, rendendo cos\u00ec possibile una mezz'ora fra le pi\u00f9 belle della storia del calcio: i celebri tempi supplementari in cui si susseguirono 5 gol per il 4-3 finale a favore degli azzurri. Il gol di Schnellinger al 90' fu l'unica rete segnata dal terzino nelle sue 47 apparizioni in Nazionale.\nDopo il ritiro.\nAttualmente Schnellinger vive in Italia, a Milano, dove lavora come uomo d'affari.\n\u00c8 possessore di una villa nel comune di Monastero Bormida."}
{"id": "349416", "revid": "76963", "url": "https://it.wikipedia.org/wiki?curid=349416", "title": "Brooke Richards", "text": "\u00c8 stata selezionata per apparire come Playmate del mese di dicembre 1999 per la rivista Playboy ed \u00e8 apparsa in diversi video della Playboy. \u00c8 stata scoperta come modella per lo speciale di Playboy Hawaiian Tropic e ha avuto la sua prima apparizione su Playboy nel 1998. In seguito, \u00e8 apparsa sulla copertina di Playboy del luglio 1999 e su quella di \"Girls of Hawaiian Tropic\" per poi divenire Playmate nel dicembre 1999."}
{"id": "349418", "revid": "1728", "url": "https://it.wikipedia.org/wiki?curid=349418", "title": "Nicandro", "text": ""}
{"id": "349420", "revid": "1452073", "url": "https://it.wikipedia.org/wiki?curid=349420", "title": "Telefo (disambigua)", "text": ""}
{"id": "349421", "revid": "119560287", "url": "https://it.wikipedia.org/wiki?curid=349421", "title": "Universit\u00e0 di Toronto", "text": "L'Universit\u00e0 di Toronto (nome originale in inglese: University of Toronto, spesso abbreviato U of T oppure UToronto) \u00e8 un'universit\u00e0 con sede a Toronto, in Canada, fondata nel 1827, oggi la pi\u00f9 grande universit\u00e0 canadese in termini di popolazione studentesca. \nDal punto di vista accademico, \u00e8 nota per movimenti influenti nella critica letteraria e teoria della comunicazione e fu anche il luogo di nascita della ricerca sull'insulina e sulle cellule staminali, dello sviluppo il primo microscopio elettronico funzionale e la tecnologia multi-touch, della scoperta del primo buco nero (Cygnus X-1) e dello sviluppo della teoria della NP-completezza.\nSedi.\nL'universit\u00e0 composta da tre sedi:\nLa Rotman School of Management \u00e8 la \"business school\" dell'Universit\u00e0 di Toronto ed \u00e8 ubicata in St. George Street a Toronto Downtown.\nCultura studentesca.\nL'universit\u00e0 \u00e8 sede di diverse associazioni studentesche, due giornali universitari, \"The Varsity\" e \"The Newspaper\", e un'emittente radiofonica, \"CIUT\". A livello sportivo, l'Universit\u00e0 di Toronto \u00e8 rappresentata dai \"Toronto Varsity Blues\". Fra le 44 biblioteche a disposizione degli studenti, per un totale di oltre 13 milioni di volumi in 128 lingue, \u00e8 da menzionare almeno la Robarts Library, forte di circa 5 milioni di volumi: la terza biblioteca accademica pi\u00f9 grande del Nord America."}
{"id": "349425", "revid": "1318658", "url": "https://it.wikipedia.org/wiki?curid=349425", "title": "Palazzi di Messina", "text": "La voce raccoglie le informazioni sui palazzi e gli edifici monumentali della citt\u00e0 di Messina.\nPalazzo municipale.\n\"Palazzo Zanca\", dal nome dell'architetto palermitano Antonio Zanca, che lo progett\u00f2 nel dopoterremoto, si affaccia sulla vasta piazza \"Unione europea\", edificio imponente dal basamento in pietra di Billiemi e, sul frontone, le allegorie dello scultore messinese Bonfiglio, raffiguranti la Regina del Peloro e due sirene. I due grandi bassorilievi del padiglione principale raffigurano le eroine cittadine della guerra del Vespro Dina e Clarenza.\nPalazzo di Giustizia.\nOpera dell'architetto Marcello Piacentini, sito in piazza Maurolico di fronte a quello dell'Universit\u00e0, fu realizzato nel 1927. La solenne facciata, in pietra di Solunto dai toni dorati, \u00e8 ispirata ad un classicismo attinto alle radici della cultura siciliana e teorizzato dal Basile. Sul frontone sono raffigurati giuristi messinesi, tra cui il filosofo Dicearco da Messina. Sul fastigio si trova una quadriglia in bronzo, opera di Ercole Drei che raffigura Minerva alla guida. Le decorazioni sono degli scultori Prini, Cloza e Bonfiglio.\nTeatro Vittorio Emanuele II.\nIl \"Teatro Vittorio Emanuele II\", gi\u00e0 teatro \"Sant'Elisabetta\", mantiene l'originaria architettura neoclassica, essendo sopravvissuto al terremoto. Fu progettato dal napoletano P. Valente e dal messinese C. Falconieri. Sormonta il prospetto il gruppo marmoreo raffigurante \"Il Tempo che scopre la Verit\u00e0 a Messina\" del messinese Saro Zagari. Il soffitto all'interno \u00e8 decorato da un grande affresco di Renato Guttuso, raffigurante \"la leggenda di Colapesce\".\nGalleria Vittorio Emanuele III.\nOpera eclettica del messinese Camillo Puglisi Allegra (1939), unica nel suo genere nel Meridione d'Italia, se si fa eccezione per quella di Napoli; la belle decorazioni di Bonfiglio e Lovetti, su disegno dell'Allegra, si ispirano al '700 siciliano.\n\"Monte di piet\u00e0\".\nEdificato in via XXIV Maggio (un tempo \"via dei Monasteri\") nel 1616 dall'architetto Natale Masuccio su incarico dell'Arciconfraternita degli Azzurri e collegato, attraverso una scenografica scalinata, ai resti della chiesa della Piet\u00e0, di cui, a seguito dei danni del terremoto del 1908, rimane soltanto la bella facciata. La magnifica scalinata \u00e8 opera di P. Campolo e A. Basile; al suo centro si trova le bella \"fontana dell'Abbondanza\" di Ignazio Buceti (1741).\nPalazzo dell'Universit\u00e0.\nSito in piazza Pugliatti, di fronte a quello del Tribunale, venne costruito su disegno di Giuseppe Botto nel 1927 in un puro e lineare stile tardo floreale. L'Universit\u00e0 degli Studi di Messina fu preceduta dalla scuola di lettere greche fondata da Costantino Lascaris nel 1421. Dopo circa venti anni la citt\u00e0 chiese al re Alfonso il Magnanimo di possedere una sua Universit\u00e0 come Catania, ma solo nel 1548 la ottenne.\nPalazzo del Governo.\nFu costruito nel 1920 su progetto dell'architetto Cesare Bazzani con elementi tipici del gusto post floreale. Sorge nella bellissima Piazza dell'Unit\u00e0 d'Italia di fronte alla Passeggiata a mare. Occup\u00f2 quasi per intero l'area della cinquecentesca chiesa di S. Giovanni dei Cavalieri di Malta, della quale rimane soltanto, sul retro del Palazzo, la magnifica Tribuna.\nPalazzo della Camera di Commercio.\nFu costruito dopo il terremoto del 1908 su progetto dell'architetto messinese Camillo Puglisi Allegra, sorge in Piazza Cavallotti. Il prospetto, di stampo rinascimentale, presenta tre ampi portali ad arco con artistiche cancellate in ferro battuto. Dai portali si accede in un vasto atrio dal quale si entra nel salone monumentale della borsa. L'interno neoclassico presenta alcune sculture del messinese Antonio Bonfiglio e dipinti di Francato e dei fratelli Zona. Una monumentale scalinata conduce al primo piano del palazzo.\nDanneggiato dai bombardamenti aerei degli Anglo-Americani del 1943, venne restaurato negli anni immediatamente successivi; in quell'occasione l'edificio venne sopraelevato.\nPalazzo della Provincia.\nNoto anche come \"Palazzo dei leoni\", sorge sul corso Cavour e prospetta su un lato nella scenografica piazza Antonello, su cui si affacciano, oltre ad esso, la Galleria Vittorio Emanuele, un lato del Municipio e l'ex Palazzo delle Poste. L'edificio fu costruito nel 1914 dall'architetto Alessandro Giunta sull'area dell'antica Chiesa di Sant'Agostino della quale sono ancora visibili nell'atrio alcuni elementi architettonici.\nPalazzo dell'Osservatorio.\nSituato lungo l'omonima via, sulla collina dell'Andria, venne costruito in stile liberty dopo il terremoto del 1908 per ospitare la sede dell'osservatorio meteorologico, che inizi\u00f2 le proprie attivit\u00e0 presso questa ubicazione a partire dal 1909.\nPalazzo della Dogana.\nOpera di Giuseppe Lo Cascio del dopoterremoto, in stile liberty, con le magnifiche decorazioni, le pensiline in ghisa ed i cancelli ispirate appunto al floreale. Sorge sul luogo ove, fino al 1783, sorgeva il grande Palazzo Reale, sede prima dei re e dopo dei vicer\u00e9 di Sicilia, alla pari del palazzo reale di Palermo.\nPalazzo del Banco di Sicilia.\nCostruito nel 1926 con norme antisismiche su progetto di V. Vinci, si ricollega ad una marcata struttura rinascimentale cos\u00ec come appare evidente nelle paraste che delimitano il portale d'ingresso affiancato da colonne tuscaniche e sovrastato da un balcone. All'interno dell'edificio, particolarmente importante \u00e8 la \"sala degli sportelli\", dove prevale il gusto floreale. \nStazione ferroviaria.\nCostruita nel 1939 dall'architetto Angiolo Mazzoni, prospetta sulla centrale piazza della Repubblica, al cui centro spicca una fontana del 1905."}
{"id": "349426", "revid": "44043", "url": "https://it.wikipedia.org/wiki?curid=349426", "title": "Harry Connick Jr", "text": ""}
{"id": "349429", "revid": "125450628", "url": "https://it.wikipedia.org/wiki?curid=349429", "title": "Piccadilly Circus", "text": "Piccadilly Circus \u00e8 una piazza di Londra, nonch\u00e9 luogo di ritrovo, situata nella Citt\u00e0 di Westminster.\nCostruita nel 1819 per collegare Regent Street con l'omonima Piccadilly (importante strada dello shopping) \u00e8 diventata col passare degli anni uno dei principali punti di snodo del traffico cittadino. La sua posizione, nel cuore del West End londinese, e la vicinanza con importanti luoghi di interesse come i teatri di Shaftesbury Avenue o strade come Coventry Street e The Haymarket ricche di negozi e locali alla moda, hanno reso Piccadilly Circus un punto di ritrovo, nonch\u00e9 un'attrattiva turistica.\nFamosa per i display luminosi e le insegne a LED posizionate su un edificio posto al lato settentrionale della stessa e per la celebre Shaftesbury Memorial Fountain che rappresenta \u00abl'Angelo della Carit\u00e0 Cristiana\u00bb (ma realizzata da Alfred Gilbert come \"Anteros\" anche se \u00e8 nota ai pi\u00f9 col nome di \"Eros\"), la piazza \u00e8 circondata da vari edifici quali il London Pavilion (sede di numerosi negozi e del Trocadero) ed il Criterion Theatre. Inoltre direttamente sotto il perimetro della piazza c'\u00e8 l'omonima stazione della metropolitana di Londra.\nStoria.\nPiccadilly Circus fu costruita nel 1819 per collegare con un incrocio circolare (da cui il nome \"circus\" che in inglese sta appunto ad indicare lo spazio aperto di forma circolare in prossimit\u00e0 di un incrocio) Regent Street con l'affollata via di traffico di Piccadilly. Gi\u00e0 all'epoca le vie suddette erano infatti intasate da migliaia di persone che vi si riversavano per riempire i tanti negozi esistenti.\nSingolare \u00e8 l'origine del nome: a cavallo tra il 1500 ed il 1600 divennero molto di moda particolari tipi di colletti rigidi per indumenti definiti \"picadils\". Un sarto di nome Robert Baker divenne particolarmente abile nella confezione e nella successiva vendita degli stessi, a tal punto che accumul\u00f2 una immensa fortuna che gli consent\u00ec di comprare un terreno abbastanza distante da quello che all'epoca era il centro di Londra. Su questo terreno (costituito interamente da campagna) egli fece costruire nel 1626 una enorme casa conosciuta come \"Piccadilly Hall\" in luogo dell'odierna Piccadilly. La strada nel 1692 era nota come Portugal Street cos\u00ec chiamata in onore di Caterina di Braganza, regina consorte del re Carlo II d'Inghilterra. Ma gi\u00e0 a partire dal 1743 era noto col nome di Piccadilly.\nLa costruzione di Piccadilly Circus fu eretta nel 1819 per decongestionare l'intenso traffico della zona ma in realt\u00e0 la sua costruzione non fece altro che favorire l'interscambio tra le strade attigue. A Piccadilly Circus si trova lo storico negozio di Lillywhites. \nLa sua originaria forma circolare si perse nel 1886 con la costruzione di Shaftesbury Avenue. Il 10 marzo 1906 fu aperta la stazione metropolitana di Piccadilly Circus sulla Bakerloo Line, pochi mesi dopo fu aperta anche sull'omonima Piccadilly Line. A causa dell'intenso traffico, nel 1928 furono necessari importanti lavori di ammodernamento ed ingrandimento che modificarono totalmente l'aspetto originario della stazione. La prima inserzione pubblicitaria luminosa risale al 1910. Nel 1932 le vecchie lampade di gas furono retirati e sostituiti da lampade elettriche.\nLa fontana centrale, denominata \u00abShaftesbury Memorial Fountain\u00bb, venne eretta nel 1893 per commemorare il filantropo Anthony Ashley Cooper, VII conte di Shaftesbury. La fontana \u00e8 sovrastata da una statua che rappresenta l'\u00abAngelo della Carit\u00e0 Cristiana\u00bb (in inglese \"The Angel of Christian Charity\") meglio conosciuto come Eros, pur rappresentando in realt\u00e0 Anteros. Tranne che per due brevi periodi, la statua \u00e8 stata sempre l\u00ec a dominare la piazza. Nel 1922, fu necessario di rimuovere la fontana ai Victoria Embankment Gardens per permettere la costruzione della nuova stazione di metro, come menzionato di sopra. La fontana fu ritornata alla piazza nel 1931. Il secondo periodo coinciso con la seconda guerra mondiale quando la fontana fu rimossa per far posto ad allarmi anti-aerei prima e pubblicit\u00e0 propagandistiche poi. La fontana si trova oggi in una posizione diversa da quella originaria visto che \u00e8 stata spostata durante i lavori di ammodernamento della piazza durati dal dopoguerra fino alla fine degli anni ottanta.\nDisplay luminosi.\nI famosi display luminosi illuminano Piccadilly Circus sin dall'inizio del Novecento. Le tre compagnie iniziale di fare della pubblicit\u00e0 loro produtti qui furono compagnie di bevande: Bovril, Schweppes e Guinness, l'ultima con un orologio particolare chiamato \u00abGuinness Time\u00bb.\nOggi sono posizionate tutte su un solo edificio senza nome, ma soprannominato \"Monico\" a causa del Caf\u00e8 Monico ivi ubicato, collocato all'angolo nordoccidentale tra Shaftesbury Avenue e Glasshouse Street.\nAl 2014 numerose sono le aziende che sfruttano gli spazi e la popolarit\u00e0 offerti da Piccadilly Circus: \nIn occasioni speciali i cartelloni pubblicitari vengono spenti: ci\u00f2 \u00e8 avvenuto in seguito alle morti di Winston Churchill nel 1965 e della principessa Diana nel 1997."}
{"id": "349434", "revid": "119464604", "url": "https://it.wikipedia.org/wiki?curid=349434", "title": "Atanasio Soldati", "text": "Biografia.\nAtanasio Soldati \u00e8 nato a Parma nel 1896. Nel 1920 consegue la laurea in architettura nella sua citt\u00e0 natale, si trasfer\u00ec a Milano nel 1925. Nel 1931 conosce gli astrattisti Mario Radice e Mauro Reggiani. Nel gennaio 1931 tiene una personale alla galleria de Il Milione dove, nel marzo 1932 espone ancora con Bogliardi e Ghiringhelli. L'anno successivo inizia a confrontarsi col cubismo di L\u00e9ger (che aveva conosciuto nel 1932 proprio al \"Milione\") e con Picasso. Nelle opere del periodo 1933-35 sono nitide le tracce lasciate da Paul Klee e da Kandinskij, Vordemberge- Gildewart, Baumeister che avevano esposto proprio alla galleria de Il Milione. Nel periodo 1935-36 si accosta in taluni dipinti al neoplasticismo di Piet Mondrian. Successivamente, dopo una parentesi neometafisica, raggiunge nell'immediato dopoguerra una propria autonomia espressiva consolidando una propria poetica idealmente vicina a Osvaldo Licini e a Fausto Melotti.\nInterruppe l'attivit\u00e0 di pittore per partecipare alla Resistenza tra il 1943 e il 1945.\nInsegn\u00f2 all'Accademia di Brera a Milano dal 1946 al 1948. Ebbe come allievo Augusto Garau.\nNel 1948 d\u00e0 vita al Movimento Arte Concreta, insieme a Bruno Munari, Gillo Dorfles, Augusto Garau e Gianni Monnet; l'evento che celebra la nascita ufficiale del movimento \u00e8 la mostra alla Libreria Salto di Milano nel dicembre di quell'anno.\nA seguito di una grave malattia muore nella sua citt\u00e0 natale il 27 agosto 1953.\nHa partecipato alla Quadriennale d'Arte di Roma nel 1936 e alle Biennali d'arte di Venezia del dopoguerra: 1948, 1950, 1952.\n&lt;br&gt;Soldati, assieme ad Alberto Magnelli, Enrico Prampolini e Mauro Reggiani, pu\u00f2 considerarsi il pioniere dell'astrattismo in Italia.\nAttivit\u00e0.\nLe sue prime opere sono a carattere figurativo (di matrice purista) poi giunse alla ricerca astratta, partendo dalle forme geometriche, con colori vivi e non sfumanti, caratterizzati da limiti esatti. Esprimendo un lirismo proprio della pittura metafisica."}
{"id": "349435", "revid": "729019", "url": "https://it.wikipedia.org/wiki?curid=349435", "title": "Cyngen Glodrydd", "text": "Non si sa quando sal\u00ec sul trono del Powys (nel Galles), ma fu preceduto da Rhyddfedd Frych, forse suo zio. Quando il padre mor\u00ec, lui era probabilmente ancora un fanciullo ed \u00e8 quindi probabile che Rhyddfedd assunse il trono \"ad interim\", ma in effetti non si sa nulla su come si svolsero realmente i fatti, perch\u00e9 mancano le fonti.\nIl soprannome di Cyngen potrebbe in apparenza stonare col fatto che lui va probabilmente identificato con quell'Aurelio Caninio (Aurelio \"il Cane\") che nel \"De Excidio Britanniae\" di Gildas (tardo V secolo) viene accusato di immoralit\u00e0, di omicidio e di aver provocato la guerra civile in Britannia. Ma le generazioni successive sembrano invece essersi ricordate solo del suo mecenatismo e delle sue generose donazioni alla Chiesa (cosa analoga accadde a un suo contemporaneo, re Maelgwn del Gwynedd.\nCyngen spos\u00f2 santa Tudlwystl, una figlia di Brychan ap Gwyngwen ap Tewdr (spesso confuso con re Brychan Brycheiniog del Brycheiniog) ed ebbe una numerosa prole. Non si sa quando mor\u00ec, ma probabilmente \u00e8 sua la stele funeraria scoperta nel 1761 e che era utilizzata come colonna di un cancello a Tywyn, nel Gwynedd). Potrebbe essere stato sepolto con San Cadfan. Gli succedette il figlio Pasgen."}
{"id": "349436", "revid": "3732", "url": "https://it.wikipedia.org/wiki?curid=349436", "title": "Orio Vergani", "text": "Biografia.\nAnni giovanili.\nSi considerava \"figlio d'arte\" in quanto le professioni della sua famiglia da oltre cento anni erano legate a letteratura, giornalismo e teatro: i fratelli maggiori della madre erano Vittorio Podrecca, fondatore del \u00abTeatro dei Piccoli\u00bb, e Guido Podrecca, deputato socialista e fondatore del settimanale satirico \"L'Asino\". La sorella, Vera Vergani, fu la prima interprete assoluta dei \"Sei personaggi in cerca d'autore\" di Luigi Pirandello.\nNato a Milano in via Petrarca, il padre Francesco si allontan\u00f2 da casa pochi mesi dopo senza fare pi\u00f9 ritorno.\nOrio Vergani visse presso il prozio Vittorio dai sei anni ai sedici. Trascorse l'adolescenza tra Chioggia, Sansepolcro, Viterbo e Colorno. A 15 anni pubblic\u00f2 la sua prima novella, apparsa sulla rivista \"Il secolo XX\", supplemento del \"Secolo\" diretto da Pio Schinetti. \nInterrotti gli studi universitari, si trasfer\u00ec a Roma, dove conobbe Federigo Tozzi, di cui divenne amico. Luigi Pirandello lesse i suoi racconti e lo consider\u00f2 il pi\u00f9 promettente dei suoi discepoli. Nel 1923 debutt\u00f2 come attore al Teatro degli Indipendenti di Anton Giulio Bragaglia con \"Un vigliacco\".\nDal primo al secondo dopoguerra.\n \nA 20 anni Vergani pubblic\u00f2 il suo primo libro di novelle, \"Acqua alla gola\", mentre gi\u00e0 svolgeva un'intensa attivit\u00e0 giornalistica scrivendo per il quotidiano romano \"La Tribuna\", per l'inserto del \"Messaggero\" \"Il Messaggero della domenica\" e per le riviste \"Cronache d'attualit\u00e0\" e \"Lo Spettatore italiano\". Successivamente pass\u00f2 a \"L'Idea Nazionale\". Nella narrativa rimase fedele al naturalismo, dopo la giovane esperienza nel realismo magico.\nA soli 26 anni Vergani fu chiamato da Ugo Ojetti al \"Corriere della Sera\" come inviato speciale della Terza pagina. Lavor\u00f2 nel maggiore quotidiano italiano per 34 anni, coprendo con i suoi articoli la pagina politica, la terza pagina e la pagina sportiva.\nOrio Vergani divenne celebre nel giornalismo sportivo come inviato al seguito di ben 25 \u00abGiri d'Italia\u00bb e di altrettanti \u00abTour de France\u00bb. Con il suo talento letterario port\u00f2 ai massimi livelli la ritrattistica dei campioni dello sport. Esemplari i pezzi su Alfredo Binda, campione della sua generazione.\nDalla fine degli anni Venti, Vergani divenne cronista ufficiale dei viaggi dei sovrani e della famiglia reale (e, dal 1930, anche di Benito Mussolini) nonch\u00e9 dei pi\u00f9 importanti eventi della vita del regime.\nOrio Vergani \u00e8 oggi considerato il \u00abmaestro del giornalismo sportivo\u00bb. Appresero la sua altissima lezione Gianni Brera e Bruno Raschi, che sono considerati i suoi continuatori. \nMa Vergani \u00e8 stato anche tra i primi scrittori italiani a interessarsi di arti \"nuove\" come il jazz, il cinema, la coreografia.\n\u00c8 stato uno dei fondatori del premio Bagutta che, nato nel 1926, \u00e8 per anzianit\u00e0 il primo premio letterario italiano.\nIl dopoguerra.\nAder\u00ec, fra i pochi intellettuali, alla R.S.I nazifascista. Dopo la fine della Repubblica sociale fu, in pratica, l'unico epurato del \u00abCorriere della Sera\u00bb su indicazione del Comitato di Liberazione Nazionale, il cui regime commissariale si prolung\u00f2 fino al giugno 1946. Fino a quella data Vergani collabor\u00f2 al quotidiano del pomeriggio \u00abMilano-Sera\u00bb (si stampava nella stessa tipografia del Corriere), grazie ai buoni uffici di Gaetano Afeltra, ex collega di via Solferino.\nLa sua firma riapparve sul \u00abCorriere della Sera\u00bb il 19 settembre 1946.\nNel 1953 fond\u00f2 a Milano l'\u00abAccademia Italiana della Cucina\u00bb.\nMor\u00ec al tavolo di lavoro all'alba del 6 aprile 1960. Si calcola che abbia scritto pi\u00f9 di 20.000 articoli.\nHa avuto due figli, Guido e Leonardo, anch'essi giornalisti.\nL\u2019archivio personale di Vergani \u00e8 stato suddiviso in tre diversi fondi, conservati rispettivamente presso il Centro manoscritti dell'Universit\u00e0 di Pavia, il Museo-Biblioteca dell'attore di Genova e gli eredi.\nRiconoscimenti.\nOrio Vergani ha vinto:\nOpere.\nFotogiornalismo.\nOrio Vergani \u00e8 considerato il primo fotoreporter italiano. Dal suo lavoro di inviato all'estero ha tratto ispirazione per numerosi libri fotografici: "}
{"id": "349437", "revid": "256896", "url": "https://it.wikipedia.org/wiki?curid=349437", "title": "Sacre Congregazioni", "text": ""}
{"id": "349439", "revid": "767487", "url": "https://it.wikipedia.org/wiki?curid=349439", "title": "Prova d'orchestra", "text": "Prova d'orchestra \u00e8 un film del 1979 diretto da Federico Fellini.\nFellini lo defin\u00ec un filmetto.\nFu presentato fuori concorso al 32\u00ba Festival di Cannes.\nTrama.\nIl film inizia con il vecchio copista che racconta la storia delle tre tombe dei papi e dei sette vescovi che si trovano all'interno di un oratorio duecentesco, trasformato in auditorium nel Settecento. La stanza vuota, riempita solo dalla voce del copista, inizia a popolarsi di leggii, spartiti, quadri che raffigurano musicisti del passato fra i quali Wolfgang Amadeus Mozart. \u201cOggi il pubblico non \u00e8 pi\u00f9 cos\u00ec\u201d, afferma il vecchio copista (dopo aver annunciato il ritiro per sopraggiunti limiti d'et\u00e0) mentre sistema i fogli per l'arrivo dell'orchestra. Ed ecco che sbuca la televisione, ancora parzialmente discreta, nel riprendere documentaristicamente la seduta di prove. Il regista (la voce \u00e8 dello stesso Fellini) inizia a interrogare tutti gli elementi dell'orchestra a uno a uno. I musicisti scherzano, ridono, si fanno beffe a vicenda, ascoltano la partita di calcio in radio nell'attesa di iniziare a suonare. Raccontano dell'assoluta necessit\u00e0 dei propri strumenti all'interno dell'orchestra, come a convincersi che ciascuno di loro sia l\u00ec per fare la differenza. Qualcuno, invece, si rifiuta di rispondere alle domande della troupe televisiva, forse troppo invadente, forse poco generosa nel retribuire gli sforzi altrui. Infatti, una piccola sommossa sembra fare capolino quando si scopre che l'intervista \u00e8 totalmente gratuita, e la presenza dei sindacati in sala non fa che accrescere il nervosismo fra gli astanti. I racconti continuano a susseguirsi uno alla volta, i personaggi felliniani sono come al solito delineati alla perfezione.\nL'anziano clarinettista racconta delle sue performance davanti ad Arturo Toscanini, mentre gli altri lo canzonano colpendo la sua vanit\u00e0. I trombettisti dialogano tra loro, una violinista si nasconde mentre beve un goccetto di whisky rimproverata dai suoi compagni. Ma ecco che arriva il direttore d'orchestra: biondo, con un forte accento tedesco, inizia a bacchettare i musicisti invitandoli subito all'ordine. Le prime prove non vanno, le note stonate che provengono dalla sala fanno notare il poco affiatamento presente, mentre il terribile direttore comincia a spazientirsi e a rimpiangere l'ordine del passato. Dopo una lunga pausa (in cui il direttore viene intervistato nel suo camerino privato dalla televisione), l'atmosfera che si respira in sala, colta da un improvviso black out, non \u00e8 pi\u00f9 recuperabile. La rivoluzione \u00e8 ormai compiuta al ritmo di slogan populisti e sessantottini: \u201cLa musica al potere, no al potere della musica!\u201d. Il direttore \u00e8 ormai sconfitto, deriso, messo alla gogna dai suoi musicisti. I muri sono pieni di scritte, l'anarchia \u00e8 totale. Qualcuno spara (in possesso di regolare porto d'armi), qualcun altro fa finta di niente e continua ad ascoltare la radio (come lo zio in \"Amarcord\" che continua a mangiare nonostante la confusione).\nQuando la situazione \u00e8 ormai degenerata e i musicisti si ritrovano gli uni contro gli altri, una enorme palla demolisce uno dei muri della sala investendo anche la povera arpista. In uno scenario apocalittico di polvere e macerie, il direttore d'orchestra richiama allora gli orchestrali ai loro posti che, ammansiti ed ubbidienti, ricominciano a suonare. Ma il direttore, nonostante un inizio che sembrava finalmente positivo, ricomincia a inveire contro gli orchestrali prima in italiano poi in tedesco, con foga sempre maggiore.\nLa critica.\nGiorgio Strehler sul \"Corriere della Sera\" del 14 marzo 1979: \u00abamaro, direi disperato e inquietante apologo, questo di Fellini. Certo, proiettato sul piccolo schermo, nella placenta evasiva delle camere buie di tanti telespettatori, non solamente italiani, non potr\u00e0 non lasciare sgomento chi si pone qualche domanda sul mondo in cui viviamo, sulla qualit\u00e0 di questa \"Prova d'orchestra\" che \u00e8 nostra, che \u00e8 di tutti i giorni...\u00bb\n\"Il Fellini sognatore, visionario, narcisista inguaribile, instancabile raccontatore di s\u00e9, avverso a ogni forma di impegno, \u00e8 uscito dal proprio \"ego\" per dare uno sguardo fuori, alla realt\u00e0 che ci circonda, mettendoci sotto gli occhi una immagine inquietante dell'Italia odierna.\" (Costanzo Costantini, \"Il Messaggero\", 12 novembre 1978).\nCuriosit\u00e0.\nTra i musicisti dell'orchestra non accreditati nei titoli di testa, figurano anche Rodolfo Maltese (tromba) e Pierluigi Calderoni (percussioni) del Banco del Mutuo Soccorso."}
{"id": "349441", "revid": "34392", "url": "https://it.wikipedia.org/wiki?curid=349441", "title": "Editor HTML", "text": ""}
{"id": "349443", "revid": "18397", "url": "https://it.wikipedia.org/wiki?curid=349443", "title": "Webeditor", "text": ""}
{"id": "349454", "revid": "1226", "url": "https://it.wikipedia.org/wiki?curid=349454", "title": "Fantarcheologia", "text": ""}
{"id": "349460", "revid": "123611930", "url": "https://it.wikipedia.org/wiki?curid=349460", "title": "Studebaker Flight Hawk", "text": "La Flight Hawk \u00e8 una vettura della gamma \"Hawk\" prodotta dalla Casa automobilistica americana Studebaker nel 1956.\nContesto.\nLa \"Flight Hawk\" era il modello pi\u00f9 economico della gamma. Venne realizzata partendo dal modello coup\u00e9 e hardtop Champion, introdotto nel 1953. Come per le altre vetture della gamma anche la \"Flight Hawk\" venne dotata di un nuovo cofano, nuova calandra, nuovo cruscotto e pannello degli strumenti. Il motore che veniva montato su questo veicolo era il sei cilindri in linea della \"Champion\" e non il V8 che invece era montato su tutte le altre \"Hawk\". La potenza era di 101 hp (75 kW) mentre la cilindrata era di 3 L (185.6in3). A questo motore potevano essere accoppiate tre differenti trasmissioni: un cambio manuale a tre marce, un cambio manuale a tre marce pi\u00f9 overdrive o una trasmissione automatica, sempre a tre marce, chiamata \"Flight-O-Matic\".\nLa carrozzeria principale con la quale veniva prodotta la \"Flight Hawk\" era quella di coup\u00e9 due porte con montanti, o model 56G-C3. Il costo di acquisto era di 1.986 dollari USA.\nPer il Canada e per altri Paesi venne prodotto un modello che differiva dal precedente per la mancanza dei montanti (model 56G-K7).\nLa produzione totale fu di 4.389 model 56G-C3 e di 560 model 56G-K7. Nove esemplari di quest'ultima versione furono venduti anche negli USA, ma non si conosce il loro prezzo di vendita. La produzione di questa vettura venne interrotta nel 1956, quanto la ditta, semplific\u00f2 la gamma \"Hawk\", composta all'epoca da quattro modelli. Anche la \"Power Hawk\" e la \"Sky Hawk\" vennero tolte dalla produzione. I tre modelli furono sostituiti dalla nuova \"Studebaker Silver Hawk\" che riproponeva le diverse caratteristiche dei tre modelli che andava a sostituire.\nDal punto di vista delle vendite la \"Flight Hawk\" fu il secondo modello pi\u00f9 venduto, preceduto solo dalla \"Power Hawk\" che fu prodotta in 7.095 esemplari."}
{"id": "349461", "revid": "1226555", "url": "https://it.wikipedia.org/wiki?curid=349461", "title": "Ernest Koliqi", "text": " In Italia, dove insegn\u00f2 l'albanese nell\u2019universit\u00e0 di Roma, \u00e8 pi\u00f9 noto col nome tradotto in \"Ernesto\".\nBiografia.\nNato a Scutari, dove frequent\u00f2 le prime lezioni presso il Collegio dei Gesuiti, Koliqi si trasfer\u00ec in Italia per studiare a Brescia e poi all'Universit\u00e0 di Padova, dove si dedic\u00f2 allo studio dell'epica popolare albanese. Cominci\u00f2 a scrivere sotto pseudonimi, quali Hilushi, Hilush Vilza e Borizani. \nNegli anni '20 e '30 Koliqi fu il fondatore di importanti riviste in Albania, come le riviste \"Illyria\" e \"Ora e Maleve\" (La fata della montagna, 1923) e il periodico \"Shejzat\" (Pleiadi, Roam), interessate alla geografia e alla cultura del Paese. Fu anche Ministro dell'Istruzione al tempo del regno albanese durante l'occupazione italiana dell'Albania (1939-1943), quando mand\u00f2 duecento insegnanti a istituire scuole albanesi in Kosovo.\nInsieme a Mitrush Kuteli \u00e8 considerato il fondatore della prosa albanese moderna. Tradusse in albanese le opere dei grandi poeti italiani: Dante Alighieri, Petrarca, Ludovico Ariosto, Torquato Tasso, Giuseppe Parini, Vincenzo Monti e Ugo Foscolo. Si distinse nella traduzione di un'antologia della poesia italiana nel 1963.\nNei suoi libri come \"Hija e Maleve\" (1929), \"Tregtar flamujsh\" (1935) e \"Pasqyrat e Nar\u00e7izit\" (1946), Koliqi introduce una spiritualit\u00e0 unica alla letteratura albanese.\nLle sue opere furono poi censurate e vietate durante il regime comunista albanese di Enver Hoxha."}
{"id": "349462", "revid": "1752782", "url": "https://it.wikipedia.org/wiki?curid=349462", "title": "Sarcofago romano", "text": "Nel mondo romano l'uso di seppellire i defunti con il rito dell'inumazione comport\u00f2 l'utilizzo di sarcofagi, spesso riccamente scolpiti. A Roma, tolti alcuni precedenti in et\u00e0 repubblicana l'uso dei sarcofagi si diffuse soprattutto a partire dal II secolo, quando si ricominciarono ad inumare i defunti, abbandonando l'uso della incinerazione.\nPrima del II secolo.\nSi conoscono a Roma pochissimi sarcofagi con rilievi prima del I secolo, e per tutta l'et\u00e0 repubblicana e fino agli inizi dell'Impero la forma di sepoltura predominante a Roma \u00e8 l'incinerazione (o cremazione): il rituale funerario prevede la collocazione delle ceneri del defunto entro urne, che in et\u00e0 giulio-claudia presentano spesso una decorazione a ghirlande.\nEsistono, tuttavia, rari esempi d'inumazione in sarcofagi: il sarcofago di Lucio Cornelio Scipione Barbato, conservato a Roma nei Musei Vaticani - Museo Pio-Clementino costituisce uno dei rari esempi di epoca repubblicana. In peperino, il lato anteriore presenta una sobria decorazione che riprende alcuni elementi degli ordini classici greci e l'iscrizione con il nome del defunto.\nL'esempio pi\u00f9 antico dei sarcofagi in marmo con decorazione scolpita, ritrovato a Roma, \u00e8 invece il Sarcofago Caffarelli del I secolo, che \u00e8 conservato nei Musei di Berlino. \u00c8 un sarcofago a forma di cassone con sottile incorniciatura, ornato sui lati lunghi con ghirlande pendenti da bucrani con in mezzo boccali e patere sacrificali, e sui lati brevi con un candelabro fra pianticelle d'alloro: lo stile indica l'et\u00e0 di Claudio, ma si tratta di un esempio isolato, influenzato da modelli dell'Asia Minore, come inducono a pensare sia il repertorio decorativo a ghirlande sia la disposizione dell'ornato su tutti e quattro i lati.\nLa diffusione nel II secolo.\nUn cambiamento nel rituale funerario si verifica fra la tarda et\u00e0 di Traiano (98-117) e l'inizio dell'et\u00e0 di Adriano (117-138), quando all'incinerazione si sostituisce gradatamente l'inumazione. Come ha sottolineato il Rodenwaldt, questo cambiamento nel modo di seppellire i morti \u00e8 la conseguenza dei contatti sempre pi\u00f9 stretti con il Mediterraneo orientale; qui (dalla Grecia all'Asia Minore, alla Siria, all'Egitto) una serie di credenze religiose pagane riguardanti l'immortalit\u00e0 dell'anima, prescrivevano la cura e la conservazione del corpo in vista della rinascita in una vita futura.\nDurante il regno di Adriano, su spinta dei gusti personali dello stesso imperatore, si era venuto a creare un clima artistico e culturale che prendeva a modello la Grecia classica, e cos\u00ec i sarcofagi in marmo pentelico prodotti ad Atene, ma anche quelli provenienti dal Proconneso e dall'Asia Minore in diverse qualit\u00e0 di marmi bianchi, si diffusero rapidamente in Italia.\nRiguardo alla morfologia, essi sono di diversi tipi: \nDati i costi elevati del materiale, ai quali si aggiungono quelli del trasporto per mare, il sarcofago \u00e8 un oggetto prezioso, che presuppone una committenza dotata di notevole disponibilit\u00e0 economica. I sarcofagi giungevano a destinazione come prodotto semilavorato, con la decorazione solamente sbozzata. Le officine locali di Roma si andarono rapidamente sviluppando, su influenza delle maestranze originarie dei vari paesi di provenienza dei sarcofagi, e si occuparono di completare la lavorazione dei manufatti semirifiniti, basandosi su prototipi originali, di cui cercano d'imitare il pi\u00f9 possibile lo stile.\nI sarcofagi prodotti in Italia sono lavorati su un lato lungo e sui due brevi, mentre quelli di fabbrica greca ed orientale sono sempre decorati su tutti e quattro i lati; l'origine della differenza sta nel fatto che in Grecia e in Oriente il sarcofago viene posto al centro della camera sepolcrale o \"dellheroon\", mentre a Roma veniva allineata lungo le pareti della camera.\nSi svilupp\u00f2 parallelamente una produzione di sarcofagi in marmo di Luni, il cui repertorio figurativo deriva dai cicli pittorici del IV secolo a.C. e dell'ellenismo. Il pi\u00f9 antico sarcofago romano databile con una certa esattezza (parte il problematico sarcofago Caffarelli d'et\u00e0 giulio-claudia \u00e8 il sarcofago di Caius Bellicus Natalis Tebanianus al Camposanto di Pisa, risalente attorno al 110 d.C.\nEspressione caratteristica dell'arte adrianea, il fregio scolpito conosce una notevole fioritura: sui primi esemplari databili al II secolo, alle ghirlande s'aggiungono i motivi del \"thiasos\" bacchico, dei bambini gioiosi alla festa delle Antesterie (modelli derivanti dalla toreutica ellenistica, stile neoattico), del ciclo di Oreste e dei Niobidi (modelli tratti da pitture ellenistiche).\nIl tragico destino della morte \u00e8 simboleggiato dalla mitologia (Meleagro, Medea, Alcesti). Le scene di lotta ricorrono nelle agitate gigantomachie di tradizione pergamena (come nel sarcofago Amendola), nel ratto delle Leucippidi, nella storia di Peleo e Teti; l'Aldil\u00e0 e le gioie ultraterrene sono rappresentate dal \"thiasos\" con Bacco e Arianna, mentre il corteo di Tritoni e Nereidi accompagna l'anima del defunto. Fra ghirlande e festoni s'inseriscono le maschere comiche e tragiche, allegorie della vita come teatro.\nSui sarcofagi a \"len\u00f2s\" ricorrono spesso le strigliature a \"S\" e le protomi leonine agli angoli; la forma e la decorazione, simboleggianti la fermentazione dell'uva, sono allusive alle credenze dionisiache sull'immortalit\u00e0 dell'anima.\nNel primo periodo degli Antonini le forme si fanno massicce e dure ed esaltano in senso \"barocco\" il classicismo precedente; la composizione si evolve in un fitto fregio, il cassone s'allunga, il coperchio mantiene tracce della forma greca a frontone. In questo stesso periodo si sviluppa la produzione e la diffusione, anche nelle regioni occidentali dell'impero, di sarcofagi prodotti in Asia Minore. Il sarcofago di Melfi \u00e8 uno degli esemplari pi\u00f9 antichi e di maggior pregio che testimonia questa fenomeno.\nSarcofago di Velletri.\nIl \"Sarcofago di Velletri\" (II secolo) riassume \u2013 come ha dimostrato Bernard Andreae \u2013 nel modo pi\u00f9 completo l'insieme delle idee escatologiche su cui si struttura il simbolismo dei sarcofagi cristiani nel III secolo. Vi si narra, infatti, una storia che fu soggetto di una tragedia d'Euripide: la regina Alcesti, moglie del re Admeto, sacrific\u00f2 la propria vita per salvare quella del marito, ma per la nobilt\u00e0 del suo gesto fu riportata fuori dal regno dei morti grazie all'intervento di Ercole.\nAlla base di questo mito c'\u00e8 la convinzione dell'immortalit\u00e0 dell'anima, la quale giungerebbe, dopo la morte corporale, in un Aldil\u00e0 con il quale esiste possibilit\u00e0 di comunicazione attraverso l'amore; l'uomo nella vita \u00e8 come un attore che recita una parte (sul sarcofago vi sono elementi teatrali e maschere) e deve sopportare con forza le prove che la sorte gl'impone (come Eracle). Non deve opporsi agli dei ma, al contrario, dimostrare il proprio ossequio e comportarsi con paziente umanit\u00e0. Nereidi, Tritoni o aquile sono gli accompagnatori verso le Isole dei Beati. Nel sarcofago di Velletri tutti questi concetti sono riuniti ed espressi mediante simboli ed allegorie.\nI sarcofagi nel III secolo.\nAlla fine del II secolo, durante il regno di Commodo (180-192), s'avverte un mutamento decisivo nell'arte ufficiale romana con l'evoluzione di un nuovo linguaggio stilistico e iconografico, che si rispecchia anche nell'ambito della produzione dei sarcofagi: la plasticit\u00e0 del rilievo si va dissolvendo a favore d'effetti ottici e illusionistici, mentre si tende a una nuova disposizione delle masse e viene accentuata l'espressivit\u00e0 soprattutto nelle teste e nei movimenti. Il cassone si sviluppa in altezza e questo permette una nuova disposizione delle figure, maggiormente pittorica, ripresa dalla scultura trionfale, con una libera riutilizzazione dello spazio figurativo greco. Il sarcofago rimane un prodotto riguardante la sfera del \"privato\", legato ad una ben precisa tradizione di bottega, e dunque gli sviluppi che si riscontrano nelle sculture dei sarcofagi sono a volte indipendenti da quelli che conosciamo nell'arte ufficiale, specialmente a partire dagl'inizi del III secolo.\nSi conoscono due grandi manifatture degli anni Venti del III secolo, che creano uno stile totalmente \"barocco\" a figure grandi e facendo confluire insieme due linguaggi artistici: quello romano con tendenza alla disposizione centralizzata e alla formazione di nicchie; quello greco con figure grandi e senso dello spazio. Questa fase nella produzione dei sarcofagi prosegue fino al 240 circa. Nei due decenni successivi si assiste al fenomeno detto \"classicismo gallienico\": vengono scelti temi e modelli classici, ma le forme tendono a perdere corposit\u00e0 e volume, le caratteristiche intrinseche dei motivi antichi vengono trascurate a favore di un'espressione interiorizzata e simbolica, annunciando cos\u00ec il trapasso verso il tardo-antico.\nA questo momento di transizione \u00e8 relativo il pi\u00f9 grande e splendido dei sarcofagi romani, il sarcofago Ludovisi con battaglia (Museo Nazionale Romano, Palazzo Altemps), la cui datazione, controversa, oscilla nell'arco di un decennio: sulla base del ritratto del giovane generale che riproduce le fattezze del defunto, ne \u00e8 stata proposta l'attribuzione ad Ostiliano figlio dell'imperatore Decio, morto nel 251 d.C.\nDopo la met\u00e0 del secolo si fanno pi\u00f9 frequenti le rappresentazioni di filosofi e Muse: il defunto \u00e8 raffigurato come filosofo anche quando in realt\u00e0 non lo era, poich\u00e9 le classi elevate (soprattutto i senatori) prediligono ora il simbolismo dell\"'homo spiritualis\", anche perch\u00e9 Gallieno tolse ai senatori qualsiasi prerogativa in campo militare. I filosofi non sono pi\u00f9 distinti da caratteristiche individuali come rappresentanti delle varie scuole, e la loro iconografia \u00e8 gi\u00e0 tale da poter essere poi utilizzata in futuro per le immagini degli Apostoli cristiani. Un capolavoro di questa serie, al suo inizio prima della met\u00e0 del secolo, \u00e8 la \"l\u00e8nos\" di Acilia nel Museo Nazionale Romano, in cui il Bianchi Bandinelli vede la sepoltura commissionata per i genitori del giovane Gordiano III (240-244). Altri sarcofagi in questo stile sono il sarcofago Torlonia e il sarcofago di Plotino (dell'et\u00e0 di Gallieno, con dissertazione di filosofi). In stile pi\u00f9 plebeo, ma fortemente connotato ritrattisticamente, \u00e8 il cosiddetto sarcofago dell'Annona, mentre il sarcofago di Iulius Achilleus \u00e8 un esempio di tema bucolico e pastorale (legato all'allusione alla vita paradisiaca nell'aldil\u00e0) e di decorazione su doppio registro, che diverr\u00e0 frequente nel secolo successivo.\nLa maggior parte dei manufatti databili entro la seconda met\u00e0 del III secolo \u00e8 opera d'officine romane: nel 276 la presa d'Atene da parte degli Eruli determina infatti la fine dell'attivit\u00e0 delle botteghe ateniesi, e nello stesso periodo cessano anche le importazioni dall'Asia Minore.\nI sarcofagi romani con scene di caccia.\nIl tema della caccia al leone compare sui sarcofagi romani all'inizio del III secolo. L'iconografia segue schemi caratterizzati da alcuni elementi-base: un cavaliere armato di lancia, con testa-ritratto che riproduce le fattezze del defunto, affronta un leone dall'alto della sua cavalcatura; accanto a lui \u00e8 una figura femminile con scudo, lancia ed elmo, personificazione della \"Virtus\", spesso atteggiata ad un gesto d'incoraggiamento verso il cavaliere; intorno sono disposti gli uomini del seguito, fra i quali compaiono talvolta i Dioscuri. Motivo ricorrente \u00e8 pure quello del servo caduto in primo piano, in atto di proteggersi con lo scudo degli assalti del leone.\nDiversamente da quanto accade per i soggetti mitologici, quest'iconografia non deriva da modelli greci: in Grecia, infatti, quando compare sui sarcofagi la caccia non ha carattere aulico, ma viene rappresentata come un passatempo fra giovani che fronteggiano la belva senza seguito e senz'apparato. L'iconografia della caccia al leone ha invece una lunga tradizione come prerogativa reale nell'arte egizia e mesopotamica. L'uso viene ripreso da Alessandro Magno e si diffuse nella successiva arte ellenistica. A Roma era presente in epoca adrianea (come nei tondi con scene di caccia reimpiegati sull'arco di Costantino): da un uso ufficiale riservato agli imperatori (Rodenwaldt ipotizza la presenza dell'iconografia della caccia regale su un perduto monumento onorario a Caracalla o addirittura sul suo sarcofago), il tema venne trasferito su monumenti privati ad uso di personaggi dell'ambito imperiale, come segno di prestigio sociale.\nSecondo il Rodenwaldt, il pi\u00f9 antico sarcofago romano con scena di caccia al leone \u00e8 il cosiddetto Sarcofago Mattei I (220 circa); il Sarcofago Mattei II di circa vent'anni successivo, venne prodotto nella medesima bottega ed entrambi appartengono ad una corrente stilistica che predilige gli effetti monumentali e li realizza per mezzo di pochi figure statiche e possenti. Nell'arco di un secolo il tema della caccia viene tradotto nei diversi linguaggi stilistici contemporanei, da quelli classicheggianti a quelli barocchi e patetici, alle correnti popolari, per acquistare nuovamente, in et\u00e0 costantiniana, alcuni caratteri aulici propri dei primi esemplari.\nI sarcofagi d'et\u00e0 tetrarchica.\nIn quest'epoca anche i sarcofagi riflettono assai fedelmente le caratteristiche dell'arte tetrarchica: forme compatte; rigorosa visione stereometrica delle singole figure, concepite come solidi geometrici; superfici lisce, sulle quali la decorazione a rilievo si staglia con un effetto metallico.\nNel sarcofago di Sant'Elena, in porfido, proveniente forse dal mausoleo di Elena, madre di Costantino, sono raffigurate lotte fra cavalieri barbari e romani, e la cattura dei barbari. Il sarcofago venne eseguito in Egitto, secondo uno schema compositivo e tematico derivante dai rilievi delle colonne coclidi e della base della colonna antonina. Il ritratto dell'imperatore corrisponde al tipo dell'imperatore Costanzo Cloro, come appare nella colonna porfiretica nella Biblioteca Vaticana. Si potrebbe proporre perci\u00f2 una datazione verso il 306, anno della morte di Costanzo.\nIl Sarcofago di Costantina, sempre in porfido, \u00e8 decorato con rigogliosi girali di vite includenti eroti vendemmiatori e, in basso, sui lati lunghi, scene pastorali; non manca il pavone, elemento simbolico legato al repertorio figurativo dell'arte funeraria. Il coperchio \u00e8 ornato da festoni retti da protomi femminili.\nI sarcofagi cristiani.\nTra la fine del II e i primi decenni del III secolo d.C. lo sviluppo delle comunit\u00e0 cristiane e di una specifica iconografia, porta alla nascita di una tipologia di sarcofagi decorati con temi cristiani. I primi di essi nascono tuttavia nelle stesse officine che producono manufatti di carattere profano e condividono con questi ultimi patrimonio iconografico e percorsi stilistici: dal repertorio figurativo tradizionale pagano ereditano schemi figurativi, in alcuni casi risalenti addirittura all'et\u00e0 ellenistica, che vengono poi modificati, di volta in volta, con l'inserimento di scene e figure tratte dal Vecchio e dal Nuovo Testamento, sulla base delle richieste dei committenti cristiani.\nL'et\u00e0 costantiniana e dello \"stile bello\".\nL'avvento della Pace religiosa favorisce, anche nel campo del rilievo, una feconda produzione soprattutto di sarcofagi (la statuaria, stando almeno agli esemplari pervenuti, sembra esaurirsi nell'invariabile ripetizione delle figure del Buon Pastore).\nFattori essenziali sono anche il rapido sviluppo delle comunit\u00e0 cristiane e il conseguente accrescimento delle aree funerarie. A questa situazione nuova le officine che producono pezzi cristiani si adeguano, rielaborando il repertorio tradizionale e l'impostazione stessa del criterio decorativo; altre invece cominciano allora a decorare casse e coperchi con scene cristiane, per soddisfare le esigenze di una clientela sempre crescente.\nAlcune botteghe, dotate di maestranze molto qualificate e probabilmente d'artefici originari dell'Oriente, sollecitate da ordinazioni di famiglie patrizie, creano i nuovi contesti e le opere di raffinata esecuzione che caratterizzano questo periodo.\nI temi gi\u00e0 da tempo diffusi (Orante, Buon Pastore) continuano a ripetersi, ma accanto ad essi vengono inseriti scene dall'intento glorificante, mentre si fa evidente una ricerca di simmetria che giova all'euritmia della composizione.\nIl centro dell'evoluzione tematica \u00e8 il Cristo: prevale adesso il \u201csarcofago a fregio cristologico\u201d.\nGi\u00e0 in epoca tetrarchica compare nella pittura cimiteriale il \"Christus-Magister\", solo o in mezzo al collegio apostolico, come visione del governo celeste; dopo la Pace della Chiesa, l'arte celebra la regalit\u00e0 del Maestro rievocando le tappe della lotta, la passione del Salvatore e dei suoi discepoli, i miracoli, la simbolica trasmissione della Legge. La sua immagine riflette questi concetti: nei primi decenni del secolo \u00e8 rappresentato in sembianze giovanili quale eroe amabile e misericordioso in atto d'operare prodigi; la generazione successiva lo vede come adolescente e lo smaterializza in pura spiritualit\u00e0.\nNel corso del IV secolo oltre sessanta motivi nuovi penetrano nel repertorio dei sarcofagi; l'elemento decorativo assume via via un ruolo rilevante nell'impostazione dell'insieme, iniziando cos\u00ec quel processo evolutivo che porter\u00e0 alla sopraffazione dell'ornato nei rilievi della pi\u00f9 tarda antichit\u00e0 e del primo medioevo.\nStilisticamente l'et\u00e0 costantiniana sembra concludere il processo del disfacimento formale e della costruzione stereometrica: gradualmente s'avverte una decisa tendenza alla rivalutazione plastica, all'ammorbidimento del modellato, alla tradizione pi\u00f9 realistica dei tratti fisionomici, anche se ancora permangono certe durezze tipiche dell'Arco di Costantino.\nIl sarcofago caratteristico dell'et\u00e0 costantiniana \u00e8 quello \"a doppio registro\": un significativo esempio \u00e8 rappresentato dal cosiddetto \"dogmatico\" (Roma, Museo Lateranense), che mostra una serie d'episodi allusivi ad alcuni dogmi cristiani. Nel registro superiore possiamo leggere le seguenti scene: \"Adamo ed Eva, Peccato Originale, Miracoli di Cana, della Moltiplicazione dei Pani e di Lazzaro\"; nel registro inferiore: \"Epifania; Guarigione del Cieco, Daniele tra i Leoni\" e tre scene aventi come protagonista San Pietro (\"Negazione di conoscere Cristo, Arresto\" e \"Miracolo della fonte\"). Il linguaggio stilistico resta sostanzialmente disorganico e frammentato, ma il rilievo \u00e8 pi\u00f9 morbido rispetto a quello dell'Arco, e i piani sfumati sembrano tipici della prima et\u00e0 costantiniana.\nNella tarda et\u00e0 costantiniana, fra il 340 e il 360, la \"rinascenza costantiniana\" raggiunge il suo culmine e produce le opere migliori caratterizzate da piani sfumati, volti addolciti dalla levigatezza del marmo, spaziosit\u00e0 fra le scene. Nel ritmo orizzontale del fregio e degli strigili s'inserisce il principio della scansione netta verticale, ottenuto mediante una colonna, un albero o una cornice. La narrazione si trasforma da continua in episodica, le figure sono inquadrate da archi arborei o da edicole adorne come minute architetture. Si tratta della corrente artistica denominata convenzionalmente \u201cstile bello\u201d, cui appartiene il Sarcofago di Adefia conservato nel Museo archeologico regionale di Siracusa. Le scene del Vecchio e del Nuovo Testamento, articolate su due registri, sono interrotte da una valva di conchiglia contenente i busti dei due coniugi, con un raffinato effetto decorativo.\nLa parabola dello \u201cstile bello\u201d ha per\u00f2 la sua pi\u00f9 alta espressione e il suo termine nel Sarcofago di Giunio Basso (Grotte Vaticane), esattamente databile per l'iscrizione sul coperchio al 359: il sarcofago fu commissionato per il prefetto urbano discendente da una mobilissima famiglia possidente un'aula sull'Esquilino, successivamente trasformata nella chiesa di Sant'Andrea. La profusione dell'ornato, la morbidezza dei piani sfumati, lo spazio tra le figure fanno percepire un gusto ellenizzante. Tuttavia la profondit\u00e0 delle edicole, lo stacco delle figure del fondo e lo sguardo tutto romano di Pietro e Paolo rivelano l'opera di un eccezionale artista locale. La successione delle scene, che ha sempre il contenuto cristocentrico della vittoria sulla morte, non costituisce tuttavia una concatenazione logica di concetti, quanto piuttosto un racconto episodico, senza la distinzione tra Antico e Nuovo Testamento nei due registri.\nSulla base dei concetti divulgati dai Padri della Chiesa e dalla catechesi, largamente diffusi nella letteratura cristiana dei primi secoli, si potrebbe pensare ad un accostamento di paradigmi coordinati per affinit\u00e0 o per contrasto, nel modo seguente:\nLa decorazione dei lati presenta scene bucoliche (vendemmia, mietitura), simboleggianti per lunga tradizione la beatitudine eterna.\nDal 360 alla fine del IV secolo.\nNel ventennio 360-380 si conclude l'epoca dello \u201cstile bello\u201d e ci s'avvia verso l'et\u00e0 teodosiana. L'apporto sempre maggiore del pensiero teologico determina la formazione di nuovi temi, mentre lo stile s'avvia verso un pittoricismo integrale, ellenistico nella sostanza: appiattimento del rilievo, semplificazione della struttura dell'immagine, placida espressione di malinconia o di trascendenza, volto sferoidi, capigliatura a casco con ciocche graffite, occhi a mandorla, panneggio a pieghe dure sono le caratteristiche principali dello stile dell'epoca. Caratteristico dell'ultimo quarto del secolo \u00e8 il tipo \u201ca mura di citt\u00e0\u201d, dove scene di miracoli o il collegio apostolico con il Cristo in maest\u00e0 al centro sono collocati sullo sfondo di mura cittadine che si adattano a decorare l'intera fronte, come nel celebre esemplare del sarcofago di Stilicone nella basilica di Sant'Ambrogio a Milano.\nLa fine del secolo segna l'ultima fase d'attivit\u00e0 delle botteghe romane, la cui decadenza nell'et\u00e0 di Onorio si pone in rapporto alla declinante attivit\u00e0 dei cimiteri suburbani e al rapido peggioramento delle condizioni sociali e politiche. La sorte delle officine romane incide naturalmente su quelle ad esse legate (Arles, Milano, Marsiglia), ad eccezione di Ravenna, che proprio all'epoca teodosiana rivela un'intensa fioritura di opere.\nI sarcofagi ravennati.\nLa scultura dei sarcofagi di Ravenna appare nel mondo paleocristiano e proto-bizantino come un fenomeno particolare e, per certi versi, isolato. Si manifesta, in altre parole, con caratteristiche formali proprie, pur adeguandosi alla tematica trionfale tipica del mondo cristiano da Teodosio in poi.\nLa plastica funeraria di Ravenna si manifesta quando gi\u00e0 la scultura romana inizia a declinare, ma Ravenna ha gi\u00e0 recepito quell'esigenza di ritmo e di scansione architettonica della composizione che si riscontra all'epoca del \u201cbello stile\u201d.\nDiversamente da quelli romani, i sarcofagi ravennati presentano una monumentalit\u00e0 di proporzioni che si esprime non solo nella loro grandezza, ma che \u00e8 accentuata dal coperchio che li sormonta. Il coperchio si precisa sia nella forma a doppio spiovente con acroteri angolari, sia in quella \u201ca baule\u201d, cio\u00e8 di forma semicilindrica (la copertura del sarcofago era invece piana con un rialzo frontale decorato, detto \u201cattico\u201d).\nIl sarcofago a Ravenna \u00e8 \u201cmonumento\u201d nel senso stretto del termine: la cassa \u00e8 decorata su tutti e quattro i lati (secondo l'antica tradizione dell'Asia Minore). Si articola in due grandi classi:\nDue fra gli esemplari pi\u00f9 notevoli sono il Sarcofago della chiesa di San Francesco (fine del IV/inizi del V secolo) con Cristo in Maest\u00e0 e Apostoli dentro nicchie conchigliate, e il Sarcofago con Cristo fra Pietro e Paolo (met\u00e0 del V secolo) \u2013 che si trova nella cattedrale \u2013, con le figure immerse in un'ariosa spazialit\u00e0 che ne rivela senza la possibilit\u00e0 d'equivoci la matrice greco-orientale."}
{"id": "349464", "revid": "220472", "url": "https://it.wikipedia.org/wiki?curid=349464", "title": "Alain Badiou", "text": "Ha a lungo insegnato all', ed \u00e8 dal 1999 professore all'\u00c9cole normale sup\u00e9rieure (ENS) di Parigi.\nVita.\nBadiou studi\u00f2 filosofia all'ENS dal 1956 al 1961, un periodo nel quale segu\u00ec anche corsi alla Sorbona. Dimostr\u00f2 un interesse anche verso la matematica. Insegn\u00f2 dapprima in un liceo e poi alla Facolt\u00e0 di Lettere di Reims. Inoltre, divenne attivo politicamente come uno dei membri fondatori del Partito Socialista Unificato francese (PSU), di cui era segretario Michel Rocard. Il PSU era particolarmente impegnato nella decolonizzazione dell'Algeria. Badiou scrisse il suo primo romanzo, \"Almagesta\", nel 1964. Nel 1967 si un\u00ec ad un gruppo di studio intitolato a Baruch Spinoza, organizzato da Louis Althusser alla Scuola Normale, cui segu\u00ec nel '67 la decisione di fondare il partito UCF di ispirazione maoista, del quale rimase un membro del direttivo fino ai primi anni '80.. Negli stessi anni, fu progressivamente influenzato da Jacques Lacan.\nLe proteste studentesche del 1968 rafforzarono l'impegno di Badiou a favore delle politiche della sinistra estrema, fino al punto da indurlo a far parte di gruppi comunisti e maoisti radicali, come l'UCFML e Sinistra Proletaria (che si sciolse nel '73 con la rottura tra la corrente marxista di cui faceva parte Badiou, e quella rappresentata da Andr\u00e9 Glucksmann che insisteva sulla critica al marxismo e al totalitarismo). Prese parte con Emmanuel Terray a un gruppo di lavoro che si richiamava al marxismo-leninismo classico, denunciando la comparsa in seno al partito di alcune correnti opportunisticamente orientate a destra. Nel 1969 divenne membro della facolt\u00e0 dell'Universit\u00e0 di Parigi VIII (Vincennes-Saint Denis), allora un bastione della contro-cultura, che dopo la protesta sessantottina aveva ottenuto l'autonomia dal Ministro dell'Istruzione Edgar Faure. L\u00ec entr\u00f2 in accesi dibattiti intellettuali con i suoi colleghi professori Gilles Deleuze e Jean-Fran\u00e7ois Lyotard, le cui opere filosofiche Badiou considerava come malsane deviazioni dal programma di marxismo strutturale propugnato da Althusser.\nNegli anni ottanta, quando sia il marxismo althusseriano sia la psicoanalisi lacaniana erano in declino (con Lacan morto e Althusser mentalmente infermo), Badiou pubblic\u00f2 opere filosofiche pi\u00f9 astratte e tecniche, come \"Th\u00e9orie du sujet\" (1982), e il suo \"magnum opus\", \"L'\u00eatre et l'\u00e9v\u00e9nement\" (1988). Nonostante ci\u00f2, Badiou non ha mai sconfessato il pensiero di Althusser o Lacan, e riferimenti positivi al marxismo e la psicoanalisi non mancano nelle sue opere pi\u00f9 recenti.\nBadiou ottenne la sua posizione attuale all'ENS nel 1999. \u00c8 anche associato con alcuni altri istituti quali il Coll\u00e8ge International de Philosophie. \u00e8 membro de \"L'Organisation Politique\" che fond\u00f2 con alcuni compagni del circolo Maoista UCFML nel 1985. Badiou \u00e8 anche drammaturgo, con la serie di opere imperniate sulla figura di \"Ahmed\", sorta di maschera da commedia dell'arte della tradizione popolare marocchina.\nDurante le rivolte del 2005 nelle banlieue francesi, cui prese parte un figlio adottivo di Badiou, all'epoca sedicenne, ha scritto un articolo su \"Le Monde\", per denunciare gli abusi della gendarmeria francesi in merito alla repressione e agli arresti di manifestanti minorenni, colpevoli solamente del colore della loro pelle.\nHa collaborato come romanziere e drammaturgo con i registi Antoine Vitez e Christian Schiaretti, e, in qualit\u00e0 di editore, con l'amico Fran\u00e7ois Wahl. Insieme a Barbara Cassin ha curato la rivista \"L'ordre philosophique\", edita da du Seuil. Dopo aver lasciato la Seuil a seguito di alcune divergenze sulla linea editoriale con la casa madre, Cassin e Badiou continuarono a pubblicare la rivista sotto il nuovo nome di \"Overtoure\" col nuovo editore Arth\u00e8me Fayard. \nA seguito degli attentati di Parigi del 13 novembre 2015, firmarono un saggio breve dal titolo \"Notre mal vient de plus loin\" (\"Il nostro male viene da pi\u00f9 lontano\").\nAlla fine del 2013, il regista Gr\u00e9goire Ingold port\u00f2 in scena al Teatro Nazionale di Nanterre-Amandiers un adattamento de \"La Repubblica\" di Platone, al quale segu\u00ec al Festival d'Avignone del 2015 la lettura del testo greco tradotto da Badiou, con una positiva accoglienza di pubblico e critica.\nIn coppia con la giornalista francese Aude Lancelin, dal 2015 ha inziaito a condurre \"Contre-courant\" (\"controcorrente\"), un programma di approfondimento sui temi di attualit\u00e0, in onda una volta al mese dal sito Internet Mediapart, durante il quale un ospite viene invitato a parlare per circa un'ora riguardo a notizie di poltiica, cultura e societ\u00e0. alla trasmissione hanno preso parte personalit\u00e0 come Jacques Ranci\u00e8re, Michel Onfray, Aur\u00e9lien Bernier e Jorge Lago, il capo del movimento politico spagnolo Podemos.\nPensiero.\nIn una prima serie di testi di chiara impostazione hegeliana (\"Le concept de mod\u00e8le\", \"Th\u00e9orie de la contradiction\"), sviluppa i nodi teoretici del materialismo dialettico, cercandone una formulazione assiomatica, scritta in caratteri matematici. Influenzato dalle prime opere a carattere epistemologico di Louis Althusser, \u00e8 convinto che la logica matematica sia da sola in grado di fondare l'ontologia. Si interessa poi alla possibilit\u00e0 di formulare filosoficamente l'essenza del cambiamento radicale. In \"Th\u00e9orie du sujet\" (1982) analizza cos\u00ec il modo in cui l'animale umano pu\u00f2 diventare pienamente soggetto soltanto dichiarandosi fedele a una rottura radicale che, rifondando la situazione in cui vive, produca nuova verit\u00e0.\n\u00c8 per\u00f2 nella sua opera pi\u00f9 famosa, \"L'\u00catre et l'\u00e9v\u00e9n\u00e9ment\" (1988) (\"L'Essere e l'evento\", trad. it. 1995) che dispiega per la prima volta compiutamente la sua tesi filosofica centrale: l'essere \u00e8 pura molteplicit\u00e0 (formulata adeguatamente solo dalla matematica insiemistica), che si presenta strutturata secondo una legge di presentazione. Tale strutturazione \u00e8 periodicamente interrotta e riconfigurata dall'apparire di un evento, \"una forza che nasce su un punto di rottura, genera l'impensabile e l'inimmaginabile, e fa dell'uomo un soggetto capace di verit\u00e0\" (Laura Lamanda, 2006).\nNel testo \"Logiques des mondes\" (2006), definisce nei dettagli l'articolazione fra l'ontologia, la logica dell'apparire dei fenomeni, e le diverse forme della differenza che, insinuandosi nella logica dei fenomeni, permette di ristrutturarla.\nUn fenomeno raro per un pensatore europeo contemporaneo \u00e8 il fatto che le sue opere vengono prese sempre pi\u00f9 in considerazione da attivisti impegnati per i poveri, come in India, nella Repubblica Democratica del Congo e nel Sud Africa dove viene spesso letto assieme a Frantz Fanon."}
{"id": "349466", "revid": "767487", "url": "https://it.wikipedia.org/wiki?curid=349466", "title": "Friedrich Anton Wilhelm Miquel", "text": "Ha diretto l'orto botanico di Rotterdam (1835\u20131846), Amsterdam (1846\u20131859) e Utrecht (1859\u20131871), nonch\u00e9 il \"Rijksherbarium\" di Leida (1862-1871).\nSebbene non abbia mai viaggiato, accumul\u00f2, grazie ad una fitta rete di corrispondenti, un'ampia collezione di flora dell'Australia e delle Indie Orientali olandesi. Ha descritto molte importanti famiglie della flora australiana e indonesiana, tra le quali Casuarinaceae, Myrtaceae, Piperaceae e Polygonaceae."}
{"id": "349467", "revid": "44546", "url": "https://it.wikipedia.org/wiki?curid=349467", "title": "Badiou", "text": ""}
{"id": "349468", "revid": "729019", "url": "https://it.wikipedia.org/wiki?curid=349468", "title": "Piaggio P180 Avanti", "text": "Il Piaggio P180 Avanti \u00e8 un aereo da trasporto executive da 6-9 passeggeri, progettato e costruito dall'italiana Piaggio Aerospace. \u00c8 l'unico aeroplano al mondo prodotto in serie che sia stato progettato, sviluppato e certificato con una configurazione a tre superfici portanti.\nStoria del progetto.\nIl P180 inizi\u00f2 le prove in galleria del vento in Italia e negli Stati Uniti nel 1980 per finirle un anno dopo. A partire dal 1982 per sviluppare il velivolo fu attuata la collaborazione con la Learjet che fin\u00ec nel 1986, anno del volo del primo prototipo. Il certificato di tipo per consentire l'utilizzo del modello nello spazio aereo degli Stati Uniti d'America fu rilasciato dalla Federal Aviation Administration (FAA) nel 1990. Il progetto \u00e8 dell'ingegnere Alessandro Mazzoni che ne detiene il brevetto. La prima di 12 fusoliere fu costruita nello stabilimento di Wichita nel Kansas, con parti della H&amp;H Parts e della Plessey Midwest, e poi inviata per via aerea in Italia per l'assemblaggio finale. La \"Avanti Aviation Wichita\" fall\u00ec nel 1994 e il progetto sub\u00ec una grave battuta d'arresto finch\u00e9 un gruppo di investitori, guidato da Piero Ferrari, intervenne nel 1998. Il centesimo aereo fu consegnato nell'ottobre 2005.\nTecnica.\nL'Avanti \u00e8 motorizzato con due turboeliche in configurazione spingente installate su un'ala rastremata a profilo laminare. La particolare configurazione prevede una posizione dell'ala arretrata dietro la cabina passeggeri e un alto allungamento alare. Nella parte posteriore l'impennaggio \u00e8 a T, mentre nella parte prodiera \u00e8 presente un'ala anteriore, infatti questa particolare configurazione viene definita a tre superfici portanti, calettata con un angolo di diedro negativo e dotata di ipersostentatori in aggiunta a quelli dell'ala principale. Il velivolo viene spesso erroneamente indicato come esempio di configurazione canard. Questa dizione risulta impropria in quanto l'ala anteriore \u00e8 priva delle superfici mobili di controllo tipiche del canard.\nLa configurazione delle superfici alari consente a tutte e tre di fornire portanza, a differenza di quanto accade nelle altre configurazioni di velivoli in cui lo stabilizzatore del piano orizzontale di coda crea una forza diretta verso il basso per contrastare il momento che tende a far abbassare la prua dell'aereo, momento generato dall'usuale accorgimento di porre il centro di gravit\u00e0 pi\u00f9 avanzato rispetto al centro delle forze di portanza per migliorare la stabilit\u00e0 dinamica longitudinale. La configurazione a tre superfici portanti \u00e8 stata brevettata con il nome \"Three-Lifting-Surface Configuration\" (3LSC).\nLa configurazione propulsiva con eliche spingenti, ripresa dai modelli P-136 e P-166, nasce anche con l'obiettivo di abbassare i livelli di rumorosit\u00e0 in cabina in quanto i dischi di rotazione delle eliche, causa di una consistente quantit\u00e0 di rumore in questo tipo di velivoli, si vengono a trovare pi\u00f9 indietro rispetto alle zone occupate dai passeggeri. Questa scelta progettuale porta per\u00f2 alla generazione di una particolare impronta sonora inconfondibilmente \"acuta\" all'esterno a causa dall'interferenza aerodinamica degli scarichi motore con le eliche stesse.\nL'ala anteriore.\nL'ala anteriore \u00e8 calettata con un angolo di incidenza tale da causare uno stallo aerodinamico prima che lo stesso fenomeno insorga sull'ala principale, producendo un effetto automatico di abbassamento del muso che rende pi\u00f9 difficile la perdita completa di portanza per il velivolo. La configurazione con angolo diedro negativo deriva dalla necessit\u00e0 di evitare che la turbolenza causata alteri il flusso aerodinamico in entrata alle prese d'aria dei motori o che investe l'ala principale o lo stabilizzatore orizzontale.\nL'Avanti II.\nUna versione rinnovata, battezzata \"Avanti II\", ha ottenuto la certificazione europea e USA nel novembre del 2005 ed \u00e8 caratterizzata da numerose migliorie. Al 2011 sono stati consegnati 40 esemplari, mentre gli ordini assommano a pi\u00f9 di 80 unit\u00e0 ulteriori. 36 velivoli sono stati consegnati alla Avantair, una societ\u00e0 di noleggio statunitense con sede nel New Jersey che utilizza esclusivamente aeromobili Piaggio di cui 21 Avanti vecchio tipo pi\u00f9 i nuovi Avanti II, con un piano per arrivare a 80 velivoli. La Avantair \u00e8 fallita nel 2014. L'Avanti II ha un nuovo motore PT-6 che consente di aumentare di circa la velocit\u00e0 massima con un minor consumo di carburante. Il peso massimo al decollo \u00e8 stato innalzato dai originari a , con significativi guadagni di carico utile ed autonomia. Il velivolo pu\u00f2 decollare da una pista di e ha una autonomia di .\nTra le altre modifiche l'adozione di una strumentazione digitale integrata, a configurazione \"glass cockpit\", che riunisce su tre schermi LCD le informazioni generate dai sensori su parametri di volo, motori, sistemi velivolo e apparati di navigazione, anticollisione (TCAS e TAWS) e comunicazione.\nAvanti Evo.\n\u00c8 del 2014 la versione \"Evo\", con una velocit\u00e0 di 745 km/h, un'autonomia di \u00a0km oltre a consumo e rumorosit\u00e0 diminuiti.\nPiaggio MPA.\nIl Multirole Patrol Aircraft \u00e8 una versione che si prevede avr\u00e0 prestazioni migliorate, tra le quali un aumento del 50% dell'apertura alare, del 35% per la superficie dello stabilizzatore, del 20% per la superficie delle alette canard e un incremento del 50% della capacit\u00e0 del serbatoio, oltre a delle nuove eliche con pale a scimitarra (pi\u00f9 silenziose) e ad un significativo incremento della potenza del motore. \u00c8 progettato per scopi di pattuglia, sorveglianza e intelligence.\nImpiego operativo.\nIl P180 ha avuto come cliente di lancio l'Aeronautica Militare e successivamente ha avuto successo di vendite soprattutto nel settore del trasporto privato ed aerotaxi, fractional ownership. Oggi pi\u00f9 di 200 esemplari volano in Europa, Nord e Sud America, Medio Oriente, Cina. Piaggio Aero e il P180 Avanti II, lanciato nel 2004, hanno legato il loro nome anche alla Ferrari, grazie alla presenza di Piero Ferrari nella propriet\u00e0 e grazie a un accordo di sponsorizzazione tra le due aziende, un'intesa che ha fatto dell'Avanti II l'aereo della Scuderia e di Piaggio Aero lo sponsor dei piloti Felipe Massa e del campione del mondo 2007 Kimi R\u00e4ikk\u00f6nen.\nGli esemplari operati da Forze Armate ed Enti dello Stato sono: Esercito (3 esemplari), Aeronautica Militare (15 esemplari), Marina Militare (3 esemplari), Corpo dei Vigili del Fuoco (2 esemplari), Polizia di Stato (3 esemplari), Carabinieri (2 esemplari), Guardia di Finanza (2 esemplari), Protezione Civile (2 esemplari) ed ENAV (4 esemplari attrezzati per radiomisure). Questi velivoli sono configurabili in versione solo passeggeri, in versione da trasporto, in versione da trasporto medico o in combinazioni tra queste versioni; alcuni sono stati modificati con l'installazione di apparati di sorveglianza FLIR ad infrarosso per meglio assolvere ai compiti degli utilizzatori. Altri utilizzatori sono il governo canadese, che utilizza alcuni esemplari per la Royal Canadian Mounted Police, e lo Stato polacco, che impiega 2 velivoli per il trasporto sanitario e per interventi di urgenza, grazie a una configurazione degli interni studiata ad hoc."}
{"id": "349469", "revid": "767487", "url": "https://it.wikipedia.org/wiki?curid=349469", "title": "Decoder (elettronica)", "text": "Il decoder o decodificatore, \u00e8 un tipo di componente usato nell'elettronica digitale. La sua funzione \u00e8 opposta a quella dell'encoder: in base alla combinazione dei bit presenti ai suoi ingressi, attiva una corrispondente combinazione di bit sulle linee di uscita.\nFunzionamento.\nIn generale avendo \"n\" linee di ingresso, viene attivata esclusivamente una delle \"m\" linee di uscita con:\nformula_1\nIn base a questo il decodificatore viene detto \"n\" a \"m\".\nEsistono vari tipi di decodificatore: BCD-decimale (4 a 10), binario-ottale (2 a 8), binario-esadecimale (4 a 16), codice Gray-decimale, ecc.\nPer esempio un decodificatore binario-decimale pu\u00f2 essere rappresentato con la seguente tabella di verit\u00e0:\nQuesto decodificatore si trova nella condizione per cui formula_2. In questo caso, solo le prime 10, delle 16 combinazioni possibili sui 4 fili di ingresso, danno luogo ad una corrispondente combinazione sui 10 fili di uscita, le 6 combinazioni successive non danno luogo ad un'uscita, sono ininfluenti.\nDecodificatori integrati.\nEsistono vari tipi di integrati che svolgono la funzione di decodificatore, la maggior parte di essi, oltre alle linee di ingresso e di uscita dei segnali, dispongono di alcuni ingressi supplementari, come per esempio l'enable, che serve per l'abilitazione del componente, oppure ingressi e uscite per il collegamento in cascata di pi\u00f9 integrati.\nI decodificatori integrati pi\u00f9 diffusi sono:"}
{"id": "349470", "revid": "21079", "url": "https://it.wikipedia.org/wiki?curid=349470", "title": "Spazio topologico separabile", "text": ""}
{"id": "349473", "revid": "122487003", "url": "https://it.wikipedia.org/wiki?curid=349473", "title": "Franco Brambilla (illustratore)", "text": "Biografia.\nSi diploma all'Istituto Europeo di Design nel 1991. Dal 1998 al 2005 collabora all'inserto economico del \"Corriere della Sera\" realizzando illustrazioni, collage fotografici e infografica. Nel 1997 assieme agli amici Pierluigi Longo e Giacomo Spazio fonda uno studio, Airstudio, attraverso il quale per un decennio collaborer\u00e0 con varie case editrici italiane per la progettazione grafica e l'illustrazione.\nPer la Mondadori dal 1997 collabora a note collane editoriali come \"Urania\", \"Urania Collezione\" e \"Millemondi\" divenendone dal 2000 il principale copertinista. Collabora con diverse agenzie pubblicitarie e case editrici in Italia e all'estero.\nNel 2007 lancia il progetto artistico \u201c\"Invading The Vintage\"\u201d in cui le cartoline del nonno vengono \u201cinvase\u201d, interpretate o stravolte in chiave surreale da personaggi alieni anche ispirati a vecchi film e telefilm di fantascienza. Il progetto attira l'attenzione di blog e riviste italiane e straniere di arte e scienza come \"Wired\" negli USA e in Italia, \"Vice\", \"Juxtapoz\", \"Blue Canvas\", \"Sunday Telegraph\" ed \u00e8 stato inserito nel volume \"Geek Art - Une Anthologie Volume 1\" nel 2012 e partecipa alla mostra collettiva retrofuturista \u201c\"Futur Anterieur\"\u201d organizzata a Parigi presso la Galleria Du Journe Ages B nel 2012; nel 2014 \u00e8 stato presentato all'Independent Arts Festival di Sint Nicklass in Belgio e, nel 2016, per il Comune di Segrate gli dedica la mostra \"\"Invading Segrate\" e \"Invading The Vintage\"\"."}
{"id": "349477", "revid": "78273", "url": "https://it.wikipedia.org/wiki?curid=349477", "title": "Obbligo di leva", "text": ""}
{"id": "349482", "revid": "1543377", "url": "https://it.wikipedia.org/wiki?curid=349482", "title": "Salvatore Bianchi (architetto)", "text": "Biografia.\nNato da nobile famiglia, si appassion\u00f2 agli studi di architettura e nella cultura arretrata della Roma papale divent\u00f2 un anticipatore, introducendo l'utilizzo del ferro nell'edificio della Nuova Stazione Termini (che era in legno) e nell'Ospedale militare del Celio.\nIl suo progetto per la Nuova Stazione Termini fu scelto dal Papa Pio IX nel 1869 tra quelli presentati bench\u00e9 fosse in apparenza sovradimensionato per le esigenze di una piccola citt\u00e0 come Roma dell'epoca che aveva solo 180.000 abitanti. La caduta del dominio temporale dei papi era tuttavia incombente, ed erano gi\u00e0 cominciate, in citt\u00e0, le grandi manovre immobiliari di monsignor Francesco Saverio de M\u00e9rode, principale sostenitore del progetto. I lavori iniziarono quindi quello stesso anno, e terminarono nel 1874 sotto il Regno d'Italia."}
{"id": "349486", "revid": "72396", "url": "https://it.wikipedia.org/wiki?curid=349486", "title": "Nicola Luisotti", "text": "Primi anni.\nInizia a studiare all'et\u00e0 di 9 anni attraverso gli insegnamenti del parroco del paese e del padre Giulio che gli insegna i primi rudimenti musicali. \nA 11 anni diventa direttore del coro della Chiesa di San Martino (Bargecchia), piccolo paesino nel comune di Massarosa dove trascorre i primi anni della sua vita. Studia pianoforte con vari insegnanti tra cui Luciano Maraviglia e successivamente a Lucca, all'Istituto Musicale Luigi Boccherini e con Itala Balestri Del Corona e Riccardo Peruzzi. Organo principale con Sandro Sandretti, Composizione con Gaetano Giani Luporini, Fulvio Pietramala e Pietro Rigacci. Studia inoltre tromba con Battista Ceragioli e Andrea Tofanelli, Canto con Marta Pini Lunardi.\nDurante gli studi inizia a lavorare al Festival Puccini di Torre del Lago, esperienza importantissima poich\u00e9 lavora in ogni settore artistico, cosa che gli permetter\u00e0 di comprendere a pieno il funzionamento della complessa macchina teatrale legata al mondo dell'Opera. Canta nel Coro, suona quindi in Orchestra, fa le prove musicali al pianoforte e dirige i complessi fuori scena sino a diventare l'assistente personale di tutti i Direttori d'Orchestra del Festival. Esperienze importantissime per un giovane aspirante Maestro.\nVince quasi contemporaneamente due audizioni, quella per Artista del Coro al Maggio Musicale Fiorentino e quella per Maestro collaboratore del Teatro alla Scala di Milano. Alla Scala nell'aprile 1989 inizia come Maestro collaboratore di palcoscenico in Don Giovanni (opera), in dicembre ne I vespri siciliani e Lo frate 'nnamorato ed in gennaio in Fidelio. Queste esperienze gli permetteranno di osservare da vicino i grandi Direttori d'Orchestra come Riccardo Muti e Lorin Maazel che saranno fonte di ispirazione per la sua carriera futura. Incontra poi, su suggerimento di Claudio Desderi, Piero Bellugi che gli consiglier\u00e0, dopo averne constatato il talento, di intraprendere la carriera di Direttore d'Orchestra.\nVita professionale.\nDurante un'audizione al Maggio Musicale Fiorentino, Vittorio Sicuri, l'allora Maestro del Coro del Teatro, ne scopre casualmente il talento e gli propone di diventare suo assistente come altro Maestro del Coro del Teatro La Fenice di Venezia. Rimarr\u00e0 in carica alla Fenice anche come Maestro del Coro per qualche mese prima di andare al Teatro Bellini di Catania dove sar\u00e0 ancora Maestro del Coro sino a settembre del 1997, anno di inizio della sua carriera direttoriale. Dirige nel circuito lombardo in quell'anno Nabucco e i Carmina Burana a Palermo, ma la vera prima occasione arriva dal Teatro Vittorio Emanuele II di Messina. Lorenzo Genitori nel 1998 lo invita a dirigere la sua prima Tosca in quel Teatro e successivamente Mefistofele e La boh\u00e8me.\nAl Teatro Verdi di Trieste nel dicembre 2000 dirige Stiffelio di Verdi di cui esiste un CD per la Dynamic e ripreso da RaiSat.\nEytan Pessen, l'allora Direttore Artistico di Stoccarda, lo sente dirigere e ne rimane profondamente impressionato. Lo invita quindi nel suo Teatro a dirigere una nuova produzione di Il trovatore. \u00c8 il 2001 ed \u00e8 il successo personale di Nicola Luisotti. Tutti i pi\u00f9 grandi Teatri se lo contendono, la Scala, Il Carlo Felice di Genova, il Regio di Parma, l'Arena di Verona, Il Verdi di Trieste, il Teatro Comunale di Bologna e naturalmente all'estero, l'Oper\u00e0 di Parigi, Il Covent Garden di Londra, il Metropolitan di New York, il Teatro Real di Madrid, l'Opera di Vienna, l'Opera di Monaco, la Suntory Hall di Tokyo, Los Angeles Opera, l'Opera di Francoforte, il Teatro della Maestranza di Siviglia, la Semper Oper di Dresda.\nNel 2002 debutta al Teatro Regio di Parma con Tosca ed all'Arena di Verona con Il trovatore. Nuovamente a Trieste nel 2002 dirige I puritani ed Il trovatore. Per la Scala nel 2002 dirige Oberto, Conte di San Bonifacio al Teatro degli Arcimboldi. All'Op\u00e9ra National de Paris nel 2003 dirige La traviata, nel 2005 Otello e nel 2007 Tosca. Per San Francisco Opera nel 2005 dirige La forza del destino, opera che veramente segner\u00e0 il destino di Nicola Luisotti che ne diventer\u00e0 Direttore Musicale. Al Metropolitan Opera House debutta nel 2006 con Tosca. Alla Royal Opera House nel 2007 dirige Il trovatore e Madama Butterfly, nel 2008 Turandot e nel 2010 Aida nella nuova produzione di David Mc Vicar e nel 2014 Don Giovanni per la regia di Kasper Holten registrato in DVD. Alla Wiener Staatsoper nel 2007 dirige Simon Boccanegra con Thomas Hampson e Ferruccio Furlanetto. Ancora al Metropolitan nel 2008 dirige La boh\u00e8me con Angela Gheorghiu e Ramon Vargas e nel 2010 La fanciulla del West con Debora Voigt e Marcello Giordani, entrambi registrati in DVD per la EMI e la Deutsches Grammophon.\nA San Francisco torna nel 2008 con La boh\u00e8me, nel 2009 con Il trovatore, Otello e Salome, nel 2010 La fanciulla del West, Aida e Le nozze di Figaro, nel 2011 Carmen, Don Giovanni e Turandot, nel 2012 Attila con Ferruccio Furlanetto e Samuel Ramey, Lohengrin, Rigoletto e Tosca. Nel 2013 Cos\u00ec fan tutte, Mefistofele, registrato in DVD, il Requiem di Verdi con i complessi musicali del Teatro San Carlo di Napoli e di San Francisco Opera riuniti per una storica esecuzione. Dirige inoltre Falstaff con Bryn Terfel e Ainoha Arteta.\nNuovamente alla Scala nel 2011 dirige alcuni concerti con la Filarmonica e Attila di Verdi in una nuova produzione di Gabriele Lavia, nel 2012 Tosca e nel 2013 ancora dei concerti con la Filarmonica e ancora una nuova produzione di Nabucco con Leo Nucci, ripreso poi dalla Royal Opera House di Londra con Placido Domingo nel ruolo del titolo.\nAl Teatro San Carlo di Napoli nel 2012 dirige \"I masnadieri\" di Giuseppe Verdi, di cui esiste un DVD trasmesso da Rai 5, nel 2013 la \"Messa da requiem\" di Verdi e \"Aida\". Nel 2014, sempre a Napoli, \"Otello\" con Marco Berti, Roberto Frontali e Lianna Haroutounian, ripreso e trasmesso dalla RAI.\nNel 2013 dirige il Requiem di Verdi alla Suntory Hall di Tokyo e nel 2014 dirige per la prima volta un concerto al Teatro Regio di Torino.\nHa recentemente diretto al Teatro Real di Madrid e alla Scala di Milano il Rigoletto di Verdi con Leo Nucci e Il Trittico e La Traviata alla Royal Opera House di Londra.\nAmato dalle Orchestre di tutto il mondo per la sua naturale spontaneit\u00e0 e creativit\u00e0, dirige anche alcune tra le Orchestre pi\u00f9 importanti del globo: Santa Cecilia di Roma, la Tokyo Symphony, la Russian National Orchestra, i Berliner Philharmoniker, la Bayerisch Rundfunk Orchestra, la NHK di Tokyo, la Cleveland Orchestra, la Philadelphia Orchestra, la San Francisco Symphony, la Atlanta Symphony, la StaatsKapelle di Dresda, la London Philharmonia, la RAI di Torino.\n\u00c8 stato Direttore Musicale di San Francisco Opera dal 2009 al 2018 e Direttore Musicale al Teatro San Carlo di Napoli dal 2012 sino al 2014. \u00c8 stato inoltre Direttore ospite principale della Tokyo Symphony Orchestra dal 2009 al 2012.\nAttualmente riveste il ruolo di \"Director Principal Invitado\" del Teatro Real di Madrid (dal 2017)"}
{"id": "349488", "revid": "30610", "url": "https://it.wikipedia.org/wiki?curid=349488", "title": "Brychan", "text": "Regn\u00f2 sul Brycheiniog (odierno Brecknockshire, nel Galles) e fu fedele alla Chiesa e ai suoi insegnamenti. Fu poi canonizzato\nSi spos\u00f2 tre volte e, secondo la tradizione agiografica ebbe numerosi figli, molti dei quali divennero santi. \u00c8 impossibile contarli: la cifra pi\u00f9 popolare \u00e8 quella di 24 figli e 24 figlie, fra i quali almeno due santi, Nectan e Wenna. La sua \u00e8 conosciuta come una delle \"famiglie sante d'Inghilterra\".\nBiografia.\nNacque attorno al 419 da Anlach figlio di Coronac e da Marchel, erede del regno gallese di Garthmadrun (Brycheiniog). Secondo una tradizione agiografica celtica che tende a enfatizzare la connessione del Galles con l'Irlanda, Brychan nacque proprio in Irlanda, ma subito dopo i suoi genitori andarono nel Galles, a Y Fenni-Fach. A quattro anni, Brychan fu affidato a san Drichan, che si trovava lungo il fiume Ysgir, da cui fu educato per sette anni. Dopo un prodigio, Drichan predisse a Brynach un futuro felice e prospero.\nPochi anni dopo, scoppi\u00f2 la guerra tra Anlach e Banadl, l'usurpatore irlandese del trono del Powys. Lo scontro fu sfavorevole ad Anlach, che fu costretto a mandare Brychan come ostaggio nel Powys. Il giovane principe fu trattato bene alla corte irlandese, dove si innamor\u00f2 follemente della figlia del suo ospite. Da questa relazione nacque Cynog, che fu poi martirizzato.\nBrychan sal\u00ec sul trono dopo la morte del padre. Come predetto da Drichan, il suo regno fu prospero e felice e in suo onore il popolo chiam\u00f2 il reame Brycheiniog. Nonostante la sua devozione e la sua \"pietas\" religiosa, Brychan non esit\u00f2, all'occorrenza, a ricorrere alla forza. Ad esempio, quando una delle sue figlie, santa Gladys, fu rapita dal sovrano del Gwynllwg, Gwynllyw: Brychan e i suoi uomini li inseguirono per diversi giorni e diverse notti e alla fine si verific\u00f2 una tremenda e sanguinosa battaglia, che cost\u00f2 la vita a molti uomini. In un'altra occasione, il sovrano del Dyfed (o del Gwynedd) fece delle scorrerie nel regno di Brychan, che in risposta lo attacc\u00f2, ottenendo una grande vittoria. I corpi dei nemici furono fatti a pezzi e le membra raccolte come trofei.\nIn tarda et\u00e0 Brychan avrebbe abdicato per ritirarsi in eremitaggio. Mor\u00ec molto anziano, verso la fine del V secolo, e fu sepolto a Ynys Brychan, forse l'isola di Lundy (Scozia). Gli successe il figlio Rhain Dremrudd.\nCulto.\nLa sua festa viene celebrata il 6 aprile."}
{"id": "349494", "revid": "113217121", "url": "https://it.wikipedia.org/wiki?curid=349494", "title": "Strambata (windsurf)", "text": "La strambata sulla tavola a vela \u00e8 la manovra pi\u00f9 comunemente utilizzata per cambiare la direzione della tavola stessa rispetto al vento. In particolare la strambata risulta particolarmente utile quando la tavola utilizzata \u00e8 di tipo 'sinker' o 'semi-sinker', cio\u00e8 quando essa non ha un volume sufficiente a sostenere il windsurfista se \u00e8 ferma. In questo caso la strambata permette di cambiare la direzione rispetto al vento mantenendo una velocit\u00e0 costante che permette di eseguire la manovra senza fare affondare la tavola stessa.\nRispetto alla classica virata il cambio di mura nella strambata viene effettuato senza passare davanti all'albero, ma ruotando l'albero stesso di 180\u00ba attorno al suo asse. "}
{"id": "349495", "revid": "22475", "url": "https://it.wikipedia.org/wiki?curid=349495", "title": "Sistema di coordinate cartesiane", "text": ""}
{"id": "349496", "revid": "154893", "url": "https://it.wikipedia.org/wiki?curid=349496", "title": "Spazzole", "text": ""}
{"id": "349498", "revid": "124795010", "url": "https://it.wikipedia.org/wiki?curid=349498", "title": "Aldo Semerari", "text": "Era il padre dello psichiatra italiano Antonio Semerari. Verso la met\u00e0 degli anni settanta, parallelamente alla sua attivit\u00e0 medico-forense, ricopr\u00ec un ruolo di cerniera tra formazioni dell'eversione di destra, degli ambienti della criminalit\u00e0 organizzata e di frange deviate degli apparati di sicurezza, con l'obiettivo di compiere o far compiere atti di violenza strumentali all'eversione e alla destabilizzazione dell'ordine democratico.\nPersonaggio ambiguo che ha legato il suo nome a diverse vicende oscure della storia italiana durante gli anni di piombo e della strategia della tensione: dalla strage di Bologna, al sequestro del politico democristiano Ciro Cirillo, fino al delitto del giornalista Mino Pecorelli. I suoi propositi ideologico-criminali, spesso perseguiti avvalendosi del supporto di malavitosi comuni, beneficiati attraverso perizie psichiatriche compiacenti, furono la causa del suo assassinio: il 1\u00ba aprile 1982, Semerari fu ritrovato decapitato all'interno della sua auto a Ottaviano (NA). Il rapporto con i servizi segreti, ampiamente documentato e confermato, che lo vedevano quindi depositario di segreti e informazioni sensibili ne determinarono, in seguito al crollo psicologico conseguente alla carcerazione, che divenisse scomodo per coloro i quali tali segreti dovevano proteggere. Lo stesso giorno della sua scomparsa, sar\u00e0 ritrovata suicida, in circostanze pi\u00f9 che ambigue, la sua collaboratrice presso la propria abitazione a Roma.\nBiografia.\nProfessore ordinario di medicina criminologica all'Universit\u00e0 degli Studi di Roma \"La Sapienza\", direttore dell'Istituto di psicopatologia forense e perito tra i pi\u00f9 autorevoli e stimati nei tribunali italiani, Semerari divenne noto soprattutto come autore di perizie psichiatriche d'alta scuola e come consulente in molti dei casi giudiziari pi\u00f9 rilevanti degli anni settanta come, ad esempio, quello relativo all'omicidio dello scrittore e regista Pier Paolo Pasolini, al \"boia di Albenga\" Luciano Luberti, ai membri del \"clan dei marsigliesi\", nonch\u00e9 nei processi a carico di mafiosi e di camorristi della Nuova Camorra Organizzata di Raffaele Cutolo. Ed \u00e8 proprio attraverso la sua attivit\u00e0 professionale medica che Semerari inizi\u00f2 a prestare i propri servigi scientifici per far ottenere perizie compiacenti a diversi gruppi delinquenziali come la banda della Magliana. \u00c8 stato consulente psichiatrico per il film \"Valeria dentro e fuori\", diretto da Brunello Rondi e interpretato da Barbara Bouchet.\nI contatti con la banda della Magliana.\nCome ebbe a riferire il pentito Fulvio Lucioli, componente di spicco della banda tra il 1978 e la fine del 1981:\nCircostanze, quelle messe a verbale da Lucioli, confermate anche dal terrorista di destra Paolo Aleandri, il quale ebbe a raccontare dei collegamenti tra Semerari e gli ambienti della malavita organizzata romana.\nIl pentito Maurizio Abbatino su Semerari dir\u00e0:\nIl Professore nero.\nPropugnatore di teorie antisemite, dichiaratamente pagano e adoratore del Sole (consumatore di fegato crudo in occasione dei riti del solstizio), Semerari era solito dormire su un letto in metallo nero, sormontato da una bandiera con la svastica e protetto dai suoi dobermann, cui impartiva solo ordini in tedesco. Fin dai primi anni cinquanta fu un convintissimo militante della corrente stalinista del Partito Comunista Italiano prima di convertirsi d'improvviso, a partire dai primi anni sessanta, alla destra post-fascista, suggestionato dall'universo dei movimenti politici extraparlamentari come il Movimento Rivoluzionario Popolare, Ordine nuovo e Costruiamo l'azione, l'organizzazione d'ispirazione neofascista nata da un'idea dell'ideologo Paolo Signorelli e di cui Semerari diviene uno dei principali artefici.\nCollaboratore del SISMI, il servizio segreto d'informazione militare, il Professore nero, come era soprannominato Semerari dalla stampa del tempo, grazie all'intervento del Gran maestro Gamberin, si iscrisse poi alla Loggia P2, stringendo ancor pi\u00f9 i rapporti con il \"Venerabile maestro\" Licio Gelli. Questo suo attivismo fece s\u00ec che, verso la fine degli anni settanta, la sua professione di criminologo and\u00f2 ad intrecciarsi sempre pi\u00f9 alla sua prospettiva ideologico-criminale e lo port\u00f2 quindi a contornarsi di ambigue e pericolose frequentazioni legate al mondo della malavita comune e politica e a chiunque potesse concretamente contribuire alla riuscita del suo piano eversivo che consisteva nel creare in Italia un fortissimo clima di tensione e di destabilizzazione finalizzata ad una svolta autoritaria e alla distruzione del sistema democratico. A tal fine, nel 1978, organizz\u00f2 anche una serie di riunioni politiche nella villa del professor Fabio De Felice a Poggio Catino (RI), con alcuni componenti della banda della Magliana a cui Semerari illustr\u00f2 la sua strategia eversiva basata sulla collaborazione fattiva tra estremismo di destra e malavita comune: bombe e attentati ad obbiettivi precisi in cambio di perizie e consulenze tecniche al fine di ammorbidire le sentenze in caso di arresti e detenzioni.\nQuesta sua operosit\u00e0 non rimase per\u00f2 impunita e cos\u00ec, nei suoi confronti, il 28 agosto 1980, la Procura di Bologna su segnalazione del SISDE e dell\u2019UCIGOS emise un ordine di cattura a cui segu\u00ec il suo arresto per associazione sovversiva e concorso morale per la strage di Bologna. \nIl mandato di cattura emesso verso Semerari, nelle primissime indagini, arriva insieme a quello per esponenti della destra eversiva, raccogliendo in parte il materiale di indagine del giudice Amato. Il nome di Semerari \u00e8 quello che fa pi\u00f9 scalpore, essendo un criminologo di fama: il quotidiano \u00abLotta Continua\u00bb, il 14 novembre 1980, per primo scrive che Semerari \u00e8 un massone, inserito nella loggia P2 (su cui ancora non sono avvenute le indagini della Guardia di Finanza). Il nome di Semerari non verr\u00e0 trovato negli elenchi della P2, ma il fratello confermer\u00e0 questa appartenenza, nelle dichiarazioni messe a verbale del 30.12.1984: \"mio fratello Aldo era iscritto al Grande Oriente d\u2019Italia da molti anni. Vi fu poi il suo passaggio nella loggia massonica P2\".\nNella clinica Villa Mafalda dove lavorava, venivano spesso \u201cospitati\u201d cittadini libici. In quell\u2019estate in Libia Semerari incontr\u00f2 Muammar Gheddafi. Il professore potrebbe essere stato l\u2019anello di congiunzione tra la P2 e il leader libico e nel periodo tra la strage di Ustica e quella di Bologna ebbe dei contatti anche con gli USA.\nNelle istruttorie i neofascisti pentiti lo individuarono come un elemento di spicco del vertice dei gruppi della destra eversiva di quegli anni. Dopo un anno fu comunque scarcerato e poi prosciolto per mancanza di prove. Ma quell'arresto suon\u00f2 per lui come un campanello d'allarme, un primo avvertimento per metterlo definitivamente a tacere.\nNel carcere, infatti, il criminologo aveva cominciato a dare segni di cedimento psicologico confidandosi anche con Maurizio Abbatino ed aveva minacciato pi\u00f9 volte di vuotare il sacco se i servizi segreti non lo avessero aiutato ad uscire di galera. Molto probabilmente Semerari, grazie soprattutto alla vasta rete delle sue conoscenze, custodiva molte informazioni legate agli anni di piombo e della strategia della tensione, inenarrabili e indicibili segreti che, se rivelati, avrebbero avuto effetti quantomeno devastanti. Il criminologo riusc\u00ec cos\u00ec nel suo scopo e venne quindi dapprima ricoverato a villa Mafalda per essere tenuto sotto controllo e, successivamente, scarcerato decretando inconsapevolmente la propria condanna a morte.\nLa morte.\nIl 26 marzo 1982, Aldo Semerari scomparve misteriosamente dall'hotel Royal di Napoli, ove soggiornava da qualche tempo. Tre giorni dopo arrivarono due telefonate alla redazione del quotidiano \"Il Mattino\", che ne rivendicavano il sequestro. Il 1\u00ba aprile 1982, in viale Elena, a Ottaviano, un passante not\u00f2 uno strano liquido rossastro fuoriuscire dalla portiera di una Fiat 128, parcheggiata proprio di fronte all'abitazione del camorrista Vincenzo Casillo, \u00abbraccio destro\u00bb del boss Raffaele Cutolo. I carabinieri del maresciallo Armando M. che intervennero sul posto, notarono sul sedile anteriore, lato guida, una busta di plastica insanguinata contenente la testa mozzata del criminologo, tagliata con una sega, mentre invece il suo corpo fu rinvenuto nel bagagliaio posteriore dell'auto. Semerari era stato sequestrato e portato in un macello clandestino di Ponticelli dove era stato garrottato e poi decapitato; il cadavere era stato quindi appeso per i piedi per favorirne il dissanguamento.\nCome si apprese in seguito, il movente del suo omicidio era da ricercarsi in un episodio avvenuto poco tempo prima il sequestro: il professore, infatti, nella sua qualit\u00e0 di psichiatra forense, si era adoperato per la scarcerazione di un boss della Nuova Camorra Organizzata di Raffaele Cutolo, per poi accettare l'incarico come consulente anche per la fazione opposta, la Nuova Famiglia di Umberto Ammaturo. Una errata mossa strategica che, molto probabilmente, gli cost\u00f2 la vita.\nIn un'intervista del maggio 2010, Ammaturo, oramai pentitosi, confess\u00f2 di aver ucciso Semerari e di aver successivamente depositato la sua testa mozzata davanti al castello di Cutolo: \"Gli tagliai io la testa (...) perch\u00e9 si era impegnato con noi della Nuova Famiglia a seguire le nostre cose, ed era ben remunerato da me personalmente, ma Cutolo fece ammazzare uno gi\u00f9 alle camere di sicurezza del tribunale e Semerari gli fece una perizia falsa per farlo assolvere. Era un traditore, chi prende un accordo e non lo mantiene \u00e8 un traditore.\"\nLo stesso giorno del ritrovamento del corpo di Semerari, a Roma, anche la sua collaboratrice e compagna Maria Fiorella Carraro, si tolse la vita (secondo gli investigatori) sparandosi in bocca con una pistola 357 Magnum. Pochi giorni dopo, una banda di scassinatori mai identificati ruppe i sigilli della mansarda della Carraro, sita in via Damiano Chiesa a Roma, mettendo a soqquadro tutte e dieci le stanze. A tutt'oggi si ritiene che la donna possa essere stata uccisa per nascondere una serie di informazioni riservate.\nSempre Abbatino riguarda alla sua morte dir\u00e0:\nIl professor Sargeni.\nLa figura di Semerari ha ispirato il personaggio del \"professor Sargeni (Cervellone)\" nel libro \"Romanzo criminale\", scritto nel 2002 da Giancarlo De Cataldo e ispirato alle vicende realmente avvenute della banda della Magliana, un ideologo di estrema destra che vorrebbe coinvolgere la banda nel suo disegno eversivo in cambio di perizie psichiatriche compiacenti. Morir\u00e0 ucciso da Donatella, autorizzata dal Dandi, su richiesta della camorra.\nNell'omonima serie televisiva, diretta da Stefano Sollima, il personaggio compare nella nona puntata della prima stagione e nella quinta e nella sesta puntata della seconda stagione, venendo interpretato da Duccio Camerini."}
{"id": "349499", "revid": "124043532", "url": "https://it.wikipedia.org/wiki?curid=349499", "title": "Tolo Marton", "text": "Biografia.\n\u00c8 nato in una famiglia di origine moglianese, figlio di Bruno Marton, esponente della Democrazia Cristiana che fu sindaco di Mogliano Veneto (1951-1956), presidente della provincia di Treviso (1960-1965) e sindaco di Treviso (1965-1975).\nLo stile.\nIl genere musicale di Marton pu\u00f2 essere ricondotto all'area classic rock, ma il suo repertorio si basa sull'incontro di rock, blues, country, rock psichedelico, melodia e silenzi. Tolo inserisce fra le sue influenze i chitarristi Rory Gallagher, Jimi Hendrix, B.B. King, Eric Gale, Nils Lofgren, Carlos Santana, J.J. Cale, Alvin Lee, Charlie Christian. Allo stesso modo stima artisti come Paul Simon, Joni Mitchell, The Doors, Jimmy Smith, Jerry Lee Lewis, Miles Davis, Henry Mancini, Cream, Dimitri Tiomkin e Ennio Morricone.\nBiografia.\nGli esordi.\nTolo Marton si appassion\u00f2 fin da piccolo alla musica, influenzato dalla passione del fratello maggiore per il pianoforte, ascoltando Beethoven, Chopin, Liszt, Bach, ma in casa sua non c'\u00e8 un piano. Ascolta i dischi delle sorelle maggiori e impara a memoria, prima di saperli suonare, pezzi di Conway Twitty, Jack Scott, Elvis Presley, Paul Anka, Everly Brothers, Santo &amp; Johnny, e canzoni di Domenico Modugno e Mina.\nDopo aver conosciuto \"Help!\" dei Beatles nel 1965 Tolo cominci\u00f2 ad ascoltare beat, nonostante non gli interessassero e non comprendesse il senso dei generi musicali. Nel 1966 inizi\u00f2 a suonare una vecchia chitarra classica prestatagli dal cognato. Verso la fine del 1968 conobbe Francesco Spinelli, chitarrista di un anno pi\u00f9 giovane che si esibiva gi\u00e0 con alcuni gruppi locali. Da lui conobbe Jimi Hendrix, i Cream, i Led Zeppelin, i Taste, i Doors, gruppi di cui spesso tentavano di emulare il sound. Formarono quindi i Blues Matter, in cui Tolo suona il basso elettrico, mentre nel 1970 entrambi, Tolo al basso e Francesco alla chitarra, entrarono a far parte de La Nuova Generazione, gruppo nato nel 1966 in cui hanno suonato altri musicisti trevigiani come Paolo Steffan e Alberto Negroni. Il gruppo, dopo aver suonato nei vari locali di Treviso e provincia ed aver fatto una breve stagione a Jesolo, si sciolse nel settembre del 1971. Tolo allora abbandon\u00f2 il basso per ritornare alla chitarra.\nAssieme all'amico batterista Alberto Martinuzzi Tolo form\u00f2 un nuovo gruppo BESTIA per proporre musiche dei Taste, Grand Funk Railroad e Black Sabbath.\nNel 1972 entr\u00f2, assieme a Alberto Martinuzzi, nel gruppo padovano I Puppies, con cui suon\u00f2 un anno sempre in sala da ballo, il loro repertorio era basato specialmente sulla musica dei Rolling Stones.\nNel 1973 entr\u00f2 nel gruppo trevigiano Le Impressioni, gi\u00e0 autori di due 45 giri per l'etichetta It nel 1971 e 1972. Con loro registr\u00f2 tra il 1973 ed il 1974 quattro brani per la EMI: \"I Want to Hold Your Hand\" dei Beatles e l'originale \"Paranoia dance\". Gli altri due brani, una reinterpretazione di un altro brano dei Beatles, \"Eleanor Rigby\", e il brano originale \"Trip to Paradise\", usciranno su 45 giri nel 1975, sotto il nome Raptus, scelto dalla casa discografica.\nNel 1975 venne inserito nella formazione prog veneziana de Le Orme, con cui incide l'album \"Smogmagica\", partecipando alla stesura musicale dei pezzi, tra i quali anche di uno dei pi\u00f9 grandi successi del gruppo: \"Amico di ieri\". Tolo lasci\u00f2 Le Orme dopo appena tre mesi dall'uscita dell'album, per divergenze riguardanti le coreografie dell'imminente tour intitolato \"Rockspray\", in scena nel marzo 1976.\nNel 1978 si un\u00ec con la Blues Society del musicista Guido Toffoletti, partecipando alla incisione dell'EP \"Straight Ahead\" (1978), del LP \"Blues society with Herbie Goins\" (1979) e del \"Birthday Album\" (1979-80).\nLa carriera solista e i successi americani.\nDopo questa parentesi nel panorama pop italiano inizi\u00f2 la sua carriera solista nel 1976 e incise nel 1981 il suo primo album \"The Blues Won't Go Away\". Nel 1998 ottenne una vittoria al \"Jimi Hendrix Electric Guitar Festival\" di Seattle, negli Stati Uniti. La manifestazione era organizzata dalla famiglia di Jimi Hendrix in collaborazione con la Fender, l'Aiwa e la rivista \"Guitar Player Magazine\". Questo prestigioso premio, consegnatogli direttamente da Al Hendrix, padre di Jimi, aumenter\u00e0 la notoriet\u00e0 di Tolo. Nel 1984 contribu\u00ec alla realizzazione del primo album solista di Aldo Tagliapietra, \"...nella notte\".\nHa inoltre partecipato cinque volte al Festival di Pistoia suonando sullo stesso palco con B.B. King, Buddy Guy, Jeff Beck, Jeff Healey, Robben Ford, Blues Brothers e tanti altri. Ha anche suonato insieme a Jack Bruce e Ginger Baker, ovvero i due terzi dei Cream, trovandosi al posto del restante componente, Eric Clapton.\nNel 1999 partecip\u00f2 al \"Blues and Soul Festival\" di Skopje in Macedonia.\nNumerose sono infine le esperienze accumulate negli USA nello stesso periodo: nel 1989 scelse di ripartire da Austin, in Texas, citt\u00e0 che si autodefinisce \"the live music capital of the world\". In America Tolo ha avuto al suo attivo numerose serate dal vivo, apparizioni radiofoniche (KGSR, KUT, KLBJ) e televisive, oltre a diverse interviste. Ad Austin nel 1999 ha registrato il suo album \"Colours and Notes\", suonando anche a San Antonio.\nUltimi anni.\nNel 1999 Tolo diede vita assieme ad altri cinque chitarristi (Luciano Bottos, Stefano Scutari, Alberto Negroni, Bruno Gennaro e Massimo Scattolin), al progetto \"Guitarland \u2013 Sei corde senza confini\", che propone una mescolanza di classica, jazz, flamenco, country e musica latino-americana.\nDa dicembre 2001 Tolo partecip\u00f2 allo spettacolo teatrale \"Carta Bianca\" con l'attore Marco Paolini e il violoncellista Mario Brunello. Nel marzo 2002 ha iniziato la collaborazione con il batterista dei Deep Purple Ian Paice, suonando con lui in pi\u00f9 concerti, in uno dei quali ha partecipato anche il loro attuale tastierista Don Airey.\nIl 1\u00ba gennaio 2003 si \u00e8 esibito in diretta su RAI International in una trasmissione dal titolo \"SOS Argentina\" a favore dei bambini di quel paese. Tra il 2005 e il 2006 ha avuto un altro paio di apparizioni televisive in RAI.\nLa sua cover di \"All Along the Watchtower\" \u00e8 stata inclusa nel terzo volume di \"May Your Song Always Be Sung: The Songs of Bob Dylan\", compilation di cover di Bob Dylan eseguite da artisti internazionali pubblicata dalla BMG nel 2003. Fu originariamente inserita nell'album \"Colours and Notes\" del 1999.\nRecentemente ha anche debuttato nel mondo della musica classica, suonando la sua \"Alpine valley\" in cattedrale a Treviso, accompagnato dall'Orchestra sinfonica della citt\u00e0.\nIl 5 novembre 2010, dopo 35 anni, Tolo Marton si riunisce con gli ex-Orme Aldo Tagliapietra e Tony Pagliuca. Insieme al batterista Carlo Bonazza, il gruppo partecipa al Prog Exhibition, importante festival svoltosi il 5-6 novembre a Roma per il quarantennale del progressive rock italiano. \u00c8 stato presente anche David Cross dei King Crimson, in qualit\u00e0 di special guest. Con il batterista Manuel Smaniotto, la band ha esordito lo scorso 25 febbraio 2011 al Teatro Comunale di Vicenza, facendo il tutto esaurito e bissando i consensi della precedente data. Il gruppo \u2500 che si presenta con il soprannome Tagliapietra Pagliuca Marton \u2500 ha annunciato la pubblicazione di un album di inediti di cui attualmente propone, nelle esibizioni live, il brano dal titolo provvisorio \"Dai un nome\". Dopo aver tenuto con grande successo altri concerti a Genova, Venezia Mestre e Varese, nell'aprile 2011 il gruppo decise di sciogliersi.\nNel 2012 inizia una collaborazione con il bassista dei Deep Purple Roger Glover con il quale si esibisce in concerto al Teatro Corso a Mestre, terraferma del Comune di Venezia."}
{"id": "349501", "revid": "1516566", "url": "https://it.wikipedia.org/wiki?curid=349501", "title": "Sofia Amundsen", "text": "Sofia Amundsen \u00e8 un personaggio del romanzo \"Il mondo di Sofia\" di Jostein Gaarder.\nSi scoprir\u00e0 solo alla fine del romanzo che in realt\u00e0 Sofia \u00e8 un personaggio immaginario di secondo livello ovvero \u00e8 un personaggio inventato da un personaggio immaginario del libro (Albert Knag). In pratica l'autore del romanzo ha immaginato il personaggio di Albert Knag che crea il personaggio di Sofia per spiegare a sua figlia Hilde il significato della filosofia.\n\u00c8 una quattordicenne che capisce solo il giorno prima del suo 15\u00ba compleanno che la sua vita \u00e8 un'invenzione del maggiore dell'ONU Albert Knag, che l'ha creata per insegnare la filosofia a sua figlia Hilde Moller Knag, e che vive la propria esistenza in un libro. Sofia impara questo e molte altre cose da Alberto Knox, il filosofo che Albert Knag invent\u00f2 affinch\u00e9 le insegnasse la filosofia. Alla fine della storia Sofia dimostra di essere diventata filosofa perch\u00e9 ha la capacit\u00e0 di guardare le cose da una differente prospettiva. La migliore amica di Sofia \u00e8 Jorunn.\nSofia festeggia il compleanno il 15 giugno, lo stesso giorno di Hilde. Lei e Alberto vogliono scappare dalla mente di Albert Knag e ottenere una propria esistenza."}
{"id": "349503", "revid": "324026", "url": "https://it.wikipedia.org/wiki?curid=349503", "title": "Bandiera degli Stati Confederati d'America", "text": "I disegni adottati ufficialmente come bandiera degli Stati Confederati d'America nel corso del periodo 1861-1865 furono tre. \nProposte per la bandiera confederata.\nProposte popolari (febbraio e marzo 1861).\nPer le prime tre settimane di esistenza del loro governo gli Stati Confederati d'America non ebbero una bandiera ufficialmente sanzionata. Il Congresso Provvisorio insedi\u00f2 un Comitato per la Bandiera ed il Sigillo sotto la presidenza di William Porcher Miles della Carolina del Sud. Questo Comitato ricevette centinaia di disegni proposti da gente sia all'interno sia all'esterno della nuova Confederazione. Quando il Comitato fece il suo rapporto al Congresso, scrisse che tutte le proposte potevano essere divise in due grandi categorie:\nProposte del Comitato congressuale congiunto: \"The Sun of Glory\" (aprile 1862).\nLe prime elezioni nazionali Confederate in base alla Costituzione definitive degli Stati Confederati si tennero mercoled\u00ec 6 novembre 1861. Il Congresso Provvisorio continuo a riunirsi e a legiferare fino al 18 febbraio 1862, giorno nel quale pass\u00f2 il potere legislativo al Senato ed alla Casa dei Rappresentanti del Primo Congresso degli Stati Confederati. Il nuovo Senato formalmente conteggi\u00f2 I voti del collegio elettorale, nel quale Jefferson Davis e Alexander Stephens erano stati eletti presidente e vicepresidente secondo la nuova Costituzione. Davis, e, simbolicamente, il nuovo governo, furono insediati il 22 febbraio 1862.\nCinque giorni prima di cessare le sue funzioni, il Congresso Provvisorio dibatt\u00e9 il cambio della bandiera nazionale degli Stati Confederati, lasciando infine questa decisione al nuovo Congresso eletto dal popolo. Una settimana dopo che il nuovo Congresso ebbe aperto la sua prima sessione, il Senato e la Casa dei Rappresentanti insediarono un Comitato Congiunto per la Bandiera ed il Sigillo. I membri del comitato congiunto erano i senatori William B. Preston (Virginia), James L. Orr (Carolina del Sud) e Thomas J. Semmes (Louisiana), ed i loro colleghi della Casa Alexander R. Boteler (Virginia), Peter W. Gray (Texas) e William R. Smith (Alabama). Il senatore Boteler ne era presidente.\nUn'idea che era stata proposta da diverse fonti era quella di sostituire le stelle della bandiera con un sole. Una tale \"bandiera del sole\" fu proposta da Robert Barnwell Rhett sul Mercury di Charleston il 6 marzo 1862. In un articolo, Rhett discusse quattro possibili nuovi modelli di bandiera, fra i quali egli descrisse come \"unico e bello... il sole (d'oro o giallo in campo azzurro) con un raggio per ogni Stato, rende superfluo prendere in prestito le stelle, mentre \u00e8 emblematico della latitudine del nostro paese, sorgente della nostra abbondanza agricola, ed anche del calore e della genialit\u00e0 del carattere del Sud.\"\n\u00c8 talvolta accaduto che i disegni delle bandiere riportati dai giornali ispirassero il disegno delle bandiere per le unit\u00e0 in campagna. Accadeva pi\u00f9 spesso quando i giornali lasciavano credere ai lettori che il disegno in questione stava per essere, o era gi\u00e0 stato, adottato come nuova bandiera nazionale. Questo non fu il caso del Mercury di Charleston sopra indicato; ma il disegno sembra aver ispirato la bandiera consegnata al 3\u00ba Battaglione Volontario di Cavalleria della Carolina del Sud.\nSia pur omettendo il bordo azzurro del disegno del Mercury, la bandiera del 3\u00ba Battaglione replica i suoi triangoli rossi e bianchi. Invece del sole su uno scudo azzurro, il centro della bandiera \u00e8 decorato da un disco azzurro, sul quale sono riportate in oro, in un circolo dorato, la designazione dell'unit\u00e0 e le sciabole incrociate della cavalleria.\nLa proposta del Mercury di Charleston potrebbe aver ricavato il disegno da un altro, discusso nel \"Daily Dispatch\" di Richmond un mese prima (il 31 maggio 1861, a pagina n. 4). Quel disegno, proposto da qualcuno che firm\u00f2 solo con le iniziali \"W.L.B.\" era una croce bianca, che W.L.B. chiam\u00f2 \"La Croce del Sud\".\nPiuttosto che da stelle, la bandiera era ornata da un sole.\nIl 19 aprile 1862, il Comitato Congiunto per la Bandiera ed il Sigillo sottomise il suo rapporto ad ambedue le Case del Congresso. La risoluzione congiunta proposta dal rapporto era la seguente:\nNel suo rapporto il Comitato specificava che il fondo azzurro avrebbe avuto la forma di uno scudo. Nell'adottare il simbolo del sole, il rapporto del Comitato notava che quasi tutti i disegni proposti avevano una qualche combinazione di stelle.\nIl Senato non intraprese nulla circa la risoluzione, ma la Casa dei Rappresentanti inizi\u00f2 un dibattito. Alla fine, la Casa vot\u00f2 39 a 21 di posporre l'esame della risoluzione, ma essa non fu mai pi\u00f9 discussa.\nIn ogni caso, a questa bandiera fu dato un certo grado di notoriet\u00e0 dalla stampa. L\"'Examiner\" di Richmond pubblic\u00f2 il disegno e riport\u00f2: \"Siamo informati che il Congresso ha definitivamente adottato una bandiera.\" La notizia fu ripresa da altri giornali. Come risultato, alcune bandiere di questo disegno furono fatte e consegnate ad unit\u00e0 combattenti dell'Esercito.\nLa prima bandiera nazionale confederata.\nLa bandiera originale degli Stati Confederati d'America, comunemente nota come \"Stars &amp; Bars\" (\"stelle e barre\"), fu approvata dal Congresso del Governo Provvisorio degli Stati Confederati, e per la prima volta issata sull'edificio del Congresso a Montgomery, Alabama, il pomeriggio del 4 marzo 1861. Il Congresso non adott\u00f2 un atto formale di codifica di questa bandiera, ma essa \u00e8 descritta nel Rapporto del Comitato per la Bandiera ed il Sigillo, con le seguenti parole:\nLa prima bandiera fu issata sul Campidoglio di Montgomery dalla Signorina Letitia Christian Tyler, nipote del presidente John Tyler.\nLa versione ufficiale doveva avere le stelle in circolo, in numero corrispondente agli stati attualmente ammessi alla Confederazione. Cos\u00ec ci sarebbero dovute essere 7 stelle dal 4 marzo al 7 maggio 1861, quando la Virginia divenne l'ottavo Stato Confederato con un atto del Congresso. Successivamente il numero delle stelle continu\u00f2 ad aumentare finch\u00e9 il Tennessee guadagn\u00f2 il suo seggio come 11\u00ba Stato il 2 luglio 1861. Il numero rimase 11 per tutta l'estate, ma aument\u00f2 quando il Missouri ed il Kentucky furono ammessi alla Confederazione con Atti del Congresso approvati rispettivamente il 28 novembre 1861 ed il 10 dicembre 1861.\nNonostante il modello ed i numeri ufficiali, comunque, singoli esempi della \"Stars and Bars\" se ne discostano grandemente, con stelle varianti nel numero da 1 a 17, e disposizione delle stelle variata rispetto al circolo sancito ufficialmente.\nLa seconda bandiera nazionale confederata.\nAdozione della seconda bandiera nazionale confederata.\nLa seconda bandiera degli Stati Confederati d'America, comunemente nota come \"Stainless banner\", (\"bandiera senza macchia\") fu creata da un Atto del Congresso degli Stati Confederati (Statutes at Large, Primo Congresso, Sessione III, Capitolo 88), approvata dal Presidente il 1\u00ba maggio 1863. L'atto della bandiera del 1863 descrive la bandiera come segue:\nIl cambiamento nella legge sulla bandiera che port\u00f2 all'adozione della \"Stainless banner\" fu iniziato il 22 aprile 1863, quando il Comitato per la Bandiera e il Sigillo del Senato degli Stati Confederati invi\u00f2 al Senato un rapporto che raccomandava l'adozione del disegno di legge senatoriale 132. Il disegno originale era essenzialmente lo stesso dell'Atto adottato il 1\u00ba maggio 1863, ma includeva una previsione che il campo della bandiera includesse \"una barra azzurra, un terzo dell'ampiezza della bandiera, dividendo il campo nel senso della lunghezza.\"\nLa bandiera pass\u00f2 al Senato con la barra azzurra, ma dopo lungo dibattito il 1\u00ba maggio 1863, la Casa dei Rappresentanti emend\u00f2 il disegno di legge rimuovendo la barra azzurra. Il Senato convenne sull'emendamento della Casa e il Presidente firm\u00f2 l'atto il giorno stesso.\nSebbene l'atto sulla bandiera del 1863 disponesse che la bandiera fosse lunga il doppio dell'ampiezza, le bandiere effettivamente prodotte dal Deposito Vestiario di Richmond erano solo 1 volta e 1/2 l'ampiezza, pi\u00f9 corrispondente all'Insegna Navale adottata dalle Norme per il Dipartimento della Marina il 26 maggio 1863, che non all'atto del 1\u00ba maggio 1863.\nLa terza bandiera nazionale confederata.\nAdozione della terza bandiera nazionale confederata.\nLa terza e definitiva bandiera degli Stati Confederati d'America \"Final Edition\" (\"Edizione finale\") fu creata con un atto del Congresso degli Stati Confederati (Secondo Congresso, Sessione II), approvata dal Presidente il 4 marzo 1865, quattro anni dopo che era stata issata per la prima volta la \"Stars and bars\" a Montgomery.\nL'atto della bandiera del 1865 descrive la bandiera come segue:\nMolto pochi, forse nessun esemplare di questa bandiera prodotto durante la Guerra corrispose alle specifiche ufficiali della legge. La nuova bandiera doveva avere il cantone leggermente rettangolare. Quelle fatte al Deposito Vestiario di Richmond continuarono ad utilizzare il cantone quadrato della \"Stainless Banner\", cambiando il modello solo con l'aggiunta della barra esterna rossa.\nUso recente.\nDopo la fine della guerra di secessione americana l'uso personale e ufficiale di queste bandiere e di bandiere derivate da essa \u00e8 continuato con alcune controversie.\nLa vecchia bandiera nazionale del Mississippi e la attuale della Georgia sono basate sulle bandiere confederate. La bandiera della Carolina del Nord \u00e8 basata sulla bandiera adottata dallo stato nel 1861, che risale alla fondazione della Confederazione e appare essere basata sulla prima bandiera confederata. Le bandiere dell'Alabama e della Florida sembrano di ispirazione confederata, ma sono in realt\u00e0 derivate dalla croce di Borgogna, usata sui territori della Florida spagnola.\nAltre bandiere.\nOltre alla bandiera nazionale, una variet\u00e0 di bandiere e vessilli furono usati dai confederati. Tra questi la \"Bonnie Blue\" venne usata come bandiera non ufficiale nei primi mesi del 1861. Venne usata dalle batterie confederate che aprirono il fuoco contro Fort Sumter all'apertura della guerra di secessione. Le truppe confederate che combatterono nei teatri occidentali della guerra usarono anche la bandiera di guerra Van Dorn. Inoltre molte unit\u00e0 militari avevano una propria bandiera reggimentale che portavano in battaglia.\nBibliografia.\n\"The flags of the Confederate States of America\", by autority of the United Confederate Veterans, s.l. (Richmond Va.) 1907."}
{"id": "349504", "revid": "372624", "url": "https://it.wikipedia.org/wiki?curid=349504", "title": "Alfredo d'Andrade", "text": "A lui si deve, fra l'altro, la progettazione del Castello d'Albertis di Genova. \u00c8 stato anche pittore e una sua opera, \"Il ritorno dai campi\", \u00e8 custodita all'Accademia Ligustica di Belle Arti nel capoluogo ligure.\nBiografia.\nNato in una famiglia della borghesia lusitana, da Antonio Jos\u00e9 e da Emilia Games de Silva Reis, nel 1845 inizi\u00f2 a frequentare lo studio del pittore e incisore spagnolo Trif\u00f3n de Avilez.\nAssecondando una tradizione familiare, il padre lo mand\u00f2 quindi a Genova insieme al fratello Julio per introdurlo al mondo degli affari. A dargli occupazione furono i fratelli Baratta, corrispondenti commerciali dei d'Andrade. Il giovane si dimostr\u00f2 tuttavia, gi\u00e0 a quel tempo, molto pi\u00f9 interessato alla vita intellettuale e alle arti decorative che non al mondo degli affari.\nNel 1855 visita l'Esposizione Universale di Parigi e al Palais des Beaux-Arts \u00e8 affascinato dalle opere del paesaggista svizzero Alexandre Calame.\nL'anno successivo, assieme al fratello, visita Civitavecchia, Roma, Napoli e Firenze. A causa di una grave malattia deve per\u00f2 fare rientro a Lisbona dove non smette tuttavia di frequentare l'ambiente artistico.\nFormazione.\nLa permanenza in Italia \u00e8 stata considerata dallo stesso D'Andrade un passo importante ai fini della sua formazione artistica. E a Genova fa ritorno appena un anno dopo il suo rientro in patria, nel 1857, per iniziare a frequentare lo studio del pittore Tammar Luxoro. Iscrittosi all'Accademia Ligustica di Belle Arti, segue i corsi di architettura di Giovanni Battista Resasco.\nNel 1858 viene di nuovo richiamato dal padre a Lisbona dove lavora presso il Consolato di Toscana. Si appassiona ai problemi architettonici e urbanistici della citt\u00e0 natale.\nNel 1860 torna a Genova, e in quel periodo visita l'esposizione di pittura di Torino. Si trasferisce quindi a Ginevra per frequentare lo studio di Alexandre Calame. Conosce gli artisti che frequentano il Caf\u00e9 du Bourg: Ernesto Bertea, Vittorio Avondo e soprattutto Antonio Fontanesi che avr\u00e0 su di lui un'influenza ancora maggiore di quella di Calame.\nTornato a Genova, nel 1861 frequenta i corsi di prospettiva e architettura dell'Accademia Ligustica, intraprende viaggi in Italia e nel Delfinato francese. A Nervi conosce Carlo Pittara.\nNella citt\u00e0 ligure entra a far parte del gruppo dei pittori detti \"i Grigi\", che dipingevano dal vero paesaggi naturali, sull'esempio del gruppo di Fontainebleau. Questo gruppo intendeva richiamarsi ad una rappresentazione diretta del modello, sulle orme del realismo francese ed era in contrasto con l'accademismo tradizionale.\nNel 1862 dipinge ad Albano, a Fiumicino, ad Ariccia, sulle orme dell'Avondo. Espone, con successo, alcuni quadri a Genova.\nNel 1863, su ordine del padre, torna a Lisbona, dove rifiuta la cattedra di professore di paesaggio alla Real Accademia di Belle Arti. A Carcare, presso Savona, nasce la Scuola grigia ligure attorno alla figura di Ernesto Rayper.\nNel 1864 si iscrive al corso di anatomia dell'Accademia Ligustica. Conosce Federico Pastoris, artista e animatore culturale. In estate raggiunge Carlo Pittara a Rivara, luogo di riunione di pittori paesaggistici noti come la \"Scuola di Rivara\".\nUn suo lavoro ad acquarello, \"Loggia del Palazzo Cambiaso\", viene premiato con una medaglia d'argento dell'Accademia Ligustica. Il padre gli concede di disporre del lascito testamentario del nonno \"Bento\" e il permesso di trasferirsi stabilmente in Italia.\nL'architettura medievale.\nDopo un breve periodo a Ginevra, nel 1865 si trasferisce definitivamente in Italia, insegnando ornato e dedicandosi al rilievo di edifici storici. Grazie a queste attivit\u00e0, matura una profonda conoscenza degli edifici di Piemonte, Liguria e Valle d'Aosta, dimostrando particolare interesse per quelli del periodo medievale.\nDiviene Sovrintendente alle Belle Arti di Liguria e Piemonte e dirige tutti i restauri di chiese e castelli effettuati sino al 1915 in queste regioni, tra cui quello della Sacra di San Michele, oggi monumento simbolo del Piemonte. Tra le sue opere anche il restauro del battistero e del pilone funerario di Albenga.\nIl materiale accumulato gli permetter\u00e0 di curare la realizzazione del Borgo Medievale di Torino, al Parco del Valentino, in seno all'Esposizione generale italiana del 1884. Il Borgo costituisce una delle sue opere di maggiore rilievo poich\u00e9 in essa l'artista ha ricreato un piccolo nucleo urbano medievale partendo proprio dalle esperienze architettoniche che aveva avuto modo di rilevare.\nRestauri.\nAlla direzione della Sovrintendenza di Belle Arti in Liguria e Piemonte, dirige tutti i restauri di questo periodo, sino al 1915, anno della sua morte, in Liguria, Piemonte, Valle d'Aosta (allora facente parte del Piemonte)\nRiconoscimenti.\nAd Alfredo d'Andrade \u00e8 oggi dedicata la Fondazione omonima istituita a Pavone Canavese nel 1996 con una sezione di Museo e Centro Studi. \u00c8 tuttora considerato un artista di spicco della seconda met\u00e0 dell'Ottocento-primi del Novecento. Alla sua opera sono state dedicate varie personali, anche se raramente con la compresenza delle sue opere pittoriche con i bozzetti e le foto dei suoi successi architettonici e di restauro."}
{"id": "349506", "revid": "4507", "url": "https://it.wikipedia.org/wiki?curid=349506", "title": "University of Toronto", "text": ""}
{"id": "349509", "revid": "16066", "url": "https://it.wikipedia.org/wiki?curid=349509", "title": "Integrale curvilineo", "text": ""}
{"id": "349510", "revid": "155634", "url": "https://it.wikipedia.org/wiki?curid=349510", "title": "Bandiera dell'Unione africana", "text": "L'attuale bandiera dell'Unione africana fu adottata durante la 14\u00aa Sessione ordinaria dell'assemblea dei capi di Stato e di governo, che ebbe luogo ad Addis Abeba il 31 gennaio 2010.\nStoria.\nDurante l'8\u00ba Summit dell'Unione, che si tenne sempre ad Addis Abeba dal 29 al 30 gennaio 2007, fu deciso il lancio di un concorso per la selezione di una nuova bandiera per l'Unione. Fu richiesto uno sfondo verde, simboleggiante la speranza per l'Africa, e stelle per rappresentare gli stati membri.\nA seguito di questa decisione, la Commissione dell'Unione Africana, guidata da Mu\u02bfammar Gheddafi, organizz\u00f2 la competizione. La commissione ricevette un totale di 106 proposte, provenienti da cittadini di 19 nazioni africane e 2 dalla diaspora. Le proposte furono esaminate da una commissione di esperti che scelse quella disegnata da Yadesa Bojia, dandone l'ufficializzazione a gennaio 2010.\nDescrizione.\nLa bandiera \u00e8 costituita dal profilo dell'Africa, in verde scuro, sopra un sole bianco a 53 raggi, circondato da altrettante stelle a cinque punte, color oro, rappresentanti le 53 nazioni membri, su sfondo sempre verde scuro.\nLa bandiera \u00e8 rimasta tale, nonostante le successive adesioni all'Unione del Sudan del Sud (27 luglio 2011) e del Marocco (30 gennaio 2017), che hanno portato a 55 il numero dei paesi membri.\nBandiera precedente.\nLa precedente bandiera, utilizzata fino al 2010, era quella dell'Organizzazione dell'unit\u00e0 africana ed era composta da un'ampia banda orizzontale verde posta in alto, seguita da una striscia stretta color oro. Sotto c'era un'ampia striscia bianca recante al centro l'Emblema dell'Unione africana seguita da un'altra striscia stretta color oro e un'ampia banda verde in fondo."}
{"id": "349513", "revid": "125990970", "url": "https://it.wikipedia.org/wiki?curid=349513", "title": "TG1", "text": "Il TG1 \u00e8 il telegiornale di Rai 1. Viene trasmesso dal Centro di produzione Rai di Saxa Rubra a Roma. L'attuale direttrice della testata \u00e8 Monica Maggioni.\nEssendo il telegiornale pi\u00f9 seguito della televisione pubblica e della televisione italiana in generale, ha sempre mantenuto un orientamento politico tendenzialmente vicino ai partiti di maggioranza, in particolar modo Democrazia Cristiana, il centro-destra (nel caso di Clemente Mimun) o il centro-sinistra (nel caso di Giulio Borrelli).\nStoria.\nAntefatti.\nIl telegiornale in Italia venne avviato in forma sperimentale dalla sede Rai di Milano, alle ore 21 del 10 settembre 1952. La prima notizia trasmessa riportava la regata storica di Venezia. Da segnalare la notizia, trasmessa circa sei mesi dopo, della morte e il funerale del leader sovietico Josif Stalin, caratterizzato da un filmato di repertorio non relativo all'evento in quanto nel corteo si nota proprio il dittatore.\nLa sigla con orchestra con ottoni e archi \u00e8 memoria alla figura medievale dell'araldo, lettore di proclami pubblici, normalmente preceduti da squilli di tromba.\nIl telegiornale in forma regolare, diretto da Vittorio Veltroni, venne invece avviato alle 20:45 del 3 gennaio 1954, letto da Riccardo Paladini con una durata di 15 minuti. Dal 3 febbraio 1957, con la nascita di Carosello, l'orario di messa in onda venne anticipato alle 20:30, e dal 2 dicembre 1973 alle ore 20, per effetto della politica di austerity. Quest'ultimo orario \u00e8 tutt'oggi in vigore per il TG1.\nDal 1961 il telegiornale and\u00f2 in onda per la prima volta anche sul neonato \"Secondo Programma\" (l'attuale Rai 2) in forma ridotta, in un primo momento intorno alle 22, poi intorno alle 21.\nFra i vari giornalisti che subentrarono agli \"speaker\", cio\u00e8 gli annunciatori (non giornalisti), alternandosi nella conduzione perci\u00f2 non pi\u00f9 anonima, vi furono Andrea Barbato, Piero Angela, Sergio Telmon, Tito Stagno (anche giornalista sportivo, commentatore del primo allunaggio Apollo), Gustavo Selva (discusso commentatore politico), Paolo Cavallina, Vittorio Orefice (portavoce dal Parlamentare), Gianni Pasquarelli, Vittorio Citterich, Piergiorgio Branzi, Giuseppe Vannucchi, Lello Bersani, Maurizio Barendson (giornalista sportivo), Mario Pastore, Ettore Masina, Tito Cortese (anche corrispondente dalla Germania), Bianca Maria Piccinino, Brunella Tocci, Angela Buttiglione. Gli inviati storici: Sandro Paternostro dal Regno Unito, Ilario Fiore dalla Spagna (poi dalla Cina), Demetrio Volcic dall'allora Unione Sovietica, Ruggero Orlando dagli Stati Uniti d'America e Carlo Bonetti da Parigi. Dalle redazioni locali: Beppe Barletti, Luciano Lombardi, Elio Sparano, Cesare Viazzi.\nEsordi.\nLa prima edizione come \"TG1\" risale al 15 marzo 1976.\nIn origine vi erano tre edizioni: alle 13:30, alle 20 e quella notturna. In precedenza vi era anche un'edizione denominata \"Del pomeriggio\", che andava in onda intorno alle 18.30. La domenica, dal 24 ottobre 1976, alle ore 13:00 andava in onda per 50 minuti \"TG l'una\", rotocalco d'attualit\u00e0 e approfondimento con ospiti in studio e servizi filmati a cura di Alfredo Ferruzza, condotto prevalentemente da Paolo Cavallina, Enzo Stinchelli, Elio Sparano, Romano Battaglia, Giuseppe Breveglieri e Melo Freni, interrotto alle 13:30 da una breve edizione di 10 minuti del TG, denominata \"TG1 Notizie\". La caratteristica principale di questo nuovo telegiornale era l'approfondimento, specie nell'edizione delle 20:00, che si concludeva sempre con la rubrica \"Dentro la notizia\".\nIl primo direttore della testata, nominato il 2 dicembre 1975 all'indomani della riforma del 1975 che rendeva autonome dal governo le linee editoriali dei TG e dei giornali radio, fu il giornalista Emilio Rossi, di orientamento democristiano. Diresse la testata durante gli anni di piombo e fu anche vittima di un attentato delle Brigate Rosse il 3 giugno 1977. In quell'anno il TG1 adott\u00f2 un nuovo logo, ideato e realizzato da Massimo Vignelli, e destinato a rimanere in uso (salvo una breve interruzione nel 1992) per molti decenni, seppur con diverse modifiche.\nIl primo conduttore del TG1, che aveva raccolto l'eredit\u00e0 del precedente telegiornale unico, era Emilio Fede in coppia con Bianca Maria Piccinino nell'edizione diurna. Nell'edizione serale il telegiornale era condotto da Massimo Valentini, che poi cominci\u00f2 ad alternarsi con Emilio Fede (il quale il 28 febbraio 1977 condusse la prima edizione a colori, appunto, del TG). Altri volti noti dei primi anni erano Bruno Modugno, Angela Buttiglione, Marcello Morace, Alberto Masoero, Alberto Michelini, Giuseppe Vannucchi, Liliano Frattini, Claudio Angelini, Ottavio Di Lorenzo.\nIn redazione vi erano altri giornalisti noti: Arrigo Petacco, Diego Cimara, Fulvio Damiani, Giuseppe Lugato, Adalberto Manzone, Mimmo Sacco, Dante Alimenti, Vittorio Citterich, Nuccio Fava, Paolo Frajese, Massimo Olmi, Mino Damato, Piero Forcella, Romano Battaglia, Elio Sparano e Bruno Vespa.\nLe pagine della politica, nelle edizioni serali, erano firmate da Pierantonio Graziani, quelle dello sport da Paolo Valenti, Gian Piero Galeazzi, Beppe Viola e dal telecronista Nando Martellini.\nTra gli speaker vi erano Luigi Carrai e Giuseppe D'Amore; a loro si aggiungono Roberto Di Palma e Adriana Retacchi\nDiana de Feo e Giorgio Ponti curavano l\u2019\"Almanacco del giorno dopo\". Vennero assorbite dal TG1 le rubriche \"Che tempo fa?\" e \"Il tempo in Italia\", che diventarono una rubrica unica per tutte le edizioni del meteo.\nAnni '80.\nAll'inizio degli anni ottanta vennero aggiunte l'edizione flash pomeridiana delle 18:00 (dal 1980), quella di mezza sera (dal 1982) e un'altra edizione flash a mezzogiorno circa (dal 1983), condotta inizialmente da Tiziana Ferrario. In quegli anni, in cui si afferma l'emittenza privata e commerciale, la pubblicit\u00e0 entr\u00f2 per la prima volta anche nei TG della TV pubblica, che separavano le notizie sportive o economiche dalle altre inserite nella prima parte. La redazione cronaca, in pratica un \"giornale nel giornale\" per le molteplici competenze in quel tempo attribuitele (cronaca bianca e nera, cronaca estera, medicina, moda, ambiente, scienza) era diretta da Andrea Melodia e successivamente da Roberto Morrione. Vice Caporedattore era Massimo Valentini, che conduceva pure l'edizione delle ore 20, capi servizio Angela Buttiglione e Bruno Modugno. Tra i redattori figuravano Giulio Sciorilli Borrelli, Maurizio Beretta e Barbara Scaramucci, che in seguito ricoprirono ruoli di primo piano nell'azienda.\nArt director della testata furono Renato Startari (negli anni settanta) e Giuseppe Rogolino dopo dal 1985 al 1999. La progettazione delle scenografie, dalla fondazione fino al 1992, \u00e8 affidata invece a Nico Calia.\nAnni '90.\nIl 10 marzo 1992, in seguito all'agguerrirsi della concorrenza esterna alla TV di Stato e alla nascita del TG5 di Enrico Mentana, il TG1 sub\u00ec un \"restyling\" chiamandosi \"Telegiornale Uno\" su suggerimento dell'art director Giuseppe Rogolino (che intese cos\u00ec sottolineare la natura del notiziario quale primo telegiornale nazionale italiano, superiore alle nascenti testate giornalistiche private). Artefice del nuovo \"look\" fu il direttore Bruno Vespa, che commission\u00f2 a Gianni Boncompagni anche la progettazione di un nuovo studio, composto da uno sfondo video wall che mostrava una redazione in attivit\u00e0, improntata allo stile dei telegiornali statunitensi. Il 18 ottobre dello stesso anno, il TG1 trasfer\u00ec la propria sede nel neonato centro radiotelevisivo di Saxa Rubra, cos\u00ec come avvenuto per TG2 e TG3; fino a quella data le tre testate trasmettevano dalla sede Rai di via Teulada in Roma, ove ciascuna di esse aveva a disposizione un piano completo dello stabile con annessi studi, regia, sala montaggio e redazione.\nNel giugno 1993, il \"Telegiornale Uno\" torna a chiamarsi semplicemente TG1, con una nuova sigla ideata da Giuseppe Rogolino, che verr\u00e0 utilizzata fino a ottobre 1998.\nTra il 1993 e il 1994 esplode inoltre lo scandalo delle false \"note spese\" degli inviati Rai, sfociato in indagini giudiziarie per truffa da parte della Procura della Repubblica di Roma, che coinvolge molti nomi noti del video e si conclude con una serie di provvedimenti disciplinari e il licenziamento dei due giornalisti maggiormente coinvolti negli illeciti: l'inviato Enrico Massidda e il corrispondente da Londra Giancarlo Infante. Quest'ultimo, il cui caso \u00e8 stato persino oggetto di interrogazioni parlamentari, \u00e8 stato destinatario di ben due licenziamenti per truffa ai danni della Rai in primo luogo riguardo alla fittizia locazione della residenza londinese e alla falsificazione di 600 ricevute per i pasti.\nAnni 2000.\nDirezione Lerner e Longhi.\nNel 2000, dopo una polemica con la commissione di vigilanza Rai presieduta da Mario Landolfi (AN), il direttore del TG1 Gad Lerner si dimette. La polemica scoppia in seguito alla messa in onda di alcune immagini all'interno di un servizio di David Sassoli sul tema della pedofilia, trasmesse sia dal TG1 che dal TG3 diretto da Nino Rizzo Nervo. Gli succede Albino Longhi, che dirige il TG fino al 5 maggio 2002.\nDirezione Mimun.\nIl 6 maggio 2002 a Longhi succede Clemente J. Mimun.\nNel 2003 alcune vecchie scene dello studio vengono utilizzate nella realizzazione dei film \"Io non ho paura\" di Gabriele Salvatores e \"Buongiorno, notte\" di Marco Bellocchio.\nNel 2006 Mimun conduce un piccolo rotocalco chiamato \"Dopo TG1\", in onda al termine del notiziario delle 20:00. Nel corso di una puntata della rubrica l'allora ministro Roberto Calderoli indoss\u00f2 una t-shirt che riproduceva una vignetta satirica su Maometto di Lars Vilks, sollevando violente reazioni nel mondo islamico e causando un incidente diplomatico con la Libia, ove una violenta protesta davanti al Consolato italiano di Bengasi venne repressa con la forza dalla polizia libica, che spar\u00f2 sulla folla uccidendo 11 manifestanti. Il ministro in seguito si scus\u00f2 per aver indossato la maglietta.\nDirezione Riotta.\nNel settembre 2006 il consiglio d'amministrazione della Rai nomina direttore il giornalista Gianni Riotta, mentre Mimun passa alle Tribune e Servizi Parlamentari in sostituzione di Anna La Rosa.\nIl 12 ottobre 2006 Riotta inaugura la via dell'editoriale da studio con la conduttrice Maria Luisa Busi.\nDal gennaio 2008 fino a giugno 2009 le informazioni di politica interna vengono date, in entrambe le principali edizioni (13.30 e 20.00), con il nuovo formato della nota politica affidata a Marco Frittella per l'edizione delle ore 20 e a Bruno Luver\u00e0 per le 13:30.\nIl 18 gennaio 2009 l'allora sottosegretario alle comunicazioni, Paolo Romani, in un articolo su Il Tempo, dichiar\u00f2: \"...il TG1 che sembra orientato con il centrosinistra\".\nIl 25 marzo 2009 vengono introdotte le didascalie all'interno dei servizi del TG, che riportano la lista dei fatti principali (una pratica gi\u00e0 in corso al TG2 e al TG5). Tale pratica viene utilizzata solo per le edizioni principali delle 13:30 e delle 20:00.\nIl 30 marzo 2009 il direttore Gianni Riotta rassegna le dimissioni e passa a dirigere la testata giornalistica Il Sole 24 Ore al posto di Ferruccio De Bortoli, passato nella stessa giornata al Corriere della Sera. Il vicedirettore Andrea Giubilo (gi\u00e0 direttore del TG3) subentra come direttore ad interim.\nA seguito del terremoto dell'Aquila del 6 aprile 2009 il TG1 venne fortemente contestato e accusato di sciacallaggio mediatico per avere esaltato, nell'edizione delle 13:30 del giorno successivo, i dati di ascolto delle edizioni dedicate al terremoto stesso.\nAnni 2010.\nDirezione Minzolini.\nIl 20 maggio 2009 il CdA Rai nomina direttore del TG1 Augusto Minzolini, senza i voti di tre esponenti del centrosinistra, che avevano abbandonato l'aula, giudicando la nomina \"irricevibile\", ottenendo il voto favorevole dell'allora presidente della Rai Paolo Garimberti. Minzolini era noto come giornalista vicino all'allora premier Silvio Berlusconi.\nMinzolini ottiene la fiducia della maggioranza dei redattori del TG1, che vota il suo piano editoriale con 101 voti a favore e 40 contro.\nSecondo una rielaborazione dei dati Auditel, fatta ad aprile 2010 dal consigliere di minoranza del CdA Rai Nino Rizzo Nervo, in cinque anni, dal 2005 quando il direttore del TG1 era Clemente J. Mimun, passando per la direzione di Gianni Riotta dal 2006 al 2009, al marzo 2010, dopo meno di un anno di direzione di Minzolini, la quota di share sarebbe scesa, facendo perdere al TG1 un milione di telespettatori..\nLa direzione di Minzolini \u00e8 stata oggetto di contestazione in ambito politico e giornalistico per le scelte inerenti agli argomenti trattati, con particolare riferimento alle presunte omissioni sulle vicende riguardanti le frequentazioni dell'allora presidente del consiglio Silvio Berlusconi. Ha generato polemiche anche l'utilizzo abbastanza frequente degli editoriali da parte di Minzolini. La scelta del direttore di schierarsi pubblicamente \u00e8 stata contestata dallo stesso comitato di redazione, che in alcune occasioni ha richiesto delle verifiche ai vertici dell'azienda Rai.\nNell'ottobre 2010, il TG1 di Minzolini viene diffidato dall'AgCom per \u00abforte squilibrio\u00bb a favore della maggioranza e del governo. Rilevazioni hanno sottolineato il calo di fiducia dei telespettatori verso il TG1 di Minzolini, sceso quasi a giudizio di insufficienza. Altra critica mossa a Minzolini, oltre a quella di censurare le notizie sgradite all'allora maggioranza di governo, \u00e8 quella di riservare invece molto spazio a notizie di dubbia importanza e rilevanza.\nIl 21 maggio 2010 la giornalista Maria Luisa Busi, in contrasto con la linea editoriale imposta da Minzolini, rassegna le dimissioni dalla conduzione del TG. Lo stesso gesto verr\u00e0 ripetuto l'11 maggio 2011 dalla collega Elisa Anzaldo, conduttrice dell'edizione della notte.\nIl 10 giugno 2010, per il TG1 vi \u00e8 il restyling dello studio, della sigla e della grafica. La scenografia del nuovo studio ha una scrivania a forma di ponte verso le telecamere e con numerosi ledwall sulle pareti. Come sempre, il colore dominante \u00e8 il blu e azzurro. Nuovi anche il logo e il sottofondo dei titoli. Per l'occasione, inoltre, debutta anche il nuovo sito web. Nella stessa data, per\u00f2, vengono sollevati dal loro incarico tre storici conduttori del telegiornale: Tiziana Ferrario, conduttrice dell'edizione delle 20:00, Paolo Di Giannantonio, conduttore di quella delle 13:30, e Piero Damosso, conduttore dell'edizione mattutina. Il 29 dicembre dello stesso anno Tiziana Ferrario \u00e8 stata reintegrata come conduttrice dell'edizione principale delle ore 20:00 in seguito alla sentenza emessa dal tribunale civile di Roma ma Il TG1 ne ha presentato ricorso, poi respinto: ciononostante, la Ferrario non \u00e8 stata reintegrata alla conduzione ma \u00e8 divenuta in seguito corrispondente da New York, per poi lasciare definitivamente la Rai a fine 2018.\nA luglio 2011 l'allora presidente della Rai Paolo Garimberti ha dichiarato: \u00ab\"Il calo di ascolti del TG1 \u00e8 un problema serio. Bisogna fare qualcosa affinch\u00e9 il TG1 torni ad essere il TG1. Il calo di ascolti dimostra che lo spettatore ha capito che qualcosa non va, che l'informazione non va bene.\"\u00bb.\nLe fonti registrano un netto calo di ascolti nel periodo della direzione di Minzolini, tanto che a settembre 2011 il suo incarico viene messo in discussione. Sempre nel corso dello stesso anno Minzolini viene rinviato a giudizio con l'accusa di peculato per aver speso diverse migliaia di euro pagando i conti con la carta di credito intestata all'azienda (che si \u00e8 costituita parte civile), accusa per cui \u00e8 stato condannato con sentenza passata in giudicato il 12 novembre del 2015 a 2 anni e 6 mesi di reclusione.\nDirezione Maccari.\nNei primi giorni di dicembre del 2011 Minzolini viene sollevato dall'incarico. La direzione del TG1 viene affidata ad interim ad Alberto Maccari a partire dal 13 dicembre dello stesso anno, ma l'ex direttore ha fatto ricorso al giudice del lavoro per essere reintegrato alla direzione del TG1. Al riguardo occorre dire che l'11 marzo 2012 il Tribunale del lavoro di Roma ha respinto la richiesta di Minzolini di tornare alla guida del TG.\nIl 31 gennaio 2012 il CdA Rai ha confermato Maccari alla direzione del TG1 fino al 31 dicembre dello stesso anno.\nMaccari lascer\u00e0 l'incarico il 10 dicembre 2012, giorno in cui si insedier\u00e0 Mario Orfeo, il nuovo direttore nominato dallo stesso CdA e gi\u00e0 direttore del TG2.\nDirezione Orfeo.\nIl 29 novembre 2012 arriva la nomina alla direzione del telegiornale di Mario Orfeo, direttore de \"Il Messaggero\" ed ex direttore del TG2 e del quotidiano \"Il Mattino\". La nomina diviene esecutiva il 10 dicembre 2012. Dopo appena tre giorni, il 13 dicembre 2012 Orfeo ne fa cambiare la veste grafica, ma lasciando invariato lo studio.\nIl 9 giugno 2014 il TG1 inizia a produrre servizi e contenuti in tecnica digitale, abbandonando i vecchi metodi di produzione audiovisiva analogici (videocassette). Nell'occasione, la trasmissione viene convertita al formato d'immagine (abbandonando il 4:3 come gi\u00e0 effettuato tra 2012 e 2014 rispettivamente per TG2 e TG3) e il telegiornale viene per la prima volta trasmesso anche in alta definizione nativa (HD) sul canale Rai HD. Viene altres\u00ec inaugurato un nuovo studio, pi\u00f9 spazioso, moderno e tecnologicamente avanzato rispetto al precedente. La musica che accompagna la sigla rimane ancora una volta quella delle sigle precedenti. L'identit\u00e0 del telegiornale viene contestualmente rinnovata sia dal punto di vista grafico che da quello musicale (ove per le edizioni delle 8:00, 13:30, 20:00 e Notte viene introdotto un nuovo sottofondo per i titoli, composto allo scopo dal musicista premio Oscar Nicola Piovani). Per le anticipazioni dell'edizione delle 20:00 e per l'edizione \"60 secondi\" il sottofondo \u00e8 rimasto quello del 2010. Viene inoltre rivisto il logo, realizzato da Bruno Bucci ricalcando il disegno di quello progettato da Massimo Vignelli e utilizzato dal 1977 al 1986.\nDirezione Montanari.\nIl 9 giugno 2017 Mario Orfeo lascia la direzione del TG1 per la sua nomina come direttore generale della Rai e gli succede Andrea Montanari, gi\u00e0 quirinalista e vicedirettore dell'ammiraglia, proveniente dal Giornale Radio Rai.\nDirezione Carboni.\nIl 31 ottobre 2018 il Cda della Rai, su proposta dell'amministratore delegato Fabrizio Salini, delibera la nomina di Giuseppe Carboni, gi\u00e0 caporedattore del TG2, come nuovo direttore del TG1, succedendo ad Andrea Montanari, passato ad altre attivit\u00e0.\nIl 24 novembre 2019, per la rubrica Medicina, la conduttrice Manuela Lucchini, volto storico della redazione giornalistica e, soprattutto, anche curatrice della salute, lascia anche il notiziario dopo 39 anni per il suo pensionamento.\nAnni 2020.\nIl 29 febbraio 2020 il volto storico Vincenzo Mollica, dopo 40 anni esatti lascia la redazione giornalistica e l'azienda per il suo pensionamento, che lo aveva annunciato alla finale del Festival di Sanremo 2020 condotto da Amadeus, e dopo 22 anni chiude anche la rubrica storica del sabato \"DoReCiakGulp!\"\nDal 16 marzo al 24 maggio 2020, a causa di un ridimensionamento del palinsesto per via dell'emergenza COVID-19, alcune edizioni del telegiornale sono state temporaneamente sospese per lasciare spazio a brevi finestre informative di Rai News 24.\nDal 22 marzo 2021, il TG1 ha reintrodotto l'edizione di seconda serata, la quale va a sostituire al contempo \"60 Secondi\" e l'edizione notturna, quest'ultima prima sospesa e poi definitivamente cancellata a marzo 2021, anche per esigenze di sonno delle conduttrici e, in alcuni casi, di Giacinto Pinto, storico inviato del notiziario che si occupa spesso di cronaca, e saltuariamente, di Emma D'Aquino, conduttrice dell'edizione delle 20.\nIl 24 aprile 2021 il giornalista Angelo Angelastro, conduttore della rubrica Persone, lascia dopo 35 anni la collaborazione con quest'ultima e con il notiziario, con la chiusura anticipata, e con il ritorno dal 30 ottobre successivo, facendola passare giustamente a Maddalena Labricciosa, a cura della collega. \nDirezione Maggioni.\nIl 18 novembre 2021 il CdA della Rai, su proposta dell'amministratore delegato Carlo Fuortes, ha approvato la nomina di Monica Maggioni, gi\u00e0 direttrice di Rai News 24 e presidente Rai, a direttrice del TG1; la Maggioni \u00e8 la prima donna in assoluto a ricoprire quest'incarico e a svolgere il ruolo di anchorwoman negli speciali e nelle edizioni straordinarie.\nEdizioni.\nAttuali.\nIl TG1 \u00e8 il telegiornale italiano con il maggior numero di edizioni giornaliere (10 in totale), confermando la leadership negli ascolti per quanto riguarda gli spazi informativi televisivi italiani. Le edizioni principali sono: quella del mattino alle ore 8:00, quella del giorno alle ore 13:30 e quella della sera delle 20:00.\nDal luned\u00ec al venerd\u00ec tutte le edizioni mattutine sono realizzate in collaborazione con la redazione di \"Unomattina\". Queste edizioni, eccetto quella delle 9:50, andavano in onda fino all'11 maggio 2018 da uno studio differente rispetto a quello consueto usato per le altre edizioni, situato a poca distanza dagli studi di \"Unomattina\"; dal 14 maggio 2018 tali edizioni vanno in onda dallo studio principale, cos\u00ec come accade anche per tutte le altre edizioni. Il sabato e la domenica non vanno in onda i notiziari delle 7:30 e 9:50.\nPassate.\nDurante gli anni novanta, il TG1 aveva un'edizione flash, in onda alle 11:30, che veniva trasmessa dal centro di produzione Rai di Napoli anzich\u00e9 da Saxa Rubra a Roma. Tale edizione affiancava quella flash delle 12:30 (poi spostata alle 11:00 e in seguito alle 9:55), che andava in onda regolarmente da Roma.\nPertanto, il TG1 in tale periodo utilizzava tre studi (oltre a quello principale, ne possedeva uno per le edizioni all'interno di \"Unomattina\" e quello di Napoli, per l'appunto) mentre oggi ne utilizza due, il principale e quello secondario (usato per rubriche, speciali e videochat).\nTema musicale.\nGi\u00e0 dall'epoca delle trasmissioni sperimentali (prima del 1954, anno di nascita della televisione pubblica italiana), il Telegiornale, antenato del TG1, adottava come sigla il tema musicale appositamente composto dal musicista napoletano Egidio Storaci. Il tema \u00e8 rimasto invariato nel corso degli anni, pur subendo vari riarrangiamenti. Per le edizioni straordinarie, a partire dal 2004 l'arrangiamento ha una tonalit\u00e0 leggermente differente da quello usato per la sigla di tutte le edizioni, che a partire dal 2014 \u00e8 pi\u00f9 breve mentre la sigla finale presenta solo le ultime note dell'arrangiamento principale.\nIn due occasioni, la melodia utilizzata per accompagnare i titoli di testa del notiziario venne commissionata a musicisti di fama internazionale. Nello specifico, dal 17 settembre 2007 al 10 giugno 2010 venne usata una composizione di Ludovico Einaudi, mentre dal 9 giugno 2014 \u00e8 in uso un pezzo scritto appositamente da Nicola Piovani, usato solo nel sommario delle principali edizioni."}
{"id": "349514", "revid": "767487", "url": "https://it.wikipedia.org/wiki?curid=349514", "title": "Brecknockshire", "text": "Brecknockshire (conosciuto anche come \"Breconshire\" o, in gallese, come \"Sir Frycheiniog\") \u00e8 una contea tradizionale del Galles, che fa parte dal 1974 della contea preservata di Powys.\nConfina a nord col Radnorshire, ad est con l'Herefordshire e il Monmouthshire, a sud con il Monmouthshire ed il Glamorganshire, e ad ovest con il Carmarthenshire e il Cardiganshire.\nCopre un'area di 1.923 chilometri quadrati. La contea \u00e8 per lo pi\u00f9 rurale e montagnosa. Vi scorrono due fiumi: il Wye lungo il confine settentrionale e l'Usk verso est, attraverso la valle centrale. Ci sono cascate spettacolari come le Henrhyd Falls.\nLe citt\u00e0 principali sono Brecon, Brynmawr, Builth Wells, Hay-on-Wye, Llanwrtyd Wells e Ystradgynlais. Agricoltura, sfruttamento boschivo e turismo sono i perni dell'economia. La contea \u00e8 amministrata dal Powys Council."}
{"id": "349515", "revid": "122119834", "url": "https://it.wikipedia.org/wiki?curid=349515", "title": "Monumento naturale della valle Brunone", "text": "Il Monumento Naturale Valle Brunone \u00e8 un'area naturale protetta situata nel comune di Berbenno, in Valle Imagna, provincia di Bergamo. La zona \u00e8 facilmente accessibile dalla strada che porta alla Valle Imagna ed \u00e8 caratterizzata dalla presenza di antiche fonti sulfuree e da importanti giacimenti paleontologici risalenti al Triassico superiore.\nQuest'area \u00e8 percorsa dal torrente Brunone e da varie strade secondarie che portano a cascinali e a piccole frazioni; \nVegetazione.\n\u00c8 quasi interamente ricoperta da boschi di latifoglie dove prevalgono il faggio, il frassino, la betulla, il carpino, l'acero e il castagno mentre sono presenti in quantit\u00e0 minore il ciliegio, il pino e il noce. \nFonti sulfuree.\nSono presenti delle sorgenti di acqua sulfurea, famose nel XIX secolo ma attualmente pressoch\u00e9 inutilizzate."}
{"id": "349516", "revid": "1718925", "url": "https://it.wikipedia.org/wiki?curid=349516", "title": "Troglodytes troglodytes", "text": "Lo scricciolo comune, detto anche reattino (\"Troglodytes troglodytes\" ()), \u00e8 un uccello passeriforme della famiglia Troglodytidae, comune in Nord America, Europa, Nordafrica e Asia.\nDescrizione.\n\u00c8 un uccello molto piccolo, di forma tonda e lungo appena 10\u00a0cm.\nIl piumaggio sul dorso, sulle ali e sulla coda \u00e8 di colore castano; le ali e i fianchi sono anche barrati. L'addome \u00e8 pi\u00f9 chiaro, presenta anch'esso dei piccoli tratti neri. Ha un lungo sopracciglio chiaro.\nLa coda, corta e appuntita \u00e8 sempre tenuta ben sollevata. Il becco \u00e8 piuttosto lungo e sottile.\nLe zampe sono lunghe e robuste.\nSi muove in maniera molto agile, dinamica e scattante.\nBiologia.\nCanto.\nHa un canto squillante ed armonioso.\nConsiste in un trillo acuto e potente, molto prolungato.\nAlimentazione.\n\u00c8 un insettivoro e quindi la sua dieta consiste in piccoli invertebrati, insetti ecc. nonostante non disprezzi anche qualche bacca nella stagione invernale.\nRiproduzione.\nLa stagione degli amori inizia a fine aprile e lo scricciolo nidifica in prevalenza nei cespugli, nelle cavit\u00e0 arboree o nel terreno.\nIl nido \u00e8 sferico con una piccola apertura superiore, composto prevalentemente di muschio, steli e ramoscelli.\nLa femmina depone 5-10 uova di colore giallo-bianco che vengono covate per circa 15 giorni.\nI pulcini rimangono nel nido per parecchio tempo, anche dopo la completa autosufficienza. Difatti per questa specie il nido \u00e8 utilizzato molto spesso anche come dormitorio.\nDistribuzione e habitat.\n\u00c8 diffuso in Nord America, Europa, Nord Africa e Asia.\nLo scricciolo \u00e8 un uccello stanziale e vive prevalentemente in localit\u00e0 umide e abbondanti di cespugli. Predilige infatti muoversi sul terreno, ispezionando tutto ci\u00f2 che lo incuriosisce.\nSi pu\u00f2 incontrare in pianura e vicino ai centri abitati in inverno, mentre in estate predilige le zone montane.\nTassonomia.\nSono note le seguenti sottospecie:"}
{"id": "349519", "revid": "1610933", "url": "https://it.wikipedia.org/wiki?curid=349519", "title": "Scricciolo", "text": ""}
{"id": "349524", "revid": "125270507", "url": "https://it.wikipedia.org/wiki?curid=349524", "title": "Gertrude Stein", "text": "Con la sua attivit\u00e0 e la sua opera diede un impulso rilevante allo sviluppo dell'arte moderna e della letteratura modernista. Trascorse la maggior parte della sua vita in Francia.\nApertamente lesbica, la sua relazione praticamente \"matrimoniale\" con Alice Toklas \u00e8 una delle pi\u00f9 celebri della storia LGBT.\nCelebre \u00e8 il \"Ritratto di Gertrude Stein\" del 1906 che le fece Picasso, conosciuto nel 1905 grazie al collezionista d'arte Henri-Pierre Roch\u00e9. Il quadro, riconosciuto dagli storici dell'arte come il primo passo embrionale verso lo stile cubista, \u00e8 conservato al Metropolitan Museum of Art di New York.\nBiografia.\nNata il 3 febbraio 1874 alle ore 8 in un sobborgo (annesso a Pittsburgh nel 1907) di Allegheny (Pennsylvania) da Daniel Stein e Amelia Keyser, da una famiglia tedesca di origine ebraica ebbe tre fratelli (Michael, Simon e Leo) ed una sorella (Bertha), tutti maggiori.\nAll'et\u00e0 di tre anni si trasfer\u00ec con la famiglia prima a Vienna e poi a Parigi. Due anni dopo la famiglia fece ritorno in USA e si stabil\u00ec ad Oakland in California, dove Gertrude inizi\u00f2 gli studi. Nel 1893 si trasfer\u00ec con il fratello Leo a Cambridge (Massachusetts), dove studi\u00f2 biologia e filosofia al Radcliffe College (la versione femminile della pi\u00f9 famosa Harvard University), nel 1897. Fecero seguito due anni alla Johns Hopkins Medical School (Baltimora) dove studi\u00f2 psicologia e medicina (esperienza negativa di cui comunque si serv\u00ec come base per il racconto \"Melanctha\").\nNel 1902 si trasfer\u00ec in Francia, che era allora al culmine del momento di creativit\u00e0 artistica, a Montparnasse. Dal 1903 fino alla sua morte la Stein visse a Parigi. Fino al 1914 divise la casa con il fratello Leo, che divenne un raffinato critico d'arte. Per l'intera vita non ebbe preoccupazioni finanziarie, vivendo di un vitalizio garantito dall'azienda del fratello Michael.\nGertrude Stein incontr\u00f2 la compagna della sua vita, Alice Toklas, nel settembre 1907, in compagnia di Harriet Levy. Gertrude e Alice s'innamorarono, e la loro relazione (nonostante momenti difficili, specie a causa dei numerosi tradimenti con altre donne da parte di Gertrude) dur\u00f2 per tutto il resto della loro vita, fino alla morte della Stein.\nAlice and\u00f2 a vivere con Leo e Gertrude nel 1909, fornendo un sostegno importante al lavoro della compagna, della quale divent\u00f2 ufficialmente la dattilografa, ma di fatto manager e nume tutelare. Fu un rapporto di co-dipendenza, reso possibile da un amore intensissimo, apparentemente modellato sul rapporto butch-femme, in cui la Stein era l'elemento dominante, ma nel quale la Toklas (che amava ostentare il ruolo di \"moglie\" femminile e dominata, al punto da voler essere sepolta s\u00ec assieme alla Stein, ma con il nome scritto sul retro della lapide) giocava il ruolo dell'\"eminenza grigia\". D'altro canto, a ulteriore conferma del rapporto di co-dipendenza della coppia, non si pu\u00f2 non osservare come l'opera della Stein pi\u00f9 nota al grande pubblico sia l\"Autobiografia di Alice Toklas\", scritta da lei e non dalla Toklas.\nLeo e Gertrude Stein misero insieme una delle prime collezioni di arte cubista, includendo tele di artisti come Pablo Picasso, Henri Matisse, Andr\u00e9 Derain. Letteralmente tappezzato di quadri dell'avanguardia, lo studio parigino condiviso da fratello e sorella in rue de Fleurus 27 ospit\u00f2 scrittori e artisti come Ezra Pound, Ernest Hemingway, Thornton Wilder, Sherwood Anderson e Georges Braque. Per alcuni degli scrittori statunitensi lontani dalla propria terra che ebbe modo di ospitare, la Stein coni\u00f2 il termine \"Lost Generation\" (generazione perduta).\nMolti compositori hanno fornito un'ambientazione musicale per le opere di Gertrude Stein. Tra questi, Virgil Thomson ne us\u00f2 un libretto nella sua opera \"Four Saints in Three Acts\" nel 1934.\nEntrata all'ospedale statunitense di Neuilly-sur-Seine il 19 luglio 1946 per essere operata allo stomaco per un cancro, mor\u00ec il 27 luglio. Riposa poco distante nel cimitero di P\u00e8re-Lachaise.\nCuriosit\u00e0.\nQuando la Gran Bretagna dichiar\u00f2 guerra alla Germania, durante la Prima guerra mondiale, Gertrude Stein ed Alice Toklas stavano visitando il Regno Unito con Alfred North Whitehead. Tornate in Francia, e dopo che la Stein ebbe imparato a guidare grazie al suo amico William Edwards Cook, si offrirono volontarie per guidare veicoli di rifornimento per ospedali francesi, ricevendo poi un'onorificenza del governo francese per questa attivit\u00e0.\nNella cultura di massa.\nNel film \"Midnight in Paris\" (2011) \u00e8 interpretata da Kathy Bates.\nNel film \" Modigliani - I colori dell'anima \" (2004) \u00e8 interpretata da Miriam Margolyes. \nOpere.\nL'importanza di Gertrude Stein nella letteratura del Novecento supera la sua seppur ragguardevole produzione, dato il ruolo che ella assunse \u00abper la letteratura degli \"espatriati\", fulcro e centro di tutta la pi\u00f9 attiva produzione letteraria americana contemporanea\u00bb.\nLa sua \u00e8 una narrazione non strutturata convenzionalmente, che vuole svincolarsi da certi obblighi. Anche nella vita la scrittrice esorta alla conquista della libert\u00e0 e dunque all'abbandono delle consuetudini, che per lei sono assoggettamenti paralizzanti e punitivi. La sua vastissima produzione \u00e8 improntata a una sistematica, spesso sconcertante, commistione di generi e a uno sperimentalismo linguistico fondato sull'applicazione del principio cubista della scomposizione: il Cubismo \u00e8 per lei la quintessenza della risoluzione concettuale di una immagine. La sua passione per l'arte moderna - e per il Cubismo in particolare - fu tale che Picasso le dedic\u00f2 un ritratto quadro, poi divenuto famosissimo.\nStein scrisse molto, sempre con grande acutezza e con esemplare capacit\u00e0 d'osservazione, ma due sono i libri che caratterizzano la sua scrittura: \"Tre esistenze (Three Lives, \"1909; tr. it \"Tre esistenze\", Torino, Einaudi, 1940) e \"L'autobiografia di Alice B. Toklas\" (\"The Autobiography of Alice B.Toklas,\" 1933; tr.it \"L'autobiografia di Alice B. Toklas, \"Torino, Einaudi, 1972).\nIl primo contiene la filosofia della scrittrice e cio\u00e8 che tutte le tre esistenze finiscono male. Finiscono male perch\u00e9 i personaggi seguono regole sociali fossilizzate, non trovano il coraggio di reagire alle offese della vita. \u00abLa vittoria dell'individuo cui lei allude, non pu\u00f2 certo avvenire dopo una breve esperienza materialistica. Il materialismo \u00e8 un rullo compressore, \u00e8 qualcosa di ottuso che si fa valere solo perch\u00e9 \u00e8 grande e grosso. Perch\u00e9 avvenga che i concetti umani prendano il potere sul mondo intero, occorre che questi concetti siano completi, non parziali\u00bb. Occorre che comprendano l'intera fenomenologia umana e non solo la sopravvivenza fisica.\nIl secondo libro di Stein \u00e8 quello di maggior successo. Perch\u00e9 fu lei e solo lei a scriverlo, immedesimandosi nell'amica. Ovviamente \u00e8 la morbosit\u00e0 la sua vera attrazione: Stein non usa mezze misure nel descrivere il suo rapporto con Toklas, elevando, anzi, un inno a questa insolita esperienza (parlare di omosessualit\u00e0, in quegli anni, era impossibile).\nPer quanto riguarda le opere teatrali, uno snodo importante nella produzione di Gertrude Stein \u00e8 rappresentato da \"Geografia e Drammi\" (\"Geography and Plays\", Boston 1922; tr. it \"Geografia e Drammi\", Macerata, Liberilibri, 2010). Pubblicato nel 1922, \u00e8 il libro nel quale Gertrude affida a una scrittura vertiginosa e spericolata i momenti pi\u00f9 significativi della sua avventura umana e letteraria. In esso si alternano riflessioni sulla propria figura di intellettuale statunitense espatriata in Europa, sui contatti con i grandi artisti di quegli anni, sui viaggi in Spagna, in Italia e in Inghilterra, sulla sua convivenza scandalosa con Alice Toklas.\n\u00abNoi devoti leggiamo la pagina steiniana avendo accettato la sospensione del significato, e navighiamo a vista in una dimensione di assenza del senso, avendo oltrepassato le colonne d'Ercole del bisogno di assegnare a ogni significante il suo significato, verso il mare aperto di un'avventura in cui la lingua \u00e8 una sorpresa.\u00bb (Dall\"Introduzione\" di Nadia Fusini a \"Geografia e Drammi\")."}
{"id": "349525", "revid": "1502217", "url": "https://it.wikipedia.org/wiki?curid=349525", "title": "Riserva naturale Oasi WWF di Valpredina", "text": "La riserva naturale Oasi WWF di Valpredina \u00e8 un'area naturale protetta che si trova interamente nel territorio comunale di Cenate Sopra nella Comunit\u00e0 montana dei Laghi Bergamaschi in provincia di Bergamo.\nNel 1983 i proprietari del terreno sito sulle pendici del monte Misma donarono l'intera propriet\u00e0 all'Associazione Italiana per il World Wildlife Fund che ne \u00e8 tuttora il proprietario e gestisce la riserva.\nLa riserva comprende 37 ettari situati tra i 380\u00a0m e i 1100\u00a0m s.l.m. all'interno dei quali scorre il torrente Predina."}
{"id": "349528", "revid": "38802", "url": "https://it.wikipedia.org/wiki?curid=349528", "title": "K 385", "text": ""}
{"id": "349531", "revid": "228587", "url": "https://it.wikipedia.org/wiki?curid=349531", "title": "Paesi occidentali", "text": ""}
{"id": "349532", "revid": "23390", "url": "https://it.wikipedia.org/wiki?curid=349532", "title": "Poetessa", "text": ""}
{"id": "349534", "revid": "122873651", "url": "https://it.wikipedia.org/wiki?curid=349534", "title": "Teodoro", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue\nOrigine e diffusione.\nDeriva dall'antico nome greco \u0398\u03b5\u03cc\u03b4\u03c9\u03c1\u03bf\u03c2 (\"The\u00f3doros\"); \u00e8 composto dai termini \u03b8\u03b5\u03cc\u03c2 (\"the\u00f3s\", \"dio\") e \u03b4\u1ff6\u03c1\u03bf\u03bd (\"d\u00f2ron\", \"dono\"), quindi pu\u00f2 essere interpretato come \"dono di [un] dio\". Per semantica, \u00e8 analogo ai nomi Adeodato, Bogdan, Matteo, Teodosio e Dorotea, il quale \u00e8 composto dalle sue stesse radici, per\u00f2 invertite. Non va invece confuso con il nome Teodorico, col quale non vi \u00e8 alcun rapporto etimologico.\nEra un nome gi\u00e0 diffuso nella Grecia antica e, sia in virt\u00f9 del suo significato, sia grazie al gran numero di santi cos\u00ec chiamati, non fatic\u00f2 a trovare spazio in ambienti cristiani, specialmente in quelli orientali.\nIn Italia \u00e8 scarsamente diffuso, ma attestato un po' in tutta la penisola e specialmente in Puglia. In Gran Bretagna era usato raramente prima del XIX secolo.\nOnomastico.\nL'onomastico si pu\u00f2 festeggiare in diverse date, fra le quali"}
{"id": "349536", "revid": "1583328", "url": "https://it.wikipedia.org/wiki?curid=349536", "title": "Peter Stubbe", "text": "Conosciuto anche con i nomi di Peter Stube, Pe(e)ter Stubbe, Peter St\u00fcbbe o Peter Stumpf. Si ritiene che il cognome \"Stump\" con il quale \u00e8 maggiormente conosciuto, sia stato dato per il semplice fatto che a Stubbe era stata amputata la mano sinistra, e al posto di essa era rimasto un moncone (che in inglese si dice \"Stump\" e in tedesco \"Stumpf\").\nBiografia.\nStubbe fu protagonista del pi\u00f9 famoso caso di licantropia avvenuto nel XVI secolo in Germania, dove viveva a Bedburg, nei pressi di Colonia. \u00c8 stato uno dei primi serial killer conosciuti della storia.\nL'uomo fu accusato di aver ucciso, fra il 1564 e il 1589, due donne incinte e tredici bambini (compresi i suoi figli). Uccideva le sue vittime tagliando o mordendo loro la gola, dopodich\u00e9 ne portava il cadavere in un posto isolato per poterne bere il sangue e, con l'ausilio di un coltello, estrarre le viscere. In particolare, ammazz\u00f2 uno dei suoi figli spaccandogli la testa con un'ascia, per poterne estrarre il cervello.\nDi notte si aggirava nelle stalle sventrando e mangiando sul posto alcuni capi di bestiame. Fu arrestato nell'ottobre 1589 a seguito di un tentato omicidio, quando un passante lo vide e lo interruppe urlando. Era conosciuto come una persona normale.\nNella sua deposizione, ottenuta mediante la tortura, raccont\u00f2 di aver ricevuto dal diavolo una cintura magica (mai rintracciata), con la quale poteva trasformarsi in lupo ogni volta che la indossava. Ammise inoltre di aver praticato magia nera sin dai dodici anni, e di aver frequentato assiduamente il diavolo.\nCondannato a morte dal tribunale di Bedburg il 28 ottobre, la sentenza fu eseguita il 31 ottobre 1589: venne sottoposto al supplizio della ruota, poi gli furono asportate varie parti del corpo con una tenaglia incandescente, con un'ascia gli furono amputati mani e piedi e infine fu decapitato. La testa venne infilzata su un palo come monito, mentre i suoi resti vennero bruciati sul rogo.\nAnche la compagna di Stubbe, Katherine Tropin, e la figlia Beel furono riconosciute complici del killer, venendo cos\u00ec condannate al rogo e arse vive lo stesso giorno dell'esecuzione di Stubbe.\nNella cultura di massa.\nIl gruppo statunitense Macabre scrisse una canzone su Peter, intitolata \"The Werewolf of Bedburg\" contenuta nell'album Murder Metal.\nNella trilogia horror \"Pine Deep\" dello scrittore Jonathan Maberry, il personaggio di Stubbe \u00e8 incarnato da Ubel Griswold (uno dei suo alias): si narra infatti di un contadino che, con la luna piena, si trasforma in un lupo mannaro assetato di sangue che uccide bambini.\nStubbe \u00e8 menzionato nel libro L'esorcista, di William Peter Blatty, in un dialogo tra padre Karras e il tenente Kinderman.\nA lui \u00e8 inoltre dedicato il quinto episodio (\"\"La bestia che \u00e8 in noi\" - \"The Beast within\"\") della prima stagione in Lore - Antologia dell'orrore."}
{"id": "349539", "revid": "2452577", "url": "https://it.wikipedia.org/wiki?curid=349539", "title": "Valencia CF", "text": ""}
{"id": "349542", "revid": "1226", "url": "https://it.wikipedia.org/wiki?curid=349542", "title": "Yongle Dadian", "text": ""}
{"id": "349546", "revid": "2373", "url": "https://it.wikipedia.org/wiki?curid=349546", "title": "Gwynllyw Farfog", "text": "Biografia.\nEra il primogenito di re Glywys ed eredit\u00f2 la parte principale dell'est del paese, che confinava con il Gwent. Il regno prese il nome di Gwynllwg dopo di lui e la capitale fu forse stabilita a Allt Wynllyw, sulla Stow Hill.\nNotizie sulla sua vita ci sono state tramandate essenzialmente da due fonti: la prima, scritta nell'XI secolo \u00e8 la \"Vita di san Cadoc abate\", suo figlio; la seconda, meno attendibile, scritta nel XII secolo \u00e8 la \"Vita di san Gunlei\".\nRe Gwynllyw s'innamor\u00f2 della principessa Gwladys, la figlia pi\u00f9 anziana di re Brychan del Brycheiniog. Secondo la Vita di san Cadoc, di fronte ai rifiuti di quest'ultimo di dargli in sposa la figlia, Gwynllyw decise di rapirla. Cos\u00ec, con 300 uomini, comp\u00ec un raid nel Brycheiniog e fugg\u00ec con l'innamorata. Brychan li insegu\u00ec fino a Fochriw, dove furono raggiunti da re Art\u00f9, che li convinse a riappacificarsi e che sostenne la causa di Gwynllyw.\nGwynllyw fu un re guerriero. Dopo la nascita del suo primogenito, ad esempio, comp\u00ec una violenta scorreria nel Gwent per celebrare l'evento. Tra il bestiame razziato c'erano le mucche di san Tathyw di Caerwent, che si rec\u00f2 alla corte di Gwynllyw per chiederne la restituzione. Forse su suggerimento della regina, battezz\u00f2 il nuovo nato.\nLa sua conversione al cristianesimo avvenne in tarda et\u00e0, ad opera del figlio Cadoc, dopo un sogno in cui gli era apparso Dio. Trascorse l'ultima parte della sua vita da eremita nel Bassaleg, dove fond\u00f2 una chiesa dedicata alla Vergine Maria (poi diventata cattedrale di San Wolos a Newport).\nGwynllyw mor\u00ec il 29 marzo del 523 e fu subito venerato come santo. Sul trono sal\u00ec il figlio, Cadog Ddoeth."}
{"id": "349553", "revid": "104458", "url": "https://it.wikipedia.org/wiki?curid=349553", "title": "Civilt\u00e0 dei kurgan", "text": ""}
{"id": "349555", "revid": "83531", "url": "https://it.wikipedia.org/wiki?curid=349555", "title": "Alice Toklas", "text": "Biografia.\nNata da una famiglia ebraica della classe media, frequent\u00f2 le scuole a San Francisco e a Seattle. Per un breve periodo inoltre, studi\u00f2 musica all'Universit\u00e0 di Washington. L'incontro con la Stein avvenne a Parigi nel 1907, nel giorno in cui Alice Toklas arriv\u00f2 in citt\u00e0. Assieme animarono un salotto letterario che attrasse scrittori statunitensi espatriati quali Ernest Hemingway, Thornton Wilder, Paul Bowles, Ezra Pound e Sherwood Anderson, e pittori d'avanguardia tra cui Picasso, Matisse e Braque.\nNel ruolo di confidente, amante, cuoca, segretaria, musa, editrice critica e organizzatrice di Gertrude Stein, Alice Toklas rimase una figura sullo sfondo fin quando la Stein pubblic\u00f2 le sue memorie nel 1933, sotto il titolo di \"Autobiografia di Alice Toklas\". L'opera divenne il libro pi\u00f9 venduto della Stein. Fino alla morte di quest'ultima, avvenuta nel 1946, le due donne vissero assieme.\nDopo la morte di Gertrude Stein, Alice Toklas scrisse e pubblic\u00f2 le sue memorie, un libro del 1954 nel quale mischiava ricordi e ricette, dal titolo \"Il libro di cucina di Alice Toklas\". La pi\u00f9 famosa delle ricette contenute (in realt\u00e0 fornita dall'amico Brion Gysin) era chiamata \"Hashisch Fudge\", una mistura di frutta, noci, spezie e cannabis sativa. Per questo motivo il suo nome venne prestato a quell'insieme di miscugli di cannabis chiamati \"Alice B. Toklas brownies\". Il ricettario non \u00e8 ancora uscito dalla produzione fin da quando venne pubblicato per la prima volta. Un secondo libro di cucina segu\u00ec nel 1958, intitolato \"Aromas and Flavors of Past and Present\". La Toklas non lo approv\u00f2, poich\u00e9 era stato modificato pesantemente da Poppy Cannon, un redattore della rivista \"House Beautiful\". Alice Toklas scrisse inoltre articoli per diverse riviste e giornali, tra cui \"The New Republic\" e il \"New York Times\".\nNel 1963 pubblic\u00f2 la sua autobiografia, \"What Is Remembered\", che termina improvvisamente con la morte della Stein. I suoi ultimi anni furono molto difficili a causa della cattiva salute e di problemi economici, che vennero aggravati dal fatto che gli eredi di Getrude Stein le portarono via i dipinti che questa le aveva lasciato. Alice Toklas si convert\u00ec al cattolicesimo e chiese a un sacerdote di assisterla al momento della morte, quando avrebbe incontrato Gertrude in paradiso. Alice Toklas mor\u00ec all'et\u00e0 di 89 anni ed \u00e8 sepolta a Parigi nel cimitero di P\u00e8re-Lachaise.\nNella cultura contemporanea.\nUn riferimento ai \"brownies\" si trova nel titolo del film di Peter Sellers, \"I Love You, Alice B. Toklas\"."}
{"id": "349556", "revid": "23390", "url": "https://it.wikipedia.org/wiki?curid=349556", "title": "Alice B. Toklas", "text": ""}
{"id": "349557", "revid": "3", "url": "https://it.wikipedia.org/wiki?curid=349557", "title": "Fellowship of Free Software Foundation Europe", "text": ""}
{"id": "349558", "revid": "3", "url": "https://it.wikipedia.org/wiki?curid=349558", "title": "FSFE", "text": ""}
{"id": "349559", "revid": "1543377", "url": "https://it.wikipedia.org/wiki?curid=349559", "title": "Istituto di fisica nucleare Budker", "text": "L'Istituto di fisica nucleare Budker \u00e8 uno dei maggiori centri di ricerca avanzata di fisica nucleare della Russia. Si trova sulla prospettiva Lavrentiev nella cittadina di Akademgorodok accanto alla citt\u00e0 di Novosibirsk, in Siberia.\nFu fondato nel 1959 da Ger\u0161 Itskovi\u010d Budker e dopo la sua morte nel 1977 l'istituto cambi\u00f2 il nome in suo onore. Il titolo ufficiale in russo \u00e8 \u0418\u043d\u0441\u0442\u0438\u0442\u0443\u0442 \u042f\u0434\u0435\u0440\u043d\u043e\u0439 \u0424\u0438\u0437\u0438\u043a\u0438 \u0438\u043c\u0435\u043d\u0438 \u0411\u0443\u0434\u043a\u0435\u0440\u0430 (\u0421\u0438\u0431\u0438\u0440\u0441\u043a\u043e\u0433\u043e \u041e\u0442\u0434\u0435\u043b\u0435\u043d\u0438\u044f \u0420\u043e\u0441\u0441\u0438\u0439\u0441\u043a\u043e\u0439 \u0410\u043a\u0430\u0434\u0435\u043c\u0438\u0438 \u043d\u0430\u0443\u043a) o abbreviato \u0418\u042f\u0424 (\u0421\u041e \u0420\u0410\u041d).\nMalgrado il suo nome, il centro non \u00e8 coinvolto nella ricerca nucleare militare, n\u00e9 cura la realizzazione di reattori nucleari. La sua attivit\u00e0 \u00e8 invece concentrata sulla fisica delle alte energie e la fisica delle particelle. Nel 1961 fu messo in operazione \"VEP-1\", il primo acceleratore di particelle nel mondo che faceva collidere due fasci di particelle subatomiche. L'Istituto contribuisce alla costruzione del Large Hadron Collider del CERN mettendo a disposizione equipaggiamento, compresi i magneti per guidare i fasci di particelle.\nIl centro impiega circa 3000 persone: 440 ricercatori, 60 ricercatori dottorandi, 760 ingegneri, 350 tecnici di laboratorio e 1300 lavoratori. Fra i collaboratori dell'istituto Budker ci sono 5 accademici dell'Accademia russa delle scienze, 6 membri corrispondenti, 60 dottori di scienza, 160 dottori di ricerca. L'istituto viene diretto dal consiglio scientifico - chiamato \"Tavola rotonda\" - e collabora in ricerca ed istruzione con l'Universit\u00e0 statale di Novosibirsk che si trova accanto."}
{"id": "349560", "revid": "1318658", "url": "https://it.wikipedia.org/wiki?curid=349560", "title": "Battaglia di Santiago", "text": ""}
{"id": "349561", "revid": "669523", "url": "https://it.wikipedia.org/wiki?curid=349561", "title": "Dominic Monaghan", "text": "Biografia.\nNato in Germania, all'et\u00e0 di 11 anni si trasfer\u00ec con la sua famiglia a Stockport, citt\u00e0 di origine dei genitori.\nNonostante la giovane et\u00e0, Dominic Monaghan nel corso della sua carriera ha accumulato notevole esperienza sia in teatro sia in televisione. Ha raggiunto per\u00f2 la popolarit\u00e0 internazionale grazie al ruolo dell'hobbit Merry nella trilogia de \"Il Signore degli Anelli\".\nPrima di diventare attore Monaghan ha fatto anche lo smistatore di posta, il magazziniere e l'aiuto cuoco. Ha studiato letteratura inglese, drammaturgia e geografia all'Aquinas College in Inghilterra, dove nel frattempo ha preso parte a diverse commedie scolastiche quali \"A Christmas Carol\", \"Oliver Twist\" e \"Bugsy Malone\".\nDopo la scuola \u00e8 entrato nella Manchester Youth Theatre e qui \u00e8 stato notato da un agente che lo ha fatto scritturare per uno show televisivo: \"Hetty Wainthrop Investigates\" con protagonista Patricia Routledge. A 18 anni Monaghan ha fatto il suo debutto in televisione nel ruolo di Geoffrey Shawcross, il detective spalla della Routledge. \u00c8 rimasto nello show televisivo per 4 anni e successivamente ha debuttato nel cinema con il film Hostile Waters, dove interpretava un marinaio russo accanto a Rutger Hauer.\nIn seguito ha recitato nel ruolo del fidanzato di una ragazza assalita dallo squartatore nel documentario \"This is Personal: The Hunt for the Yorkshire Ripper\" e ha registrato uno sceneggiato radiofonico per la BBC \"Stockport...So Good They Named It Once\", una sit-com in cui interpretava un quindicenne spiritoso e infelice in amore.\nMonaghan era impegnato in una commedia a Londra quando \u00e8 stato notato dal direttore casting del \"Signore degli Anelli\". Appassionato di Tolkien sin da bambino, Monaghan partecipa al provino ma poi va in Francia a girare la miniserie sulla seconda guerra mondiale \"Monsignor Renard\". Durante le riprese il suo agente lo avvert\u00ec di prepararsi ad incontrare Peter Jackson per un secondo provino, ma non ce ne fu bisogno in quanto a Monaghan venne offerta direttamente la parte di Meriadoc \"Merry\" Brandybuck. Le riprese de \"Il Signore degli Anelli\" hanno occupato Monaghan per ben due anni ma il successo del film gli ha assicurato popolarit\u00e0 e tantissime offerte di lavoro.\nDal 2004 interpreta Charlie Pace nella serie televisiva \"Lost\".\nNel 2008 recita in un film horror ambientato nel XII secolo, \"I Sell the Dead\", storia di profanatori e ladri di tombe, diretto da Glenn McQuaid.\nCon il suo amico e collega Billy Boyd aveva scritto una sceneggiatura, ma nessun'altra notizia era stata confermata sulla realizzazione del progetto. Gi\u00e0 in precedenza c'era stato un approccio alla scrittura in compagnia stavolta di Sean Astin, che interpretava il ruolo di Samwise Gamgee nella Trilogia: un cortometraggio diretto da Astin, \"The Long and Short of It\", che in Italia abbiamo potuto vedere negli speciali del DVD della versione cinematografica de \"Le due torri\".\nNel 2009 recita una parte nel film \"X-Men le origini - Wolverine\", diretto da Gavin Hood. Ha interpretato il ruolo di Simon Campos nella serie della ABC \"FlashForward\" nella stagione 2009/2010. Nel 2010 gira (assieme a Megan Fox) il video del rapper statunitense Eminem e di Rihanna dal titolo \"Love the Way You Lie\".\nAppassionato naturalista, nel 2012 ha realizzato per la BBC America la serie televisiva \"Wild Things with Dominic Monaghan\" trasmessa in Italia sul canale DMAX con il titolo di \"Il signore degli insetti\".\nDoppiatori italiani.\nNelle versioni in italiano dei suoi film, Monaghan \u00e8 stato doppiato da:\nDa doppiatore \u00e8 sostituito da:"}
{"id": "349563", "revid": "15011", "url": "https://it.wikipedia.org/wiki?curid=349563", "title": "Istituto di Fisica Nucleare Budker", "text": ""}
{"id": "349568", "revid": "173617", "url": "https://it.wikipedia.org/wiki?curid=349568", "title": "Ich bin ein Berliner", "text": "\u00abIch bin ein Berliner\u00bb \u00e8 una frase pronunciata il 26 giugno 1963 a Berlino Ovest dal presidente statunitense John F. Kennedy durante il discorso tenuto a Rudolph-Wilde-Platz in occasione della visita ufficiale alla citt\u00e0.\nTradotta in italiano la frase significa \u00abIo sono un berlinese\u00bb, e divenne una delle pi\u00f9 note e iconiche della breve presidenza di Kennedy, che fu assassinato cinque mesi pi\u00f9 tardi.\nIl contesto storico.\nLa capitale della Germania, Berlino, era profondamente all'interno dell'area controllata dall'armata sovietica dopo la Seconda guerra mondiale. Inizialmente divisa in quattro settori controllati dagli Stati Uniti, dalla Francia, dal Regno Unito e dall'URSS, la tensione della guerra fredda aument\u00f2 fino al punto in cui i sovietici instaurarono il Blocco di Berlino, a cui gli alleati occidentali risposero con un drammatico ponte aereo.\nIn seguito, i settori controllati dalla NATO diventarono effettivamente una enclave della Germania Ovest, completamente circondata dalla Germania Est. Dal 1952, il confine tra Est e Ovest era chiuso dovunque eccetto che a Berlino. Centinaia di migliaia di cittadini abbandonarono la Germania Est per la Germania Ovest attraverso Berlino Ovest, indebolendo la Germania dell'Est di forza lavoro e minacciando un collasso economico.\nNel 1961 la Germania Est governata da Walter Ulbricht fece erigere una barriera di filo spinato intorno a Berlino Ovest. Ufficialmente era chiamata la \"antifaschistischer Schutzwall\" (barriera protettiva antifascista), e le autorit\u00e0 della Germania Est sostenevano che era per impedire che agenti e spie della Germania Ovest (da loro considerato uno stato fascista) venissero nell'Est. Tuttavia era universalmente conosciuto come il muro di Berlino e l'opinione pi\u00f9 diffusa era che il suo scopo principale fosse di impedire che cittadini della Germania Est scappassero verso Ovest. Nel giro di alcuni mesi il muro fu ricostruito in cemento, e molte costruzioni furono demolite per creare una \"zona della morte\" vigilata a vista da guardie della Germania Est armate di mitragliatrici. La ventisettesima vittima uccisa al muro di Berlino fu Peter Fechter, nel 1962.\nL'Occidente, inclusi gli Stati Uniti, fu accusato di non aver risposto con forza alla costruzione del muro. Il 25 luglio 1961, con la disfatta della Baia dei Porci ancora viva nei ricordi, il Presidente Kennedy insist\u00e9 che l'America avrebbe difeso Berlino Ovest, ricordando gli accordi di Potsdam, ma chiarendo che non era possibile sfidare la presenza sovietica in Germania.\nLe motivazione dell'espressione.\nLa frase fu pronunciata con l'intento di comunicare alla citt\u00e0 di Berlino e alla Germania stessa, seppur entrambe divise, una sorta di vicinanza e amicizia degli Stati Uniti dopo il sostegno dato dall'Unione Sovietica alla Germania Est nella costruzione del muro di Berlino, due anni prima, come barriera per impedire gli spostamenti dal blocco orientale socialista all'occidente.\nIl discorso durante il quale Kennedy pronunci\u00f2 la frase \u00e8 considerato uno dei suoi migliori e un momento celebre della guerra fredda. Fu un grande incoraggiamento morale per gli abitanti di Berlino ovest, che vivevano in una enclave all'interno della Germania Est dalla quale temevano un'invasione. Parlando dal balcone del \"Municipio di Sch\u00f6neberg\" (municipio del distretto di Sch\u00f6neberg, allora sede dell'amministrazione comunale dell'intera Berlino Ovest), Kennedy disse:\nL'idea della frase venne in mente a Kennedy all'ultimo momento, cos\u00ec come la scelta di pronunciarla in tedesco. Kennedy chiese al suo interprete, Robert H. Lochner, di tradurgli \"I am a Berliner\" mentre stava gi\u00e0 salendo le scale del Rathaus (il municipio). Con l'aiuto di Lochner, Kennedy si esercit\u00f2 con la pronuncia della frase nell'ufficio del sindaco Willy Brandt e tenne in mano un foglietto su cui aveva annotato la pronuncia. Secondo Lochner, il consigliere di Kennedy Bundy McGeorge ritenne che il discorso era andato \"un po' troppo oltre\", e i due ritoccarono il testo correggendolo in una versione pi\u00f9 morbida da ripetere il giorno stesso nel discorso alla Freie Universit\u00e4t di Berlino.\nIl messaggio di sfida era diretto sia ai sovietici che agli abitanti di Berlino, ed era una chiara dichiarazione della politica statunitense in risposta alla costruzione del muro di Berlino. Tuttavia, Kennedy fu criticato per aver fatto un discorso che riconosceva lo status quo di Berlino nella realt\u00e0 in cui era. Ufficialmente, lo status di Berlino, in quel momento, era di occupazione comune delle quattro potenze alleate della seconda guerra mondiale, ciascuna con un proprio territorio di competenza. Fino a quel momento, gli Stati Uniti avevano affermato che quello era lo status, bench\u00e9 la situazione corrente fosse assai diversa. Il discorso di Kennedy segn\u00f2 il momento in cui gli Stati Uniti riconobbero ufficialmente che Berlino Est faceva parte del blocco sovietico insieme al resto della Germania Est. I critici sostennero che Kennedy, con quel discorso, aveva rinunciato ad alti obiettivi, cedendo alla pressione sovietica, anzich\u00e9 perseguire ideali pi\u00f9 alti in un contesto in cui i sovietici non avevano la forza di cambiare la situazione solo con le ruspe e i fucili.\nA Berlino esistono luoghi della memoria che commemorano la figura di Kennedy, come la scuola tedesco-americana \"John F. Kennedy\", e l'Istituto \"John F. Kennedy\" per gli studi sul Nord America alla Freie Universit\u00e4t di Berlino. La stessa piazza in cui tenne il primo discorso, dopo l'assassinio del presidente a Dallas, fu ribattezzata in suo onore,\nSi pu\u00f2 leggere la medesima celebre frase in un enorme graffito permanente sul lato palestinese del muro che separa la citt\u00e0 di Betlemme dalla periferia di Gerusalemme.\nIl discorso completo.\nIl brano spesso citato \u00e8 estratto dal seguente discorso:\nLa leggenda metropolitana del krapfen.\nUna leggenda metropolitana afferma che Kennedy avrebbe commesso un imbarazzante errore grammaticale dicendo \"\"Ich bin ein Berliner\" anzich\u00e9 \"Ich bin berliner\"\", dichiarandosi, quindi, non un cittadino di Berlino, bens\u00ec un krapfen:\nLa leggenda deriva dal fatto che, in alcune parti della Germania, \"Berliner\" designa in effetti dei \"bomboloni\" del tutto simili a quelli che in Germania meridionale e Austria vengono chiamati \"Krapfen\".\nLa leggenda pu\u00f2 essere confutata per diversi motivi:"}
{"id": "349572", "revid": "1543377", "url": "https://it.wikipedia.org/wiki?curid=349572", "title": "Evangeline Lilly", "text": "Biografia.\nEvangeline Lilly \u00e8 nata a Fort Saskatchewan, in Alberta, Canada da una famiglia cristiana battista. Il padre \u00e8 un insegnante di economia domestica e sua madre \u00e8 una consulente di bellezza. Ha anche due sorelle. Durante la sua infanzia, la famiglia non ha avuto una televisione.\nPrima di lasciare la citt\u00e0 di Fort Saskatchewan all'et\u00e0 di 10 anni e trasferirsi a Abbotsford, vicino a Vancouver, ha frequentato tre scuole elementari: la \"Fort Elementary\", la \"Rudolph Henning\" e la \"James Mowat Elementary\". Nel corso di un colloquio telefonico con il giornale locale, The Record, Evangeline \u00e8 stata citata dicendo: \u00abQuando ero una bambina, la citt\u00e0 era piccola. A cinque anni potevo andare in bicicletta dal confine di un paese all'altro... Per me Fort Saskatchewan conserva davvero tanti momenti bellissimi. Lo considero un piccolo rifugio felice\u00bb.\nDopo essersi diplomata alla W. J. Mouat Secondary School di Abbotsford, Lilly ha brevemente servito come missionaria estera e ha vissuto per circa un mese in una capanna costruita con l'erba nelle Filippine all'et\u00e0 di 18 anni. L\u00ec le \u00e8 stato offerto un posto da missionaria per due anni, un'offerta che infine ha rifiutato per volere dei suoi genitori. Successivamente si \u00e8 iscritta all'Universit\u00e0 della Columbia Britannica, dove si \u00e8 laureata in Relazioni Internazionali, inoltre \u00e8 stata una assistente di volo della Royal Airlines.\nEvangeline Lilly \u00e8 stata scoperta per le strade di Kelowna dalla Ford Modelling Agency (attualmente conosciuta come Ford Models). Anche se inizialmente decise di intraprendere la carriera di modella, and\u00f2 avanti e firm\u00f2 con la Ford in ogni caso, per riuscire a pagare l'iscrizione e le spese per l'University of British Columbia. \u00c8 stata in precedenza in diversi spot televisivi provocatori della \"LiveLinks Chatline\", un servizio annunciato come il \"miglior posto per incontrare single, fare amicizie o chattare telefonicamente\". La sua immagine \u00e8 ancora usata per promuovere questo servizio. \u00c8 inoltre apparsa in \"Judgment Day\", una serie televisiva trasmessa da G4. \u00c8 apparsa nel film del 2003 \"Freddy vs. Jason\" come una ragazza appoggiata contro un armadietto (non accreditata) ed in tre episodi di \"Smallville\" facendo delle brevi comparse.\n\u00c8 apparsa nella serie horror soprannaturale della ABC \"Kingdom Hospital\" (2004). Il primo ruolo di una certa importanza \u00e8 stato in \"Lost\". Inoltre \u00e8 comparsa nel film adolescenziale del 2003 \"Lizzie McGuire - Da liceale a popstar\" come un (non accreditato) ufficiale di polizia Italiano. Il suo stipendio nel 2004 per \"Lost\" \u00e8 stato di 80.000 dollari per ogni episodio; grazie al suo ruolo nella serie, \u00e8 stata votata una delle \"Breakout Stars\" del 2004 da \"Entertainment Weekly\". Sebbene si sia piazzata ottava nella classifica di FHM delle \"100 donne pi\u00f9 sexy del mondo\" del 2006 e inizialmente piazzata al secondo posto del \"Maxim\" \"Hot 100\" del 2005, si \u00e8 posizionata al 67\u00ba posto nella classifica di \"Maxim\" del 2006.\nIl 14 dicembre 2006 \u00e8 stata nominata per un Golden Globe come Migliore attrice in una serie drammatica. Durante l'estate del 2006 sono state messe in commercio le action figure del suo personaggio in \"Lost\", ovvero Kate Austen. Nel 2010 \u00e8 stata testimonial L'Or\u00e9al e ha partecipato a vari spot pubblicitari. Nel 2011 ha recitato nel film \"Real Steel\". Tra il 2011 ed il 2012 \u00e8 stata impegnata nelle riprese della trilogia de Lo Hobbit, trasposizione cinematografica del libro omonimo, comparendo nel secondo e nel terzo film della trilogia nei panni dell'elfa Tauriel.\nNel marzo 2014 entra nel cast del cine-comic dei Marvel Studios \"Ant-Man\", in uscita nel 2015, nel ruolo di Hope Van Dyne, figlia del Dr. Henry Pym. Nell'estate 2018 ha ripreso lo stesso ruolo nel sequel intitolato \"Ant-Man and the Wasp\", il primo film Marvel ad avere nel titolo anche il nome di un'eroina e ha messo su muscoli. Nel 2019 torna a vestire i panni di Wasp nel film \"\". Tra i suoi progetti futuri, c\u2019\u00e8 il thriller \"Dreamland\", diretto da Nicholas Jarecki, dove affiancher\u00e0 Armie Hammer e Gary Oldman.\nVita privata.\n\u00c8 stata sposata con il giocatore di hockey canadese Murray Hone. Nel 2004 ha avuto una relazione con Dominic Monaghan. Il 23 maggio 2011 lei ed il fidanzato Norman Kali sono diventati genitori di un maschio, mentre il 23 ottobre 2015 \u00e8 nato il loro secondo figlio.\nDoppiatrici italiane.\nNelle versioni in italiano dei suoi film, Evangeline Lilly \u00e8 stata doppiata da:\nDa doppiatrice \u00e8 sostituita da:"}
{"id": "349579", "revid": "228587", "url": "https://it.wikipedia.org/wiki?curid=349579", "title": "Windows XP 64 bit Edition", "text": "Windows XP 64 bit (X64) Edition (2002) \u00e8 una versione del sistema operativo Microsoft Windows XP, distribuito nel 2002 e progettato per funzionare con i processori Intel Itanium.\nNon va confuso con Windows XP Professional x64 Edition, in quanto quest'ultimo \u00e8 stato sviluppato specificamente per i processori basati su x86 con estensioni a 64 bit, come EM64T e AMD64. Non ricade nella corrente linea Microsoft, cio\u00e8 come \"Home\", \"Professional\", \"Media Center\" o \"Tablet Edition\". Essa \u00e8 una edizione separata esclusiva per i processori Itanium. Esso \u00e8 molto simile a Windows XP Professional Edition, ma con alcune limitazioni.\nFra queste limitazioni c'era la mancanza delle pi\u00f9 famose applicazioni integrate, come Windows Media Player, Windows Movie Maker, NetMeeting e il software per masterizzare i CD.\nIl supporto per NetMeeting e Windows Media Player sono stati aggiunti solo nelle versioni successive. Inoltre, molte vecchie tecnologie sono state rimosse, come NTVDM, cos\u00ec quindi il supporto per DOS, Posix, OS/2 e le applicazioni a 16 bit (che contavano sul NTVDM) \u00e8 assente.\nAl contrario dalle altre architetture di emulazione di Windows (Windows NT 4.0 per i PowerPC, MIPS RX400, e Alpha) Windows XP 64 bit Edition \"pu\u00f2\" far funzionare le applicazioni a 32 bit per x86 attraverso il layer emulatore WOW64 (\"Windows on Windows\").\nMentre il processore originale conteneva un decoder IA-32 incorporato, \u00e8 stato ritenuto troppo lento per usi seri, cos\u00ec Microsoft e Intel scrissero un software traduttore da IA-32 a IA-64 sdoppiato, IA-32 Execution Layer. Esso permette traduzioni in tempo reale delle istruzioni x86 a 32 bit nelle istruzioni IA-64, permettendo alle applicazioni a 32 bit (tranne per i codec come XviD, che sono tuttora DLL a 32 bit cos\u00ec da poter essere usati se i riproduttori multimediali sono a 32 bit) di funzionare correttamente. I driver dei dispositivi potrebbero non essere stati distribuiti in forma binaria per questo tipo di architettura, di conseguenza, molte (vecchie) periferiche potrebbero essere incompatibili con questa versione di Windows."}
{"id": "349580", "revid": "1833487", "url": "https://it.wikipedia.org/wiki?curid=349580", "title": "Amorphis", "text": "Gli Amorphis sono un gruppo finlandese folk metal/progressive death metal, formato originariamente da Jan Rechberger, Tomi Koivusaari e Esa Holopainen nel 1990.\nStoria del gruppo.\nNel 1989 Jan Rechberger e Esa Holopainen suonavano in una speed thrash metal band, i Violent Solution che, l'anno precedente Tomi Koivusaari aveva abbandonato per formare il gruppo death metal Abhorrence. Durante l'evoluzione musicale dei Violent Solution, Jan Rechberger e Esa Holopainen si rendono conto di voler cambiare radicalmente lo stile sonoro del loro gruppo e decidono di formare una death metal band reclutando, come cantante proprio Tomi Koivusaari (ex membro dei Violent Solution) e come bassista Oppu Laine.\nIn questo periodo la band chiese a Tomi di tirare su i toni della chitarra ritmica e del cantato, questo avrebbe permesso di accedere ad un nuovo sound, abbandonando le produzioni precedenti ed approdando ad un nuovo stile sonoro. Visto l'impegno che Tomi metteva nel progetto \"Amorphis\", ruppe i rapporti con gli Abhorrence che avrebbero proseguito autonomamente il loro cammino nella musica estrema.\nAppena il gruppo ebbe finito di registrare il primo demo, Tomi ricevette una lettera dalla Relapse Records che gli offriva un contratto per gli Abhorrence. Visto che non faceva pi\u00f9 parte della band, pens\u00f2 di unire alla missiva di ritorno il nuovo demo registrato con gli Amorphis; cos\u00ec registrarono prima \"The Karelian Isthmus\", lavoro di death metal classico e spartano, poco dopo, l'EP \"Privilege of Evil\" a cui partecip\u00f2 anche il \"vocalist\" originale degli Abhorrence, Jukka Kolehmainen.\nLa band adott\u00f2 rapidamente un nuovo modo di fare musica e, soprattutto, un nuovo sound, ricco di contaminazioni e sperimentazioni: il risultato fu un mix di Death metal e Folk metal che soprattutto nei primi lavori risultava ancora legato ai canoni del growl.\nIl successo ottenuto con \"Tales from the Thousand Lakes\", album intriso di romanticismo decadente con testi incentrati sul poema epico finlandese \"Kalevala\", grazie all'unione fra parti melodiche e parti death metal fu notevole. Kasper M\u00e5rtenson, a disagio con gli obblighi richiesti ad un gruppo in via di consacrazione, fu sostituito da Kim Rantala con il quale la band registr\u00f2 \"Elegy\", che vide le parti col cantato pulito del nuovo membro Pasi Koskinen prevalere sul growl di Tomi Koivusaari.\nTra gli album migliori della band finlandese \"Tales from the Thousand Lakes\", \"Elegy\" e \"Tuonela\", considerato l'album pi\u00f9 leggero della band. Le tradizioni e le sonorit\u00e0 della musica e della cultura finnica sono ben amalgamate con elementi di progressive death metal di buon livello. In queste due produzioni il growl viene ridotto all'osso, per fare posto ad un cantato pulito e maggiormente aderente alle sonorit\u00e0 folk.\nCon i due album successivi, Am Universum e Far from the Sun, il growl scompare del tutto per tornare a far capolino solo con Eclipse e successivamente con i seguenti Silent Waters e Skyforger, formanti un trittico di album stilisticamente piuttosto simili e fortemente influenzati dalla partecipazione di Tomi Joutsen."}
{"id": "349582", "revid": "1543377", "url": "https://it.wikipedia.org/wiki?curid=349582", "title": "Ludwig Stumpfegger", "text": "Biografia.\nNato a Monaco di Baviera nel 1910, dopo aver concluso gli studi di medicina, decise di entrare nelle SS il 2 giugno 1933 e in seguito nel Partito nazista (1\u00ba maggio 1935). A partire dal 1936 fu l'assistente del professor Karl Gebhardt presso l'ospedale di Hohenlychen, specializzandosi in medicina sportiva. Proprio per l'esperienza accumulata in questo campo, Stumpfegger fece parte del team medico, insieme allo stesso Gebhardt, della rappresentativa tedesca impegnata nei Giochi Olimpici del 1936, svoltisi a Berlino, cos\u00ec come delle Olimpiadi Invernali, svoltesi sempre nel 1936 a Garmisch-Partenkirchen. Nell'agosto 1937 ottenne la laurea in medicina.\nA partire dal 1939 la clinica di Hohenlychen venne utilizzata dalle SS come ospedale militare. Sotto la supervisione dei dottori Gebhardt, Fritz Fischer e Herta Oberheuser, a partire dal 1942 partecip\u00f2 a diversi esperimenti medici sulle donne internate nel campo di concentramento di Ravensbr\u00fcck. Tali esperimenti lo portarono a diventare un esperto nei trapianti di osso e di parti di muscolo. Il 20 aprile 1943, fu promosso \"SS-\"Obersturmbannf\u00fchrer\".\" Dietro raccomandazione di Himmler fu assegnato alla \"Wolfsschanze\" come medico del complesso il 9 ottobre 1944.\nCircostanze del decesso.\nNel 1945 Stumpfegger inizi\u00f2 a lavorare direttamente per Hitler nel \"F\u00fchrerbunker\" a Berlino, sotto la supervisione del dr. Theodor Morell. Dietro richiesta di Hitler, procur\u00f2 a quest'ultimo delle capsule di cianuro per Blondi, il cane del \"F\u00fchrer\" regalatogli da Martin Bormann, per vedere quanto rapido ed efficace fosse l'effetto del veleno. Mentre l'Armata Rossa avanzava verso il bunker, alcune fonti riportano che aiut\u00f2 Magda Goebbels ad uccidere i suoi sei figli mentre dormivano nel \"Vorbunker,\" prima che lei e il marito Joseph Goebbels si suicidassero. Il 30 aprile 1945, proprio prima di suicidarsi, Hitler firm\u00f2 un ordine che autorizzava la fuga da Berlino. Il 1\u00ba maggio, Stumpfegger lasci\u00f2 il \"F\u00fchrerbunker\" con un gruppo che comprendeva Martin Bormann, Werner Naumann ed il comandante della Giovent\u00f9 hitleriana, Artur Axmann. Il loro gruppo fu uno dei dieci che cercarono di scappare dall'accerchiamento sovietico. Giunti al Weidendammer Br\u00fcke, un Tiger cerc\u00f2 di farsi strada nelle linee sovietiche ma fu colpito e distrutto, facendo sbalzare Bormann e Stumpfegger. Attorno all'una di notte, Stumpfegger ed il suo gruppo cercarono di attraversare la Sprea partendo dalla cancelleria del Reich. In seguito, mentre camminavano sulle rotaie per raggiungere la stazione di Lehrter Banhof, Axmann decise di andarsene da solo, proseguendo in direzione opposta a quella dei due compagni. Non appena si imbatt\u00e9 in una pattuglia sovietica, Axmann torn\u00f2 di corsa sui suoi passi. Tornando indietro, all'altezza di un ponte nei pressi del deviatoio vide due corpi, nei quali successivamente riconobbe Bormann e Stumpfegger, grazie al chiaro di luna che illuminava le loro facce. Non ebbe il tempo di controllare i corpi, cos\u00ec non riusc\u00ec a capire cosa li avesse uccisi.\nNel 1963, un postino in pensione chiamato Albert Krumnow disse alla polizia che l'8 maggio 1945 i sovietici avevano ordinato a lui ed ai suoi colleghi di bruciare due corpi trovati vicino al ponte ferroviario di Lehrter Banhof. Il primo indossava una uniforme della Wehrmacht mentre il secondo indossava solo la propria biancheria intima. Un collega di Krumnow chiamato Wagenpfohl trov\u00f2 un libro paga di un dottore delle SS identificato come Dr. Ludwig Stumpfegger. Questi diede il libro al suo superiore, il capo postale Berndt, il quale a sua volta lo consegn\u00f2 ai sovietici. Questi lo distrussero. Berndt scrisse alla moglie di Stumpfegger il 14 agosto 1945 dicendo:\nScavi effettuati il 20 e 21 luglio 1965 nel sito specificato da Axmann e Krumnow, non portarono alla localizzazione dei corpi. Comunque, il 7 dicembre 1972, alcuni operai rinvennero dei resti umani vicino a Lehrter Banhof, ad appena 12 metri dal luogo che era stato indicato da Krumnow. L'autopsia rivel\u00f2 che erano stati ritrovati frammenti di vetro all'interno della mandibola di entrambi i corpi, pertanto si giunse alla conclusione che i due si uccisero ingerendo capsule di cianuro per evitare di essere catturati dai sovietici. Dalle impronte dentarie, ricostruite partendo dai dati del dr. Hugo Blaschke, e ricorrendo a diversi esami, si riusc\u00ec a stabilire che le dimensioni dello scheletro e la forma del cranio di uno dei cadaveri erano identiche a quelle di Bormann. Allo stesso modo venne identificato il secondo cadavere come quello di Stumpfegger. Nel 1973 furono effettuate operazioni di ricostruzione facciale sui crani ritrovati, che confermarono l'identit\u00e0 di entrambi gli scheletri. Nel 1999, per togliere ogni dubbio, fu condotto un test sul DNA del primo scheletro, confermando l'identit\u00e0 di Bormann."}
{"id": "349583", "revid": "38802", "url": "https://it.wikipedia.org/wiki?curid=349583", "title": "K 543", "text": ""}
{"id": "349584", "revid": "4711", "url": "https://it.wikipedia.org/wiki?curid=349584", "title": "Garmisch", "text": ""}
{"id": "349586", "revid": "4711", "url": "https://it.wikipedia.org/wiki?curid=349586", "title": "Partenkirchen", "text": ""}
{"id": "349595", "revid": "144796", "url": "https://it.wikipedia.org/wiki?curid=349595", "title": "Sigismondo III di Polonia", "text": "Appartenente alla reale famiglia Vasa di Svezia, era figlio di Giovanni III e della principessa di Polonia Caterina Jagellona, sorella di Sigismondo Augusto.\nEletto al trono della Confederazione polacco-lituana, Sigismondo era intenzionato a creare un'unione personale tra la sua confederazione e la Svezia (Unione polacco-svedese), riuscendoci nel 1592. Dopo essere stato deposto dal trono svedese nel 1599 da suo zio eletto sovrano col nome di Carlo IX di Svezia, egli trascorse il resto della sua vita nel tentativo di reclamarlo.\nIl suo regno fu per molti versi controverso e la sua figura \u00e8 ancora oggi emblematica. Il suo lungo regno coincise con l'apice del prestigio, la forza politica e l'influenza economica della Confederazione polacco-lituana. Contemporaneamente per\u00f2 fu sotto il suo regno che si manifestarono i primi sintomi di decadenza del grande castello di governo. Alcune tradizioni storiche come quelle presentate da Pawe\u0142 Jasienica nella sua opera, tendono a presentare Sigismondo come la principale fonte di questa decadenza distruttiva.\nA Varsavia egli \u00e8 ancora ricordato con una colonna detta \"Colonna di Zygmunt\" eretta in sua memoria dal figlio e successore Ladislao IV.\nBiografia.\nI primi anni.\nSigismondo nacque a Gripsholm durante la prigionia dei suoi genitori ad opera di suo zio il re Erik XIV. Anche se la Svezia a quell'epoca era divenuta ormai protestante, Sigismondo rimase di fede cattolica, la religione di sua madre (fatto che poi gli creer\u00e0 dei problemi per l'unione del trono polacco con quello svedese).\nSua madre, Caterina Jagellona, era figlia del re Sigismondo I di Polonia e di sua moglie, Bona Sforza, figlia di Gian Galeazzo Sforza, duca di Milano, e di sua moglie Isabella d'Aragona. La dinastia degli Jagelloni deteneva il governo della Confederazione polacco-lituana sin dal primo regnante della loro casata, Ladislao II che l'aveva ricevuta in dote nel 1386 da sua moglie Edvige d'Angi\u00f2.\nIl trono polacco e l'Unione polacco-svedese.\nNel 1587, Sigismondo fu uno dei candidati per la successione alla Confederazione polacco-lituana, dopo la morte del precedente re di Polonia, Stefano I B\u00e1thory. L'elezione si rese necessaria per sedare i conflitti tra la nobilt\u00e0 polacca (szlachta), spaccata tra il sostegno al cancelliere Jan Zamoyski e la famiglia Zborowski. Sigismondo, supportato da Zamoyski e dalla moglie del defunto re, Anna Jagellona, venne eletto sovrano il 19 agosto 1587 e riconosciuto \"Interrex\" dal Primate di Polonia, Stanis\u0142aw Karnkowski.\nTra gli altri candidati all'elezione vi fu anche Massimiliano III d'Austria che si oppose a Sigismondo e scelse di non rispettare il risultato delle elezioni, decretandosi il giusto monarca. Ad ogni modo n\u00e9 Sigismondo n\u00e9 Massimiliano erano a quell'epoca presenti fisicamente in Polonia. Dopo aver ricevuto la notizia della sua elezione, Sigismondo part\u00ec alla volta della Svezia e giunse ad Oliwa il 7 ottobre (il suo sbarco venne ritardato a causa delle ostilit\u00e0 dei protestanti di Danzica). Nel suo Pacta conventa Sigismondo accett\u00f2 la riduzione del potere del monarca in favore del Sejm (il parlamento della confederazione).\nPoco dopo il tesoriere prussiano Jan Dulski in rappresentanza del Maresciallo della Corona Andrzej Opali\u0144ski lo proclam\u00f2 re. Sigismondo torn\u00f2 sulla sua nave quello stesso giorno, giungendo a Danzica il giorno successivo, e dopo due settimane dalla sua partenza da Cracovia venne incoronato il 27 dicembre.\nQuando Massimiliano tent\u00f2 di risolvere la disputa con la forza e inizi\u00f2 la prima guerra di successione polacca (1587-1588), egli venne sconfitto nella Battaglia di Byczyna dai sostenitori di Sigismondo al comando del capitano polacco Jan Zamoyski. Massimiliano venne imprigionato e rilasciato poi solo dopo l'intervento di papa Sisto V. Nel 1589, rinunci\u00f2 ai propri diritti sulla corona polacca.\nCome segno di riconciliazione, nel 1592 Sigismondo spos\u00f2 l'arciduchessa Anna d'Austria (1573\u20131598) e dopo la morte di suo padre in quello stesso anno, ottenne il permesso dal Sejm di accettare anche la corona del trono svedese. Dopo che Sigismondo ebbe promesso di sostenere il Luteranesimo svedese, venne incoronato anche re di Svezia nel 1594; per un breve periodo dunque vi fu un'unione personale tra la Confederazione polacco-lituana e la Svezia (formando l'Unione polacco-svedese). Egli tent\u00f2 di governare la Svezia pur risiedendo in Polonia, servendosi di un reggente, suo zio paterno il duca Carlo Vasa. Nel 1596 riusc\u00ec a creare l'Unione di Brest, che tent\u00f2 di portare parte degli ortodossi all'interno del Cattolicesimo. In quello stesso anno egli spost\u00f2 inoltre la capitale polacca da Cracovia a Varsavia.\nLa perdita del principato di Moldavia e del trono di Svezia.\nDopo la morte di sua moglie Anna nel 1598, Sigismondo spos\u00f2 la di lei sorella Costanza nel 1605. A quell'epoca stavano emergendo nuovi problemi nella parte sud della Confederazione, dove Jan Zamoyski e altri magnati si prodigavano per quella che diverr\u00e0 note come Guerra dei Magnati di Moldavia. Dopo la sconfitta delle forze polacche nella battaglia di Cecora del 1620 la Confederazione rinunci\u00f2 ai propri diritti sul Principato di Moldavia.\nPer il supporto dato da Sigismondo alla Controriforma, la sua figura venne largamente malvista nella Svezia protestante. Suo zio Carlo, in posizione favorevole, prese ben presto il controllo della Svezia e si ribell\u00f2 a Sigismondo col pretesto che questi volesse ricattolicizzare la Svezia. Nel 1598 Sigismondo, con un esercito misto di svedesi e polacchi, venne sconfitto nella Battaglia di St\u00e5ngebro. A Sigismondo venne impedito di governare la Svezia dall'estero e pertanto nel 1599 venne deposto. A quest'azione, Sigismondo decise di rispondere incorporando la Livonia nella Confederazione e dando inizio quindi alla Guerra polacco-svedese che termin\u00f2 nel 1629 a favore della Svezia che riusc\u00ec ad ottenere la Livonia come proprio dominio. A questo punto Sigismondo venne costretto a cedere definitivamente la corona regale a suo zio Carlo ed a riconoscerlo come legittimo sovrano di Svezia, mantenendo comunque altissime le tensioni tra i due paesi, che termineranno solo con la Grande guerra del nord.\nGli ultimi anni.\nNel 1605, ormai senza altri appigli, Sigismondo tent\u00f2 di rafforzare il proprio potere come re di Polonia chiedendo al \"Sejm\" di concedergli il \"liberum veto\", la possibilit\u00e0 di incrementare liberamente le tasse e la forza militare. I suoi oppositori, guidati da Miko\u0142aj Zebrzydowski, portarono ad una guerra civile conosciuta col nome di \"rokosz Zebrzydowskiego\" (Ribellione di Zebrzydowski). Le forze realiste sconfissero i \"rokosz\"iani il 6 luglio 1607 nella Battaglia di Guz\u00f3w, ma il compromesso fu il ritorno allo \"status quo ante\" precedente al 1605 ed alla consequenziale rinuncia delle richieste avanzate da Sigismondo stesso.\nAltro importante conflitto nel suo regno fu la Guerra polacco-moscovita, conosciuta anche col nome popolare di Dymitriade. Sigismondo e molti magnati polacchi tentarono di sfruttare la guerra civile moscovita (Periodo dei torbidi) ed il Massacro di Deulino per ottenere alcune concessioni territoriali a favore della Confederazione (soprattutto il Voivodato di Smole\u0144sk). Ad ogni modo, questa guerra increment\u00f2 le tensioni tra Polonia e Russia senza apportare nuovi territori e rompendo per sempre la prospettiva di una Confederazione polacco-lituano-moscovita.\nSigismondo mor\u00ec a 65 anni al Castello Reale di Varsavia.\nMecenatismo.\nSigismondo si distinse come un artista molto dotato. Il ritratto di un orafo (una delle tre tele sopravvissute tra le sue opere) fu per secoli attribuito erroneamente al Tintoretto; dedicandosi all'incisione ed allo sbalzo, realizz\u00f2 parte della famosa urna di Sant'Adalberto di Praga, oggi conservata alla Cattedrale di Gniezno.\nFu anche uno splendido e munifico mecenate nei confronti dei musicisti che accolse a corte, molti dei quali italiani (Luca Marenzio, Giovanni Battista Mosto e altri).\nMatrimoni ed eredi.\nSigismondo si spos\u00f2 due volte. La prima volta, il 31 maggio 1592, con Anna d'Austria, figlia di Carlo II d'Austria e di sua moglie, Maria Anna di Wittelsbach, da cui ebbe:\nAlla morte della prima moglie, Sigismondo III s rispos\u00f2 una seconda volta, l'11 dicembre 1605, spos\u00f2 Costanza d'Asburgo, sorella della prima moglie. Da questo matrimonio nacquero i seguenti figli:"}
{"id": "349610", "revid": "21371", "url": "https://it.wikipedia.org/wiki?curid=349610", "title": "Baath", "text": ""}
{"id": "349624", "revid": "1226", "url": "https://it.wikipedia.org/wiki?curid=349624", "title": "Enciclopedia di Yongle", "text": ""}
{"id": "349626", "revid": "287204", "url": "https://it.wikipedia.org/wiki?curid=349626", "title": "MEG", "text": ""}
{"id": "349632", "revid": "371529", "url": "https://it.wikipedia.org/wiki?curid=349632", "title": "Andr\u00e9 the Giant", "text": "Nella World Wrestling Federation \u00e8 stato una volta WWF World Heavyweight Champion e una volta WWF Tag Team Champion (con Haku), mentre nel 1993 \u00e8 stato il primo introdotto nella WWE Hall of Fame.\nLa sua immensa mole, risultato dell'acromegalia da cui era affetto, lo ha portato ad essere soprannominato \"L'ottava meraviglia del mondo\". Oltre al wrestling, ha partecipato ad alcuni film e la sua apparizione pi\u00f9 famosa \u00e8 quella nel ruolo di Fezzik, il gigante del film \"La storia fantastica\".\nBiografia.\nAndr\u00e9 Roussimoff nacque a Grenoble, in Francia, da Boris (15 marzo 1907 - 15 gennaio 1993) e Mariann Roussimouff (24 gennaio 1910 - 14 ottobre 1997), genitori rispettivamente di origini bulgare e polacche. Andr\u00e9 sosteneva di avere avuto una precocit\u00e0 fisica impressionante: a dodici anni pare fosse gi\u00e0 alto 192\u00a0cm e pesasse 90\u00a0kg, un fatto che fece pensare fosse affetto da acromegalia, malattia endocrina dovuta ad eccesso di produzione di somatotropina, un disturbo che causa la crescita delle ossa in modo accelerato negli anni e rende lo sviluppo continuativo anche oltre l'et\u00e0 della maturit\u00e0 fisica.\nSecondo una divertente leggenda metropolitana sviluppatasi dopo la sua morte e diffusa come meme, impossibilitato a entrare nello scuolabus, sarebbe stato accompagnato a scuola da un vicino di casa, lo scrittore Samuel Beckett. Roussimoff era uno studente dal buon profitto, ma lasci\u00f2 la scuola abbastanza presto poich\u00e9 non riteneva fosse necessario un diploma per lavorare in qualit\u00e0 di agricoltore. Lavor\u00f2 dapprima in una fattoria e successivamente si trasfer\u00ec a lavorare in fabbrica come operaio, ma nessuna di queste due professioni lo gratificava. Determinato nell'usare a suo vantaggio le sue dimensioni, Roussimoff entr\u00f2 nel mondo della lotta professionale molto giovane andandosene da casa ancora minorenne.\nCarriera nel wrestling.\nGli inizi.\nAll'et\u00e0 di diciotto anni, Roussimoff si trasfer\u00ec a Parigi dove venne introdotto nel mondo del wrestling dal promoter locale Edouard Carpentier. Carpentier fece assumere ad Andr\u00e9 i ring name \"Monster Eiffel Tower\" e \"Monster Roussimoff\" con i quali inizi\u00f2 lentamente a farsi una certa reputazione combattendo nel circuito di Parigi e zone limitrofe. Grazie alle buone performance sul ring e al riscontro del pubblico ammaliato dalla mole del gigante, Carpentier decise di portarlo in Nord America. Andr\u00e9 inizi\u00f2 quindi a combattere in Canada nella Grand Prix Promotions. Nei primi tempi Andr\u00e9 veniva presentato come \"Jean Ferr\u00e9\" o \"G\u00e9ant Ferr\u00e9\", nome preso in prestito dal mitico gigante francese. Il promoter canadese e wrestler Frank Valois incontr\u00f2 Roussimoff nel 1966, diventando il suo manager. Da l\u00ec in poi Andr\u00e9 gir\u00f2 il mondo lottando in Inghilterra, Germania, Nuova Zelanda, ed Africa.\nDebutt\u00f2 in Giappone nel 1970, accreditato come \"Monster Roussimoff\", nella federazione International Wrestling Enterprise, lottando sia da singolo che in coppia. Il primo titolo arriv\u00f2 con la conquista della cintura di campione di coppia insieme a Michael Nador. Fu durante questo primo periodo trascorso in Giappone che i dottori gli diagnosticarono per la prima volta che soffriva di acromegalia.\nTrasferitosi nel 1971 a Montr\u00e9al, in Canada, divenne molto famoso nella zona, esibendosi spesso in match da \"tutto esaurito\" al Montreal Forum. All'epoca veniva frequentemente impiegato in handicap match nel corso dei quali lottava da solo contro due o pi\u00f9 avversari contemporaneamente, uscendone quasi sempre vittorioso. Nel 1972 Andr\u00e9 Roussimoff lott\u00f2 svariate volte nella American Wrestling Association (AWA) di Verne Gagne come attrazione speciale ed attirando su di s\u00e9 l'attenzione di Vince McMahon Sr., fondatore della World Wide Wrestling Federation (WWWF). McMahon sugger\u00ec diversi cambiamenti all'immagine di Andr\u00e9. Sentiva che Roussimoff avrebbe dovuto essere presentato come un enorme, inamovibile mostro. Fu lui che gli consigli\u00f2 di metter su ancora pi\u00f9 peso e che coni\u00f2 per lui il ring name \"Andr\u00e9 the Giant\", rendendolo famoso in tutto il mondo.\nWorld Wide Wrestling Federation/World Wrestling Federation (1973\u20131976).\nAll'inizio del 1973, quando aveva 27 anni, debutt\u00f2 nella World Wide Wrestling Federation (WWWF). Andr\u00e9 divenne una stella in un periodo nel quale il wrestling professionistico non era ancora un evento di massa, ma la sua fama lo precedette in molti scontri. Divenne in poco tempo famoso al grande pubblico in qualit\u00e0 di face della federazione, presentato come una sorta di \"gigante buono\" con i bambini ma terribile con gli avversari. La sua popolarit\u00e0 crebbe sempre pi\u00f9 anche grazie a svariati interventi in diverse trasmissioni televisive, talk show e altri eventi.\nPer tutti gli anni settanta e la prima met\u00e0 degli ottanta Andr\u00e9 fu uno dei wrestler pi\u00f9 amati nel panorama del wrestling professionistico. In WWF Gorilla Monsoon insisteva nel presentarlo affermando che il gigante non era mai stato sconfitto per schienamento o sottomissione in 15 anni di attivit\u00e0 prima della sconfitta patita a WrestleMania III per mano di Hogan. Tale affermazione, tuttavia, non era veritiera. Infatti Andr\u00e9 aveva perso altri incontri al di fuori della WWF; nel 1984 era stato chiaramente schienato da El Canek in Messico, e nel giugno 1985 Antonio Inoki lo aveva fatto cedere per dolore. Inoltre aveva pareggiato per limite di tempo un match della durata di 1 ora contro Harley Race e Nick Bockwinkel.\nLe sue principali rivalit\u00e0 furono con Ernie \"Big Cat\" Ladd, Don Leo Jonathan e Blackjack Mulligan. Durante l'evento organizzato nel 1976 allo Shea Stadium, negli Stati Uniti, prese parte ad un match pugilistico contro Chuck Wepner nel quale Andr\u00e9 lanci\u00f2 il suo avversario (denominato \"Bayonne Bleeder\", \"il sanguinatore di Bayonne\") fuori dal ring, nella terza fila di spettatori. Quattro anni pi\u00f9 tardi, ebbe il suo primo incontro con Hulk Hogan quando la WWF ritorn\u00f2 allo Shea Stadium dopo diversi anni di assenza. Nonostante la rivalit\u00e0 sul ring che li vide spesso contrapposti l'uno contro l'altro, Hogan e Roussimoff svilupparono una forte amicizia, ricordata con affetto ancora oggi da Hogan che non manca di onorare la memoria del gigante francese nelle interviste odierne.\nNational Wrestling Association e New Japan Pro Wrestling (1978\u20131982).\nL'8 dicembre 1978 in Australia, Andr\u00e9 vinse l'Australasian Tag Team Championship in coppia con Ron Miller. Il mese dopo pass\u00f2 alla National Wrestling Alliance (NWA) per un breve periodo, dove vinse l'NWA US Tag Team Championship (Tri-State) e l'NWA Florida Tag Team Championship entrambi in coppia con \"The American Dream\" Dusty Rhodes.\nIn Giappone Andr\u00e9 partecipa a pi\u00f9 riprese al \"Madison Square Garden Tournament\" sia in singolo che in coppia. Nel 1978 arriva in finale, ma viene sconfitto da Antonio Inoki per conteggio fuori dal ring; nel 1979 per un punto sfiora l'accesso alla finale del torneo, evento ripetutosi poi nel 1980. Sempre nel 1980 partecipa alla prima edizione del \"MSG Tag Tournament\" classificandosi terzo in coppia con \"The Hangman\", mentre nel 1981 partecipa solo in coppia con Ren\u00e8 Goulet e trionfa nella manifestazione sconfiggendo in finale Inoki e Tatsumi Fujinami, schienando Fujinami. Nel 1982 vince finalmente il torneo da singolo sconfiggendo in finale Killer Khan, che aveva sostituito Antonio Inoki infortunatosi poco prima del match.\nFaida con Killer Khan (1981).\nUna delle rivalit\u00e0 pi\u00f9 memorabili del tempo fu quella con Killer Khan, il \"gigante della Mongolia\". Secondo la storyline, Khan aveva spezzato una caviglia ad Andr\u00e9 durante un match disputatosi il 2 maggio 1981 a Rochester, New York. In realt\u00e0, Andr\u00e9 si era rotto la caviglia cadendo dal letto la mattina precedente all'incontro. L'infortunio e la successiva riabilitazione furono quindi inserite nella storyline del feud Andr\u00e9/Khan. Dopo un ricovero al Beth Israel Hospital di Boston, Andr\u00e9 ritorn\u00f2 a combattere pronto a vendicarsi. I due si scontrarono il 20 luglio 1981 al Madison Square Garden in un match che termin\u00f2 con una doppia squalifica. Il feud continu\u00f2 attraverso l'estate e l'autunno successivi. Il 14 novembre 1981 al Philadelphia Spectrum, Andr\u00e9 sconfisse sonoramente Killer Khan in quello che venne pubblicizzato come il \"Mongolian Stretcher Match\", nel quale il perdente avrebbe potuto tornare negli spogliatoi solo in barella. In questo periodo Andr\u00e9 inizia ad essere universalmente conosciuto come \"il campione senza corona\" perch\u00e9, pur non avendo ancora vinto titoli mondiali come wrestler singolo, sembra comunque imbattibile.\nRitorno alla World Wrestling Federation.\nFaida con Big John Studd (1984\u20131986).\nUn'altra rivalit\u00e0 molto sentita fu quella contro il possente Big John Studd che si autodefiniva \"il \"vero\" gigante\" del wrestling. Nel corso dei primi anni ottanta, Andr\u00e9 e Studd si combatterono senza sosta in giro per il mondo, per stabilire chi meritasse veramente tale appellativo. Nel dicembre 1984, Studd e Ken Patera mandarono KO Andr\u00e9 durante un match di coppia procedendo poi a tagliargli la folta chioma afro che aveva sempre sfoggiato fin l\u00ec. Dopo essersi vendicato di Patera, Andr\u00e9 sfid\u00f2 Studd in un \"Body Slam Match\" nel corso della prima edizione di WrestleMania, tenutasi il 31 marzo 1985 al Madison Square Garden di New York. Andr\u00e9 sollevo e schiacci\u00f2 Studd al tappeto aggiudicandosi l'incontro e il premio di 15,000 dollari in palio, del quale gett\u00f2 una parte al pubblico prima che la borsa gli venisse strappata dal manager di Studd, Bobby \"The Brain\" Heenan. L'anno seguente a WrestleMania II, il 7 aprile 1986, vinse una Battle Royal di 20 combattenti (tra cui 14 lottatori della WWF e 6 atleti della NFL) eliminando negli ultimi istanti Jim \"The Anvil\" Neidhart e Bret \"The Hitman\" Hart, entrambi membri della Hart Foundation.\nA met\u00e0 anni ottanta la sua condizione peggior\u00f2: perse diversi chili, soffriva di continui problemi alle ginocchia e alla schiena, ma rimase nella federazione quando essa si espanse a livello nazionale.\nDopo WrestleMania 2, Andr\u00e9 continu\u00f2 i suoi feud con Studd e King Kong Bundy. Circa in quel periodo, Andr\u00e9 richiese un permesso per assentarsi a causa dei problemi di salute dovuti all'acromegalia che stavano iniziando seriamente a causargli problemi di mobilit\u00e0 e per partecipare ad una tourn\u00e9e in Giappone; inoltre doveva anche recitare nel film \"La storia fantastica\". Per spiegare al pubblico l'assenza di Andr\u00e9, venne ideata una storyline nella quale Bobby Heenan suggeriva che il gigante fosse scappato perch\u00e9 intimorito dai suoi protetti Studd e Bundy. Infatti, era stato fissato un match di coppia nel quale Andr\u00e9 e un partner avrebbero dovuto scontrarsi con i due lottatori di Heenan. Andr\u00e9 the Giant per\u00f2 non si present\u00f2 sul ring, e il presidente WWF Jack Tunney lo sospese a tempo indeterminato.\nNell'estate 1986 Andr\u00e9 fece ritorno negli Stati Uniti, iniziando a combattere indossando una maschera sotto l'identit\u00e0 di \"Giant Machine\" in una stable chiamata \"The Machines\" dove Big Machine e Super Machine erano gli altri membri. Gli annunciatori della WWF non fecero menzione del fatto che la nuova gimmick di Andr\u00e9 non fosse altro che una scopiazzatura evidente del personaggio \"Super Strong Machine\", interpretato da Junji Hirata nella New Japan Pro-Wrestling. I Machines venivano presentati come \"un nuovo tag team dal Giappone\" le cui identit\u00e0 dei membri erano sconosciute, anche se era ovvio a tutti che Giant Machine fosse in realt\u00e0 Andr\u00e9 the Giant. Heenan, Studd e Bundy si rivolsero allora al presidente Tunney, il quale disse a Heenan che se fosse stato in grado di provare che Andr\u00e9 e Giant Machine erano la stessa persona, Andr\u00e9 sarebbe stato licenziato dalla federazione. La storyline non ebbe per\u00f2 piena conclusione, e alla fine del 1986, Giant Machine \"scomparve\" semplicemente mentre Andr\u00e9 fu reinserito a tempo pieno nei ranghi della WWF. In questo periodo Roussimoff inizi\u00f2 a sfoggiare il look caratteristico che lo contraddistinguer\u00e0 per tutto il resto di carriera: capelli corti, folti basettoni, e l'inconfondibile costume nero con unica bretella trasversale.\nFaida con Hulk Hogan (1987\u20131988).\nLa sua carriera prese una svolta nel 1987 quando, durante una puntata del programma \"Piper's Pit\", volt\u00f2 le spalle all'amico Hulk Hogan, lanciandogli una sfida per l'edizione di WrestleMania III. Dietro tutto questo, come da copione, c'era il manager Bobby Heenan, che riusc\u00ec a convincere Andr\u00e9 che Hogan mandava avanti la loro amicizia solo per paura che Andr\u00e9 un giorno avrebbe potuto sconfiggerlo e strappargli quindi il titolo WWF. WrestleMania III fu un evento, in cui Hogan fece l'impossibile: sollev\u00f2 con una body slam il massiccio Andr\u00e9 per poi schienarlo, subito dopo averlo colpito con il suo famoso Legdrop. Al match, tenuto al Pontiac Silverdome di Detroit nel Michigan, presenziarono ben 93.173 spettatori, pi\u00f9 parecchi milioni di spettatori sparsi per il mondo.\nPer la precisione, anche se la WWF cerc\u00f2 di sottolineare l'eccezionalit\u00e0 dell'evento in maniera eccessiva, questa non fu la prima volta nella quale Andr\u00e9 venne sollevato da terra e scaraventato al tappeto. In passato lo stesso Hogan lo aveva gi\u00e0 alzato diverse volte durante i loro match in Giappone (dove per\u00f2 il \"buono\" era Andr\u00e9 e Hogan invece il \"cattivo\"), e lo stesso avevano fatto svariati altri wrestler come Antonio Inoki, Stan Hansen, Strong Kobayashi, Kamala, Butcher Vachon, El Canek, Otto Wanz, Riki Choshu, Harley Race ed altri. Comunque, nell'ambito degli incontri di wrestling americano, il successo della rivalit\u00e0 tra Hogan e Andr\u00e9 the Giant signific\u00f2 l'inizio di un nuovo modo di concepire i grandi incontri e le nuove strategie di mercato per attirare il grande pubblico. Un tale riscontro di pubblico rivoluzion\u00f2 l'intero modo di concepire il business dello sport intrattenimento.\nDopo la sconfitta a WrestleMania III, Andr\u00e9 e il suo manager Bobby Heenan non si arresero comunque, e durante la prima edizione delle \"Survivor Series\", tenutesi nel novembre del 1987, Andr\u00e9 the Giant usc\u00ec vittorioso e \"sopravvissuto\" durante un match a squadre 5 contro 5 a eliminazione in cui la squadra da lui capitanata affront\u00f2 quella di Hogan. Andr\u00e9 elimin\u00f2 Bam Bam Bigelow per ultimo aggiudicandosi cos\u00ec il match.\nLa controversa vittoria del WWF Championship.\nGrazie a questa vittoria, Andr\u00e9 ottenne l'opportunit\u00e0 di sfidare nuovamente Hogan per il titolo: infatti, il 5 febbraio 1988 il gigante conquist\u00f2 l'ambita cintura durante una puntata di \"The Main Event\" con l'aiuto di \"Million Dollar Man\" Ted DiBiase, che corruppe l'arbitro Earl Hebner (fratello gemello del pi\u00f9 noto Dave Hebner) per fargli registrare un illegale conteggio di 3 sul campione Hogan, che invece aveva sollevato la spalla dopo il secondo conteggio. Subito dopo la vittoria, come da accordi segretamente presi in precedenza, Andr\u00e9 consegn\u00f2 la cintura di campione WWF a DiBiase, che pag\u00f2 al gigante una grossa cifra pur di ottenere l'ambito titolo. Gi\u00e0 da parecchi mesi Dibiase, subito dopo aver debuttato con la gimmick del \"Million Dollar Man\" durante l'autunno del 1987, aveva tentato in ogni modo di convincere Hogan a vendergli la preziosa cintura di campione, senza per\u00f2 alcun risultato.\nL'allora presidente della WWF Jack Tunney intervenne dichiarando che il titolo non poteva passare di mano venendo \"regalato\" o \"comprato\" da terzi, e dichiar\u00f2 il titolo vacante, asserendo e ribadendo che la cintura poteva passare di mano solo per schienamento o sottomissione durante un match per il titolo regolarmente organizzato. Venne quindi scelto di indire per WrestleMania IV (tenutasi il 27 marzo 1988) un torneo eliminatorio per incoronare un nuovo campione indiscusso. Il torneo prevedeva una partenza dagli ottavi di finale, ma il Presidente Tunney offr\u00ec ad Andr\u00e9 e Hogan (i due ultimi detentori del titolo) di saltare il turno preliminare passando direttamente ai quarti di finale. I due combatterono in modo reciprocamente sleale, talmente forte era il malumore dell'uno verso l'altro, tanto da essere entrambi squalificati dal torneo (che venne poi vinto da Macho Man Randy Savage in finale contro DiBiase). Successivamente Andr\u00e9 e Ted DiBiase formarono l'estemporaneo tag team denominato \"Mega Bucks\" per scontrarsi con i \"Mega Powers\" formati da Hogan e Macho Man nel main event di SummerSlam '88. Il team DiBiase\u2013Andr\u00e9 perse l'incontro, nonostante l'arbitraggio smaccatamente favorevole messo in atto nei loro confronti da Jesse \"the Body\" Ventura, che partecipava al match in qualit\u00e0 di arbitro speciale della contesa.\nContemporaneamente allo sviluppo della rivalit\u00e0 con i Mega Powers, Andr\u00e9 partecip\u00f2 anche a vari match che lo videro contrapposto a Hacksaw Jim Duggan, dai quali, nonostante Duggan fosse un face favorito del pubblico, usc\u00ec sempre vincitore.\nThe Colossal Connection (1989\u20131990).\nL'anno successivo, il 1989, vide Andr\u00e9 occupato in vari feud con Jake \"The Snake\" Roberts, nel quale, secondo la storyline, Andr\u00e9 sfidava la sua paura atavica per il serpente di Jake, il pitone Damien, e con Ultimate Warrior (che riusc\u00ec a sua volta, dopo Hogan a WrestleMania III, ad alzare da terra il gigante per schiacciarlo al tappeto). Nessuna delle due rivalit\u00e0 per\u00f2 si concluse con un vincitore decisivo, anche se Andr\u00e9 e Roberts si scontrarono in un match a WrestleMania V vinto da Roberts per squalifica.\nNell'autunno dello stesso anno, il manager Heenan concep\u00ec un'idea geniale: mise in coppia Andr\u00e9 e un altro membro della Heenan's Family, il selvaggio Haku. Una volta creata questa tag team e battezzatala \"The Colossal Connection\", i due vinsero il titolo Mondiale di Coppia WWF battendo i Demolition (Ax e Smash) durante una puntata di \"WWF Superstars of Wrestling\" andata in onda il 30 dicembre 1989.\nLa coppia, insolita ma efficace, sconfisse tutti i maggiori tag team presenti nella WWF, fra i quali la Hart Foundation e The Rockers, detenendo il titolo fino al 1\u00ba aprile del 1990, quando, durante l'edizione di WrestleMania VI a Toronto, in Canada, Andr\u00e9 e Haku persero le cinture contro i Demolition. Questo fu l'ultimo incontro televisivo che Andr\u00e9 disput\u00f2 nella WWE. Alla fine del match il gigante francese licenzi\u00f2 e scaravent\u00f2 fuori dal ring il manager Heenan, il quale aveva dato ad Andr\u00e9 (oltre che uno schiaffo umiliante di fronte ad un pubblico di oltre 68.000 tifosi) tutta la colpa della perdita del match e del titolo: Andr\u00e9 infatti si era trovato intrappolato fra le corde del ring e non era riuscito ad aiutare il suo compagno Haku che nel mentre veniva inchiodato al tappeto da Ax dei Demolition dopo la famosa e letale \"Demolition Decapitation\".\nApparizioni sporadiche (1990\u20131992).\nAndr\u00e9, ora diventato nuovamente un \"face\" della federazione, continu\u00f2 a comparire in WWF nel corso del 1990 e del 1991. In questo periodo accorse in aiuto di Big Boss Man durante il match di questi a WrestleMania VII contro Mr. Perfect.\nL'ultima storyline di rilievo alla quale partecip\u00f2 il gigante francese in WWF si svolse dopo WrestleMania VII ed ebbe come protagonisti i maggiori manager \"cattivi\" della federazione (Bobby Heenan, Sensational Sherri, Slick, e Mr. Fuji) i quali cercavano ciascuno di reclutare Andr\u00e9, solo per ricevere sonori rifiuti da parte del wrestler ed essere umiliati in svariati modi (a Heenan venne rotta una mano, Sherri fu sculacciata, Slick chiuso nel bagagliaio di un'auto che aveva offerto ad Andr\u00e9, e Mr. Fuji ricevette una torta in faccia). Infine, Jimmy Hart annunci\u00f2 di aver finalmente convinto Andr\u00e9 a firmare un contratto con lui per fargli formare un tag team insieme ad Earthquake.\nTuttavia, quando Gene Okerlund chiese la conferma di ci\u00f2 ad Andr\u00e9, egli neg\u00f2 qualsiasi accordo. Questo port\u00f2 Earthquake ad assalire Andr\u00e9 alle spalle infortunandolo ad una gamba. Conseguenza di tutto questo fu occasione per l'ultima apparizione di Andr\u00e9 in WWF a SummerSlam 1991, dove, munito di stampella, assistette dall'angolo i Bushwhackers nel loro match contro i Natural Disasters di Jimmy Hart. In realt\u00e0, la dirigenza WWF avrebbe voluto imbastire una rivalit\u00e0 tra Andr\u00e9 ed Earthquake, ma a causa dei suoi continui problemi di salute, il gigante non riusc\u00ec ad andare oltre alcune apparizioni all'angolo degli sfidanti del rivale.\nAll Japan Pro Wrestling e Messico (1990\u20131992).\nDopo WrestleMania VI, Andr\u00e9 trascorse il resto della sua carriera sul ring nella All Japan Pro Wrestling (AJPW). Dal settembre 1990 al 1992 lott\u00f2 in vari incontri di coppia con Giant Baba come partner. Nel 1990 prese parte alla manifestazione \"WWF/AJPW Wrestling Summit\" che vedeva coinvolti i wrestler statunitensi e quelli della giapponese AJPW. In coppia con Giant Baba sconfisse i Demoliton (all'epoca campioni mondiali di coppia) in un match non titolato. Partecip\u00f2 a un ultimo tour in Messico nel 1992 lottando prevalentemente in dei six-man tag team match insieme a Bam Bam Bigelow e vari lottatori di Lucha Libre, scontrandosi con, tra gli altri, Bad News Allen e i futuri campioni WWF Mick Foley e Yokozuna. Combatt\u00e9 il suo ultimo match nel dicembre 1992 nella AJPW. La sua ultima apparizione televisiva in assoluto avviene in occasione dello show celebrativo \"\" della WCW, nel 1992, al quale partecipa solo in veste di ospite e non di wrestler.\nVita privata.\nSenza mai sposarsi, Roussimoff ebbe una figlia da Jean Christensen, Robin Christensen Roussimoff, nata nel 1979.\nNel 1974 il coach dei Washington Redskins George Allen offr\u00ec un contratto da professionista ad Andr\u00e9 the Giant come giocatore di football americano, ma lui rifiut\u00f2 per rimanere nel mondo del wrestling.\nAndr\u00e9 viene citato nel \"Guinness Book of World Records\" del 1974 come wrestler pi\u00f9 pagato della storia (all'epoca), avendo percepito un compenso di 400.000 dollari in un anno nei primi anni settanta.\nAndr\u00e9 the Giant \u00e8 stato il primo wrestler in assoluto a comparire sulla copertina della rivista \"Sports Illustrated\".\nRoussimoff \u00e8 stato nominato in via non ufficiale \"il pi\u00f9 grande bevitore del mondo\" per avere bevuto 117 birre nell'arco di 6 ore. Nel corso di una puntata di \"Legends of Wrestling\", Mike Graham raccont\u00f2 che Andr\u00e9 una volta bevve 156 birre in una sola sera, episodio confermato da Dusty Rhodes. Nella sua autobiografia, The Fabulous Moolah Lillian Ellison scrisse che Andr\u00e9 consum\u00f2 127 birre in un bar di un hotel a Reading e che poi si addorment\u00f2 ubriaco nell'atrio dell'albergo. Il personale dell'hotel non riusc\u00ec a smuoverlo e tutti dovettero aspettare che si svegliasse.\nNell'agosto 1989 Andr\u00e9 fu arrestato dallo sceriffo della contea di Linn, nell'Iowa, per aver assalito un cameraman di una televisione locale.\nMorte.\nAndr\u00e9 mor\u00ec nel sonno alle 18:20 del 28 gennaio 1993, stroncato da un arresto cardiaco, in un hotel parigino, a 46 anni di et\u00e0. Era rientrato in Francia da pochi giorni a seguito della scomparsa del padre, deceduto 13 giorni prima. Era noto a colleghi e amici fuori dal ring come il gigante buono per la giovialit\u00e0 del suo carattere e la generosit\u00e0, e la sua morte fu accolta con stupore e commozione.\nFu il primo wrestler ad essere inserito nella WWE Hall of Fame, inaugurata per questa specifica occasione. Il corpo di Andr\u00e9 fu cremato secondo le sue volont\u00e0 e le ceneri disperse nel suo ranch a Ellerbe, nella Contea di Richmond (Carolina del Nord). Nel 1999 la WWE ha messo in commercio la videocassetta celebrativa \"Andre The Giant: Larger than Life\" (ripubblicata nel 2005 in formato DVD) che ne ripercorre la carriera.\nControversie sulla sua altezza.\nAll'inizio della sua carriera fu presentato con un'altezza di 7 piedi e 0 pollici (o 7'0\", poco pi\u00f9 di 213\u00a0cm); tale misura fu corretta al rialzo nel corso degli anni settanta, fino a 7'4\" (224\u00a0cm) o addirittura 7'5\" (226\u00a0cm), con un peso variabile tra le 309 libbre (140\u00a0kg) e le 550\u00a0lb (249\u00a0kg). Stando a quanto dichiarato da Jim Duggan e Bobby Heenan, Andr\u00e9 era effettivamente alto 7'5\". Il giornalista Dave Meltzer scrisse nel suo libro \"Tributes\" che Chuck Wepner, che affront\u00f2 Andr\u00e9 in un match \"boxer contro wrestler\" nel 1976, disse ai reporter che il francese era alto 7'5\". Il manager di Wepner disse che Andr\u00e9 fece sembrare il suo assistito alto quanto un bambino, nonostante fosse alto 6'5\u00bd\" (circa 197 cm). Nel suo secondo libro, \"Tributes II\", Meltzer scrisse che Andr\u00e9 fu misurato dalla commissione atletica francese nel 1974, all'et\u00e0 di 28 anni, e che l'altezza risult\u00f2 essere 6'9\u00be\" (207\u00a0cm). Meltzer stim\u00f2 inoltre l'altezza del wrestler pari a circa 6'11\u00bd\" (212 cm) comparandolo alla stella della NBA Wilt Chamberlain, (alto 215 cm) con lui sul set di \"Conan il distruttore\" nel 1984. Mike Mooneyham, un altro giornalista di wrestling, scrisse nel suo messaggio di cordoglio per la morte del wrestler nel 1994 che l'altezza di questi era 7'2\" (219\u00a0cm) quando inizi\u00f2 la sua avventura nel mondo del wrestling.\nLe esagerazioni sulla sua altezza derivano dal fatto che Kareem Abdul-Jabbar era noto come lo sportivo pi\u00f9 alto nel mondo con i suoi 7'2\" (219\u00a0cm) ed i promoter vollero indicare Andr\u00e9 come l'atleta pi\u00f9 grande. Inoltre, la visione di Andr\u00e9 da parte della folla bastava per fargli avere grandi ovazioni di parte dei fan in un tempo nel quale gli altri lottatori difficilmente superavano i 6'6\" (198\u00a0cm). Il fatto che fosse affetto da acromegalia aiut\u00f2 a farlo sembrare pi\u00f9 grande di quello che era. Operazioni chirurgiche alla schiena e problemi di postura nel corso degli anni contribuirono ad una diminuzione della sua altezza. \u00c8 per\u00f2 plausibile che, essendo affetto da gigantismo, sia cresciuto di qualche centimetro ancora dopo i 25 anni. \nL'icona.\nShepard Fairey, in arte Obey (obbedire), \u00e8 divenuto famoso per aver stilizzato la faccia di Andr\u00e9 the Giant presa da un giornale e averne fatto uno stencil. L'immagine cos\u00ec ottenuta, oggi simbolo del brand \"Obey\", \u00e8 divenuta un'icona, sia per la sua semplicit\u00e0 che per il suo impatto."}
{"id": "349685", "revid": "86599", "url": "https://it.wikipedia.org/wiki?curid=349685", "title": "Sigismondo III", "text": ""}
{"id": "349720", "revid": "22475", "url": "https://it.wikipedia.org/wiki?curid=349720", "title": "La guerra dei gemelli", "text": "La guerra dei gemelli (titolo originale \"War of the Twins\") \u00e8 un romanzo fantasy scritto da Tracy Hickman e Margaret Weis e pubblicato per la prima volta nel 1989 in America dalla TSR. \u00c8 il secondo romanzo della trilogia delle \"Leggende di Dragonlance\".\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR.\nTrama.\nL'incantesimo di Raistlin ha funzionato, appena in tempo. I tre compagni sono stati trasportati avanti di un centinaio d'anni, e si sono risvegliati nella fredda e buia Torre di Palanthas, sulla quale grava ancora la maledizione che Raistlin stesso spezzer\u00e0 di l\u00ec a qualche secolo.\nStremato dall'incantesimo, incapace di difendersi, Raistlin \u00e8 costretto a subire un attacco alla sua mente da parte degli spiriti che vegliano sulla Torre, ed a rivivere la lunga lotta che l'ha portato a uccidere Fistandantilus e a prendere il suo posto. Apprendiamo cos\u00ec come l'Oscuro avesse l'abitudine di prendere con s\u00e9 ogni anno sette ignari apprendisti, il pi\u00f9 abile dei quali sarebbe poi stato imprigionato nel laboratorio del mago mentre questi, servendosi di un ciondolo di ematite donatogli dalla Regina Oscura, lo avrebbe prosciugato della vita per allungare la propria esistenza ed il proprio potere.\nRaistlin, tornato indietro nel tempo, aveva avuto quindi modo di intrufolarsi fra i sette apprendisti di quell'anno, ed era stato scelto per essere ucciso dal mago. Ma, grazie alla sua straordinaria forza magica, aveva ingaggiato un duello mortale con Fistandantilus: alla fine della terribile lotta fra maghi, \"uno dei due\" aveva usato il ciondolo di ematite per prosciugare la vita dell'altro... ma allo spettatore non \u00e8 concesso sapere chi veramente abbia vinto la battaglia.\nRiconosciuto il loro padrone Fistandantilus, gli spettri danno a Raistlin ed ai suoi due compagni il permesso di muoversi all'interno della Torre e si proclamano suoi servitori. Ma l'Arcimago comprende presto di aver commesso un grossolano errore di valutazione: egli infatti, a Istar, ha calibrato l'incantesimo in modo che lo trasportasse nella sua Torre di Palanthas per aprire il Portale, non sapendo per\u00f2 che la guerra condotta dal Re Prete contro gli usufruitori di magia aveva causato, come misura precauzionale, lo spostamento del Portale, che \"solo in un secondo tempo\" era stato riportato a Palanthas.\nGrazie all'aiuto di Astinus, pagato da Raistlin con la costruzione di un oggetto magico che gli permetta di vedere cosa accade in ogni parte del mondo senza muoversi dal suo ufficio, l'Arcimago viene a conoscenza del fatto che il Portale \u00e8 stato spostato a Zhaman, nelle Pianure della Polvere, vicino alla montagna dei nani. Mentre si trova al cospetto di Astinus, per\u00f2, Raistlin nota un'altra cosa, e cio\u00e8 che fino a quel momento le sue azioni stanno ricalcando perfettamente quelle compiute da Fistandantilus, che aveva avuto l'idea primaria di andare a sfidare la Regina delle Tenebre aiutato da un chierico di Paladine, Denubis, e da uno schiavo gladiatore, Pheragas.\nCon crescente orrore, Raistlin si rende conto che il suo intervento non sta riuscendo minimamente a cambiare il passato, e che per quanto si ribelli egli \u00e8 costretto a seguire le orme di Fistandantilus fino all'inevitabile fine: l'Oscuro, infatti, non era riuscito nel suo intento perch\u00e9, mentre stava operando a Zhaman l'incantesimo necessario ad aprire il Portale assieme a Denubis, uno gnomo capitato l\u00ec per caso aveva attivato un congegno magico che aveva interferito con la magia di Fistandantilus, e provocato l'esplosione della fortezza di Zhaman e la morte di Denubis. L'Oscuro, suo malgrado, non era morto, ma era stato trasportato come puro spirito su un piano dal quale, in futuro, avrebbe trovato il modo di accedere alla Prova di Raistlin e di corromperne fatalmente l'animo.\nIntanto, Tasslehoff scopre di non essere morto durante il Cataclisma, perch\u00e9 protetto dalla potente magia del laboratorio di Fistandantilus dove si era rifugiato, ma di essere stato catapultato nell'Abisso assieme a tutto il Tempio di Istar, che in un secondo tempo verr\u00e0 spostato a Neraka. Prigioniero nel regno di Takhisis, Tas conosce Gnimsh, uno gnomo che ha la stranissima capacit\u00e0 di produrre invenzioni funzionanti, e gli propone di riparare il congegno magico per i viaggi nel tempo affinch\u00e9 entrambi possano fuggire dall'Abisso.\nRaistlin, Caramon e Crysania, nel frattempo, si sono messi in viaggio verso Zhaman, e per tenere sotto controllo il reticente gemello l'Arcimago lo minaccia di non rimandarlo mai pi\u00f9 a casa se non obbedir\u00e0 ai suoi ordini. L'incontro dei tre compagni con una banda di tagliagole costituisce la loro fortuna: ucciso infatti il loro capo, un mezz'orco di nome Piedacciaio, Caramon prende il controllo della banda e comincia a muoversi verso Sud, con quello che un giorno diventer\u00e0 famoso come l'Esercito di Fistandantilus.\nMan mano che i tre compagni proseguono, l'esercito si ingrandisce sempre pi\u00f9: gli uomini, stremati dalle carestie, dalle guerre e dalle pestilenze che sono seguite al Cataclisma, si uniscono spontaneamente alla fiumana di guerrieri che va verso Sud, con il miraggio di andare a depredare quella che ritengono la ricca fortezza di Thorbardin. In realt\u00e0, anche per i nani la vita \u00e8 stata inclemente dopo il Cataclisma, e la favoleggiata ricchezza che si troverebbe sotto la montagna non \u00e8 altro che questo, una favola: in pi\u00f9, sta per scoppiare una guerra fratricida tra i nani delle montagne e i nani delle colline, alla quale si unir\u00e0 l'Esercito di Fistandantilus parteggiando per questi ultimi.\nMentre Caramon dimostra le sue grandi doti di generale, una passione strana sta scoppiando anche in Raistlin per Crysania, ed il potente arcimago tenta disperatamente di soffocarla nelle profondit\u00e0 del suo animo nero. Il chierico di Paladine, intanto, \u00e8 sempre pi\u00f9 fiduciosa nel suo intento di riuscire a riportare alla luce Raistlin, e nella sua ambizione non si accorge di come lui la stia manipolando spudoratamente.\nUna sera, durante un attacco segreto da parte dei nani di montagna ai danni di Fistandantilus, ricompaiono all'improvviso Tasslehoff e Gnimsh, che sono riusciti a far funzionare il congegno magico per fuggire dall'Abisso, ma il loro tentativo di riunirsi ai compagni \u00e8 stroncato dai sicari nani, che li catturano e li imprigionano a Thorbardin. Rimessosi in forze dopo l'attacco, Raistlin si rende conto che la presenza di Tas pu\u00f2 essere una benedizione, poich\u00e9 i kender sono in grado di alterare il flusso del tempo, e lo va a liberare dalla sua prigione: ma nel frattempo, avendo riconosciuto in Gnimsh lo gnomo che ha causato la sconfitta di Fistandantilus a Zhaman, lo uccide senza piet\u00e0 sotto gli occhi di Tasslehoff. Quindi, all'insaputa di tutti, Raistlin imprigiona il piccolo kender nelle viscere della fortezza magica di Zhaman, in modo che non possa nuocere ai suoi piani.\nInfine, giunge il momento di aprire il Portale. Mentre Raistlin e Crysania si preparano al complesso incantesimo, Caramon \u00e8 costretto a lottare per salvarsi la vita da un attacco dei nani di montagna: Raistlin, infatti, ha promesso ai Dewar la testa di suo fratello, in cambio del loro aiuto per sgominare Pax Tharkas ed avere via libera verso Zhaman.\nSfuggito all'attentato, Caramon corre verso i sotterranei della fortezza dove incontra Tas, ed insieme al piccolo kender si dispone ad affrontare Raistlin. Mentre Crysania \u00e8 immersa nella concentrazione necessaria ad attuare l'incantesimo, l'Arcimago rivela ai due compagni la sua intenzione, cio\u00e8 di usarla come scudo per i mille pericoli che potranno incontrare nell'Abisso e poi di abbandonarla a morire, senza neanche il conforto della propria presenza. Disgustati, Caramon e Tasslehoff decidono di usare il congegno per tornare a casa e Raistlin li abbandona al proprio destino.\nMa ancora una volta, il suo errore \u00e8 stato grande. Mentre i due azionano il congegno magico per i viaggi nel tempo, Raistlin sente scricchiolare l'equilibrio necessario ad attuare il suo incantesimo, e con orrore si rende conto che aver ucciso Gnimsh non \u00e8 servito a nulla poich\u00e9 lo gnomo ha \"gi\u00e0\" riparato il congegno, e che la storia si sta per ripetere come con Fistandantilus. Disperato, mentre Caramon e Tas svaniscono in un lampo di luce, Raistlin lotta allo spasmo per mantenere aperto il Portale quel tanto che basta perch\u00e9 lui e Crysania possano attraversarlo.\nLa fortezza di Zhaman esplode. Le Pianure della Polvere vengono spianate in un solo, rapido colpo. Dei due eserciti di nani che si stavano affrontando in una guerra fratricida non \u00e8 rimasto che il ricordo.\nBibliografia.\nPresente anche nella raccolta:"}
{"id": "349726", "revid": "838137", "url": "https://it.wikipedia.org/wiki?curid=349726", "title": "Svolta della Bolognina", "text": "Con svolta della Bolognina (o semplicemente \"svolta\" o, pi\u00f9 comunemente, \"Bolognina\") si indica quel processo politico che dal 12 novembre 1989, giorno dell'annuncio della svolta, a Bologna, al rione Bolognina del quartiere Navile, porter\u00e0 il 3 febbraio 1991 allo scioglimento del Partito Comunista Italiano e alla sua confluenza nel Partito Democratico della Sinistra.\nCronistoria.\nIl PCI, un partito in trasformazione, tra cesure e continuit\u00e0.\nNei suoi settant'anni di vita, il PCI \u00e8 stato un partito che ha sempre ritenuto importante adeguare la propria organizzazione e cultura politica a quanto chiedevano i tempi. Cosicch\u00e9 il PCd'I del 1926 non era pi\u00f9 del tutto quello del 1921, il quale a sua volta non sar\u00e0 pi\u00f9 lo stesso dal 1944, e cos\u00ec via. \u00c8 quello che dall'VIII Congresso verr\u00e0 chiamato \u00abrinnovamento nella continuit\u00e0\u00bb. Anche se frequenti erano gli aggiustamenti di linea e di rotta, rifiut\u00f2 sempre svolte identitarie radicali come accadde all'SPD tedesco (congresso di Bad Godesberg, 15 novembre 1959) o al PSI (durante la segreteria di Bettino Craxi) e dunque ogni svolta \u00e8 stata sempre effettuata all'interno di un quadro di riferimento preciso che si dichiarava, in modo controverso, figlio delle riflessioni ottocentesche di Karl Marx e Friedrich Engels e da quelle novecentesche di Lenin.\nA partire dagli anni settanta, quando il PCI \u00e8 al suo massimo storico ed \u00e8 guidato da Enrico Berlinguer, si fa via via strada presso pochi l'idea che il PCI potrebbe aumentare notevolmente i propri consensi se accentuasse il proprio carattere democratico e socialista abbandonando il leninismo e, di fatto, ripudiando le ragioni della scissione dal PSI del 1921. A dare voce a questa richiesta \u00e8 soprattutto il nuovo quotidiano \"la Repubblica\" in edicola dal 1976 e fondato e diretto da Eugenio Scalfari, un liberale di sinistra fondatore del Partito Radicale e poi deputato per il PSI.\nDalle colonne di un quotidiano che pian piano diventer\u00e0 il pi\u00f9 letto dalla base del PCI mettendo in crisi \"l'Unit\u00e0\", Scalfari arriver\u00e0 a porre direttamente le sue richieste a Berlinguer in un'intervista del 2 agosto 1978. Il politico sardo rispose: \nLa risposta di Berlinguer era quella propria dei \"continuisti\" e verr\u00e0 ribadita pochi giorni dopo a chiusura della festa dell'Unit\u00e0 di Genova:\nAll'interno del PCI, salvo qualche sparuta voce discordante, la pensano grosso modo tutti come Berlinguer. Anche Giorgio Amendola, ritenuto il maggiore esponente dell'ala destra del partito, intervistato dir\u00e0 a Scalfari che:\n1985: il primo dibattito sul nome.\nNegli anni ottanta il movimento operaio entra in crisi e il PCI resta fortemente scosso prima dalla morte improvvisa di Berlinguer (1984) e poi dalla sconfitta al referendum sulla scala mobile del 1985. Anche sul piano elettorale e degli iscritti le cose non vanno meglio: per la prima volta nella sua storia, il PCI non avanza e per di pi\u00f9 il PSI, che sembrava moribondo fino al 1978, inizia una continua e costante ascesa (la cosiddetta \u00abonda lunga\u00bb socialista), riuscendo a conquistare la presidenza del consiglio nel 1983. Il PCI restava saldamente il secondo partito italiano e il primo della sinistra, ma adesso qualcuno temeva un non lontano sorpasso socialista.\nIn questo clima \"la Repubblica\" rilancia l'idea di una \"Bad Godesberg\" per salvare il PCI. Il 22 agosto 1985 viene pubblicato un articolo dell'ex deputato comunista Guido Carandini: egli, dopo aver descritto la storia del PCI come una \u00abgrande illusione\u00bb, chiude sostenendo che \nIl PCI \u00e8 in crisi ed inizia una discussione al proprio interno, ma alla guida dei comunisti italiani c'\u00e8 Alessandro Natta, berlingueriano di ferro e continuista come il suo predecessore. Non a caso dalla segreteria del PCI arriver\u00e0 pronta la replica a Carandini (e altri) da parte di Adalberto Minucci:\nMa il dibattito sui giornali in quel momento si arena su Minucci che definisce orgogliosamente il PCI \u00abun partito riformatore moderno o, se si vuole, un partito rivoluzionario moderno\u00bb. Per i critici \u00e8 un assurdo ossimoro, ma dalla segreteria Achille Occhetto su \"l'Unit\u00e0\" bolla queste discussioni come \u00abnominalistiche\u00bb e spiega che il PCI intende \u00abprestare ascolto al pungolo critico di quanti ci vorrebbero diversi. Ci\u00f2 non vuol dire che vogliamo o dobbiamo accettare le ricette un po' troppo semplici che ci vengono proposte\u00bb (29/8/1985).\nMino Fuccillo recatosi per \"la Repubblica\" alla festa nazionale de l'Unit\u00e0 del 1985 a Ferrara, rende bene il clima che si viveva alla base come al vertice del partito:\n1989: il secondo dibattito sul nome.\nLa perdurante crisi del PCI, il contemporaneo insediamento a Mosca di Michail Gorba\u010d\u00ebv come segretario generale del Partito Comunista Sovietico, la crisi conclamata delle repubbliche popolari dell'Est Europa e lo speculare splendore dell'Occidente ringalluzzito da un'economia forte e dall'impronta radicalmente neoliberista, riproporranno il dibattito sul nome del PCI, trovando terreno fertile nel nuovo segretario generale del PCI Achille Occhetto, eletto frettolosamente dal comitato centrale del partito nel giugno 1988, per via di un leggero infarto che aveva colpito il segretario Alessandro Natta.\nDal suo insediamento, Occhetto con la sua giovane segreteria cerca di imprimere dei forti cambiamenti al partito, tanto forti da spingere Cossutta a vedere ormai nel PCI un partito \u00abliberal-democratico\u00bb e Augusto Del Noce la conferma della sua tesi dell'evoluzione come \"partito radicale di massa\". In effetti, dopo una crisi ormai decennale, si \u00e8 fortemente fatto strada il dubbio che il PCI possa ritrovare linfa solo percorrendo strade inedite, pi\u00f9 a destra, utili magari per approdare nell'Internazionale Socialista e dar vita a un partito unico della sinistra italiana. La prudenza per\u00f2 \u00e8 notevole, ma si \u00e8 incoraggiati dal contemporaneo rinnovamento sovietico.\nPer questi motivi dentro al PCI a qualcuno parve necessario mettere la parola fine a un certo modo di fare politica, vuoi per un tradizionale rispetto verso Mosca (se si rinnova il PCUS, si deve rinnovare anche il PCI), vuoi per la paura di rimanere sepolti da un partito ritenuto improvvisamente anacronistico. Anche se la svolta \u00e8 del novembre 1989, gi\u00e0 sette mesi prima aveva iniziato a montare un \"nuovo\" dibattito sul nome del PCI. A iniziare fu Giorgio Napolitano, considerato il leader dell'area pi\u00f9 socialista del partito ed erede di Amendola, durante un dibattito radiofonico sulla sinistra con Alma Cappiello e Alberto Asor Rosa (\"Radio anch'io\", 12 febbraio 1989).\nSpiega Napolitano:\nQuanto al nome, Napolitano boccia \"Partito Democratico\" perch\u00e9 un po' troppo generico: \u00abIl nome pi\u00f9 classico sarebbe senza dubbio \"Partito del Lavoro\" per un partito della sinistra che, pur rinnovandosi, voglia continuare ad avere una sua connotazione precisa; o partito dei lavoratori, come partito che non abbandona l'obiettivo della piena occupazione, sia pure concepita in termini diversi rispetto al passato\u00bb.\nNapolitano \u00e8 dunque molto cauto, ma possibilista ad archiviare il PCI per qualcosa di nuovo. Pochi giorni dopo il settimanale \"Epoca\" prova a sondare sulla questione l'elettorato comunista, ma solo il 27,7% la pensa come Napolitano. Allo stesso tempo i comunisti, sostiene il sondaggio, non sono disponibili a modificare il simbolo del PCI (cio\u00e8, presumibilmente, a rimuovere la falce e martello). Un mese dopo il vicesegretario del PSI, Claudio Martelli, intima\nLe novit\u00e0 occhettiane e la sua \"leadership\" saranno consacrati dal XVIII congresso del marzo 1989: \u00e8 il cosiddetto \"nuovo corso\" e si parla di \"nuovo PCI\" e lo stesso Occhetto aprir\u00e0 l'assise rossa definendola un congresso di \u00abrifondazione\u00bb. Il 16 marzo 1989 Occhetto annuncia in TV (\"Tribuna politica\") che al XVIII congresso si vedr\u00e0 \u00abun PCI che discuter\u00e0 anche della possibilit\u00e0 di cambiare nome, ma senza accettare \"diktat\" altrui. (...) Noi riteniamo che la questione del nome debba essere decisa autonomamente dal partito\u00bb.\nAnche se la questione del nome \u00e8 posta, in realt\u00e0 a tener banco \u00e8 la possibilit\u00e0 di un ricongiungimento fra socialisti e comunisti all'interno dell'Internazionale Socialista e all'opposizione in Italia. Tuttavia il PSI \u00e8 ancora fortemente legato alla DC e al governo e, pur aprendo al PCI, non nasconde una certa insofferenza verso i comunisti. PCI e PSI continuano cos\u00ec a parlare di \"unit\u00e0 socialista\" e di \"superare Livorno\", cio\u00e8 la scissione comunista del 1921, ma si accusano reciprocamente di voler sabotare questo processo unitario.\nSpiega Bettino Craxi all'assemblea degli eurodeputati a Sorrento del 1989:\nCraxi apprezza le trasformazioni del PCI in senso socialista, europeo, occidentale:\nSulla stessa linea si collocher\u00e0 il mese dopo il \"New York Times\" (8 maggio 1989) che definir\u00e0 il PCI \u00abun partito socialdemocratico in tutto eccetto che nel nome\u00bb. All'avvicinarsi delle elezioni europee del 1989 e con l'incalzare dei fatti sanguinosi di piazza Tienanmen culminati nel massacro del 4 giugno 1989, si fanno pi\u00f9 forti e pressanti le voci che vogliono il PCI pronto a cambiar nome, ma in verit\u00e0 tanto un destro come Luciano Lama, quanto all'opposto una come Luciana Castellina sono concordi nel dire che \u00abper ora meglio di no\u00bb, perch\u00e9 non sono ancora intervenuti fatti tali (cio\u00e8, per esempio, la concreta possibilit\u00e0 di un'unit\u00e0 a sinistra) da rendere necessario un'operazione tutt'altro che facile come cancellare l'aggettivo \"comunista\".\nMa sono appunto i fatti cinesi a spingere a giugno l'intera classe politica italiana a fare pressione sui comunisti affinch\u00e9 cambino nome. Per esempio Giorgio La Malfa argomenta:\nEppure il ministro degli Esteri Giulio Andreotti \u00e8 di parere diverso:\nIntervistato da \"L'Espresso\" Achille Occhetto risponde:\nA commento delle elezioni regionali sarde dell'11 giugno 1989, Occhetto aggiunge:\nIl 15 giugno Occhetto chiarisce, intervistato da Giampaolo Pansa su \"la Repubblica\":\nTre giorni dopo il PCI riporta un discreto risultato alle elezioni europee: il 27,6%, cio\u00e8 solo il 2% in meno rispetto al buon risultato conseguito alle consultazioni nazionali del 1979. Il paragone con le elezioni europe del 1984 \u00e8 improponibile, perch\u00e9 influenzato dalla scomparsa improvvisa di Enrico Berlinguer. Nessun crollo dunque, come tanti pronosticavano anche dentro il PCI, ma solo una leggera flessione e addirittura un recupero rispetto alle elezioni politiche del 1987 (+1%): per un po', la questione del nome viene accantonata.\nMa a settembre Martelli riapre al PCI sulla possibilit\u00e0 dell'unit\u00e0 a sinistra e avverte che \u00abnella giovane guardia comunista c'\u00e8 per\u00f2 una disponibilit\u00e0 a cambiare nome al partito se si creano condizioni nuove. E questa \u00e8 un'opportunit\u00e0 che va colta. Se si vuole inquadrare il processo di riunificazione nel perimetro della socialdemocrazia europea, allora chiamiamo la nuova formazione unitaria grande forza socialista riformista o in qualche altro modo. L'importante \u00e8 non lasciarsi sfuggire l'occasione\u00bb. Ma pi\u00f9 delle parole socialiste, sono i fatti dell'Est che esercitano una pressione maggiore, anche per il loro continuo e incalzante evolvere.\nIn Polonia il Partito Operaio Unificato non \u00e8 pi\u00f9 al potere e in Ungheria il Partito Socialista Operaio cambia nome ed apre le frontiere, il tutto grazie al PCUS di Michail Gorba\u010d\u00ebv che dal 1988 ha deciso di non fare pi\u00f9 ingerenze negli stati satelliti. Dalla segreteria, Claudio Petruccioli rigetta l'ennesima richiesta esterna di cambiare nome:\nDalle colonne de \"L'Espresso\" La Malfa per\u00f2 insiste:\nAnche la Democrazia Cristiana dice la sua per voce del responsabile Cultura Pier Ferdinando Casini, il quale ritiene che \u00abil cambiamento di nome del Partito Comunista Italiano non \u00e8 un pretesto polemico n\u00e9 una esigenza nominale, ma rappresenta, in primo luogo per i comunisti, la cartina di tornasole della loro volont\u00e0 di rompere con un passato caratterizzato da grandi fallimenti.\nProprio mentre vanno in stampa queste dichiarazioni, avviene l'inaspettabile: la sera del 9 novembre 1989 viene abbattuto il Muro di Berlino.\nVerso il XIX congresso straordinario.\nIl fatto che la DDR possa rinunciare al muro di Berlino e aprire le frontiere, viene avvertito come il segnale definitivo che l'ordine di Jalta \u00e8 ormai al tramonto: \u00e8 a quel punto che il segretario generale Occhetto ritiene mutata la prospettiva del PCI. Il 12 novembre Occhetto \u00e8 a sorpresa a Bologna per partecipare alla manifestazione per celebrare il 45\u00ba anniversario della battaglia partigiana della Bolognina, il quartiere interno al quartiere Navile. Davanti agli ex partigiani raccolti nella sala comunale di via Pellegrino Tibaldi 17, Occhetto annuncia che ora occorre \u00abandare avanti con lo stesso coraggio che fu dimostrato durante la Resistenza (...) Gorbaciov prima di dare il via ai cambiamenti in URSS incontr\u00f2 i veterani e gli disse: voi avete vinto la seconda guerra mondiale, ora se non volete che venga persa non bisogna conservare ma impegnarsi in grandi trasformazioni\u00bb. Per Occhetto, in definitiva, \u00e8 necessario \u00abnon continuare su vecchie strade, ma inventarne di nuove per unificare le forze di progresso\u00bb. E a chi gli chiede se quanto dice lascia presagire che il PCI possa anche cambiare nome, Occhetto risponde: \u00abLasciano presagire tutto\u00bb.\nLa svolta \u00e8 dunque annunciata in solitario da Occhetto e senza che il partito fosse preparato o comunque consultato, cosa che gli verr\u00e0 rimproverata da moltissimi nei mesi successivi. Il giorno dopo (13 novembre) se ne discute ufficialmente in segreteria (compatta col segretario) e quindi per altri due giorni in Direzione. Qui Occhetto chiede che il PCI promuova una \u00abfase costituente sulla cui base far vivere una forza politica che, in quanto nuova, cambia anche il nome\u00bb e, per forzare un po', sulla svolta Occhetto pone la fiducia al suo mandato.\nGi\u00e0 dal giorno dell'annuncio, per\u00f2, si capisce che la svolta non trova i comunisti entusiasti. Se infatti \u00e8 ovvio che la sinistra del partito sia contraria, pu\u00f2 invece stupire che a destra il presidente della Commissione centrale di garanzia del partito Giancarlo Pajetta gi\u00e0 dal giorno successivo all'annuncio si dichiari ostile alla svolta:\nLa Direzione dura due giorni e si conclude con un rinvio della discussione in Comitato Centrale. Spiega Occhetto:\nIn verit\u00e0, a parte la destra che quasi compatta si schiera col segretario nella speranza di arrivare a una fusione col PSI nell'Internazionale Socialista, il resto della direzione prende una posizione attesista, ma \u00e8 evidente che non c'\u00e8 entusiasmo per la svolta. E su \"l'Unit\u00e0\" il direttore Massimo D'Alema scrive: \u00abQuella che prospettiamo non \u00e8 la prospettiva della rinuncia o dell'abiura\u00bb. Una precisazione dovuta dopo che tanti militanti avevano intasato i centralini del quotidiano per gridare la loro rabbia contro la svolta. Le telefonate saranno tante e tali da venire trasmesse gi\u00e0 il 15 su \"ItaliaRadio\", da un anno e mezzo emittente radiofonica del PCI.\nIntanto Armando Cossutta ha gi\u00e0 chiara la situazione: per il riferimento dell'estrema sinistra del PCI \u00abOcchetto intende lasciare il PCI. La domanda non pu\u00f2 essere \"cosa faranno i comunisti\", perch\u00e9 \u00e8 ovvio che essi vogliono rimanere in un partito comunista. La domanda vera \u00e8: quanti saranno quelli che, non sentendosi pi\u00f9 comunisti, decideranno di seguire Occhetto in un altro partito non pi\u00f9 comunista?\u00bb. Da qui la proposta di un referendum fra gli iscritti o un congresso straordinario al pi\u00f9 presto.\nIl 16 novembre si va delineando meglio l'opposizione alla svolta: da Madrid rientra Pietro Ingrao, storico leader della sinistra del PCI, e non \u00e8 per nulla tenero con la svolta: \u00abNon sono d'accordo con la proposta avanzata da Occhetto. Spiegher\u00f2 il mio dissenso nel Comitato centrale\u00bb. Lo stesso giorno la sezione \"Togliatti\" di Treviso fonda un \"Comitato per la difesa del simbolo\" guidato da Zeno Giuliato.\nIl 20 novembre si apre il Comitato Centrale, in cui 300 membri discuteranno della svolta per cinque giorni. Ad accoglierli in via delle Botteghe Oscure a Roma ci sono 200 militanti che fischiano e insultano i favorevoli alla svolta. L'auto di Luciano Lama \u00e8 presa pure a calci. La tensione \u00e8 alta ed alla fine Piero Fassino, responsabile dell'organizzazione, prover\u00e0 a calmarli incontrandoli nei sotterranei della sede comunista, mentre al 5\u00ba piano del palazzo prosegue il Comitato centrale.\nNella sua relazione introduttiva Occhetto afferma di \u00abcondividere il tormento\u00bb dei compagni, ma non fa un passo indietro e chiede \u00abfino a quando una forza di sinistra pu\u00f2 durare senza risolvere il problema del potere, cio\u00e8 di un potere diverso?\u00bb, da qui l'idea di fare un nuovo partito con altri vicini di sinistra (e che Occhetto chiama la \u00absinistra diffusa\u00bb) per poi andare al governo col PSI e altri e con la DC all'opposizione. Questa la prospettiva, ma per il resto viene rinfacciato al segretario come tutto appaia troppo vago. Tanto che anche tra le stesse fila del segretario c'\u00e8 chi come Napolitano vede nel nuovo partito l'occasione storica per andare verso un matrimonio col PSI e chi come D'Alema vi vede l'occasione per continuare con maggiore linfa un forte braccio di ferro a sinistra col PSI. Occhetto chiude avvertendo che \u00abprima viene la cosa e poi il nome. E la cosa \u00e8 la costruzione in Italia di una nuova forza politica\u00bb.\nDa questo momento in poi il dibattito sulla svolta della Bolognina sar\u00e0 anche conosciuto come il \"dibattito sulla Cosa\". Il Comitato centrale si conclude il 24 novembre con il voto di 326 membri su 374: 219 s\u00ec, 73 no e 34 astenuti all'ordine del giorno col quale \u00abil CC del PCI assume la proposta del segretario di dar vita ad una fase costituente di una nuova formazione politica\u00bb, ma al contempo si accetta la proposta delle opposizioni di indire un congresso straordinario entro quattro mesi per decidere se dar vita a un nuovo partito. Fra i no a Occhetto pesa quello del presidente Alessandro Natta.\nIl 21 novembre il deputato genovese Antonio Montessoro lascia il PCI dopo trent'anni di militanza: \u00abNon avevo scelta: quando ti accorgi che la situazione sta precipitando, stupidamente; di fronte all'inaffidabilit\u00e0 di questo gruppo dirigente, ad una prova di imperizia e di inesperienza assoluta, non potevo fare altrimenti. Mi sono sentito defraudato del mio lavoro, dei trent'anni di vita dedicati al partito: e me ne sono andato\u00bb. Dal 23 novembre Montessoro \u00e8 iscritto al gruppo misto.\nIl XIX congresso.\nIl XIX e penultimo congresso del PCI si tenne dal 7 all'11 marzo 1990. Tre le mozioni discusse: una redatta dal segretario Achille Occhetto, la quale proponeva di aprire una fase costituente per un partito nuovo, progressista e riformatore, nel solco dell'Internazionale Socialista; una seconda, firmata da Alessandro Natta e Pietro Ingrao, che invece si opponeva ad una modifica del nome, del simbolo e della tradizione; ed una terza proposta da Armando Cossutta, simile alla precedente.\nLa mozione di Occhetto risult\u00f2 vincente con il 67% delle preferenze, contro il 30% raccolto dalla mozione di Natta e Ingrao ed il 3% di quella cossuttiana. Inoltre, Achille Occhetto venne riconfermato segretario, mentre Aldo Tortorella, il quale aveva firmato la mozione Natta-Ingrao, fu rieletto presidente.\nIl XX congresso.\nL'ultimo congresso del PCI si apr\u00ec il 31 gennaio 1991 a Rimini. La mozione di Achille Occhetto, appoggiata, tra gli altri, da Massimo D'Alema, Walter Veltroni e Piero Fassino, risulta vincente, ed il 3 febbraio nasce il Partito Democratico della Sinistra, avente come simbolo una quercia e, notevolmente ridotto, il vecchio simbolo del PCI della falce e martello posto simbolicamente alla base del tronco dell'albero, vicino alle radici. L'8 febbraio venne eletto lo stesso Occhetto come primo segretario del PDS, con 376 voti di preferenza contro i 127 voti contrari, sebbene quattro giorni prima, a causa dell'assenza di 132 consiglieri, a sorpresa, l'artefice della svolta non fosse riuscito a raggiungere il \"quorum\" necessario per l'elezione. Primo presidente viene eletto Stefano Rodot\u00e0.\nAlla mozione del segretario si oppose il cosiddetto \"Fronte del No\", capeggiato dal filo-sovietico Armando Cossutta e sostenuto da Alessandro Natta, Pietro Ingrao, Sergio Garavini e Fausto Bertinotti. Un gruppo di delegati di quest'ultimo fronte, tra cui Cossutta e Garavini (ma, almeno inizialmente, non Ingrao e Bertinotti) decise di non aderire al nuovo partito, e di dare vita ad una formazione politica nuova, che mantenesse il nome ed il simbolo del vecchio Partito Comunista Italiano: il 15 dicembre 1991 nacque cos\u00ec il partito della Rifondazione Comunista.\nGiudizio storiografico.\n\u201cIl Pds, nato dopo la svolta della Bolognina, ader\u00ec all\u2019Internazionale socialista, ma non al Partito socialista europeo, e il gruppo degli eletti a Strasburgo sostanzialmente mantenne la stessa equivoca collocazione del Pci nel gruppo parlamentare socialista\u201d.\n\"I compagni della Bolognina rimasero sconcertati quando sentirono dire da Occhetto che il loro dio non era mai esistito, e che comunque non doveva essere pi\u00f9 venerato. Ma furono rassicurati dalla permanenza di una religione: la quale, come si sa, spesso prescinde da una fede e comunque ad essa sopravvive\".\nLe vicende di quegli anni verranno riassunte cos\u00ec da Rino Formica: \u201cBerlinguer e i suoi successori hanno peccato di presunzione. Hanno creduto di poter guidare il disfacimento del sistema perch\u00e9 erano la forza pi\u00f9 robusta e organizzata [...] In fondo questo \u00e8 l\u2019ennesimo frutto velenoso del richiamo alla diversit\u00e0, della convinzione di essere i migliori, di una mentalit\u00e0 che gli eredi di Berlinguer non hanno ancora abbandonato, bench\u00e9 siano ridotti al 16 per cento\u201d."}
{"id": "349750", "revid": "123954431", "url": "https://it.wikipedia.org/wiki?curid=349750", "title": "Sandinismo", "text": "Il sandinismo \u00e8 un'ideologia patriottica e antimperialista, di tendenza socialista e nazionalista, basata sul pensiero di Augusto C\u00e9sar Sandino e sviluppatasi in Nicaragua all'inizio degli anni Sessanta. Essa ha ispirato la nascita del Fronte Sandinista di Liberazione Nazionale in opposizione al regime dittatoriale di Anastasio Somoza Debayle.\nContesto.\nLa politica nicaraguense tra il 1840 e il 1850, caratterizzata dalla rivalit\u00e0 tra l'\u00e9lite liberale di Le\u00f3n e quella conservatrice di Granada, era sfociata in una guerra civile.\nNel 1856 l'avvocato statunitense William Walker, spinto dai liberali di Le\u00f2n, si autoproclam\u00f2 presidente del Nicaragua sulla base di finte elezioni. Per rafforzare il suo precario potere politico chiese l'aiuto dei sudisti americani dichiarandosi sostenitore dello schiavismo e revocando il decreto di abolizione della schiavit\u00f9 in Nicaragua da lui stesso precedentemente emanato. In questo modo suscit\u00f2 l'interesse di Pierre Soul\u00e9, influente uomo politico di New Orleans che contribu\u00ec ad aumentare il numero dei sostenitori della causa di Walker. Nonostante questi aiuti l'esercito di Walker era ormai impotente anche per un'epidemia di colera che aveva decimato le sue file e per le numerose diserzioni.\nIl 1\u00ba maggio 1857 Walker si arrese alle forze delle nazioni centro americane guidate dall'Honduras. Di ritorno a New York, pur accolto come un eroe, si alien\u00f2 la simpatia di una parte dell'opinione pubblica accusando la Marina degli Stati Uniti di essere stata la causa della sua disfatta.\nNel 1857, tornato in Centroamerica, fu fermato dalla flotta inglese e consegnato al governo dell'Honduras, che lo fece fucilare il 12 settembre 1860.\nSostenuto dai conservatori, nel 1893 giunse al potere il generale Jos\u00e9 Santos Zelaya, il quale oltre a porre fine alla disputa con il Regno Unito sulla Costa Atlantica reincorporando la Mosquito Coast nel Nicaragua, promosse da un lato l'emancipazione politico-economica del paese dalla sfera di influenza statunitense, dall'altro l'unificazione del Centro-America.\nNel 1909 gli Stati Uniti fornirono sostegno alle forze che si ribellarono al presidente Zelaya, costretto infine alle dimissioni.\nTra il 1910 e il 1926 il Nicaragua venne guidato dal partito conservatore.\nNel 1927 i Marines occuparono il Nicaragua allo scopo di impedire che la costruzione del Canale del Nicaragua venisse realizzata da un paese diverso dagli Stati Uniti. Le truppe statunitensi per\u00f2 si dovettero ritirare per il ridimensionamento dei finanziamenti militari dovuti alla Grande depressione.\nIn opposizione al regime conservatore e contro l'occupazione degli USA, tra il 1927 e il 1933 si svilupp\u00f2 un movimento di guerriglia con a capo Augusto C\u00e9sar Sandino. Gli Stati Uniti mantennero comunque il controllo del paese dando appoggio politico ed economico ad Anastasio Somoza Garc\u00eda, che sconfisse Sandino assassinandolo nel 1934. Somoza diede inizio ad una lunga dittatura familiare dal 1936 al 1979, con azioni di governo a favore delle classi agiate e aprendo ai capitali stranieri.\nA Somoza Garc\u00eca succedettero i figli Luis Somoza Debayle e Anastasio Somoza Debayle, che divenne capo della Guardia Nazionale.\nIl regime dei Somoza trov\u00f2 un ostacolo nel Fronte Sandinista di Liberazione Nazionale (FSLN), costituitosi nel 1961.\nDopo il terremoto di Managua del 1972 Somoza si appropri\u00f2 di gran parte degli aiuti internazionali destinati alla ricostruzione della citt\u00e0, provocando l'ostilit\u00e0 della comunit\u00e0 internazionale e internamente la ribellione delle forze sandiniste.\nSomoza cerc\u00f2 di mantenere il potere reprimendo in modo violento il dissenso che si manifest\u00f2 in tutto il paese. Il presidente degli Stati Uniti Jimmy Carter rifiut\u00f2 a Somoza gli aiuti militari.\nIl 19 luglio 1979 l'abbattimento della dittatura di Anastasio Somoza Debayle grazie alla Rivoluzione Sandinista da parte del FSLN rappresent\u00f2 la fine del regime e l'inizio di un nuovo governo sotto la giunta provvisoria di Daniel Ortega, Violeta Barrios de Chamorro, Moise\u2019s Hassan, Sergio Ram\u00edrez ed Alfonso Robelo.\nDopo la conquista del potere, i sandinisti iniziarono un programma di sviluppo integrale del paese; sul piano economico nazionalizzarono le propriet\u00e0 straniere e incoraggiarono lo sviluppo dei progetti locali.\nLa rivoluzione sandinista, culmine di un'epoca di ribellione e di trionfo di ideali e sentimenti, rifiut\u00f2 l'imperialismo e si present\u00f2 come una nuova e originale via al socialismo, capace di coniugare democrazia e marxismo-leninismo; in realt\u00e0 avvi\u00f2 riforme non molto radicali, limitandosi a favorire la partecipazione dei lavoratori alla nuova economia nazionale.\nAlcuni leader religiosi e capi delle comunit\u00e0 indigene della Costa Atlantica non nascosero una certa ostilit\u00e0 nei confronti del governo rivoluzionario in seguito all'espropriazione di territori che il Regno Unito aveva assegnato nei secoli precedenti ai Miskito. I Sandinisti non compresero pienamente la situazione socio-culturale di quest'area del paese.\nLe elezioni nazionali del 4 novembre 1984 decretarono la vittoria dei Sandinisti. Le operazioni di voto furono certificate come libere e regolari, da osservatori internazionali.\nIl 10 gennaio 1985 Daniel Ortega divenne presidente e Sergio Ramirez vicepresidente del Nicaragua.\nIl governo di Ortega si ispir\u00f2 alla politica di Fidel Castro; gli sforzi per la ricostruzione sociale ed economica furono minati da un lato dall'embargo imposto dagli Stati Uniti, i quali temevano che un altro governo comunista si affermasse in America centrale, dall'altro dalla guerriglia dei Contras, armata e appoggiata dalla CIA.\nNel 1990 i Sandinisti furono inaspettatamente battuti dal partito Union Nacional Opositora (UNO) di Violeta Chamorro, sostenuto dagli Stati Uniti. Il governo Chamorro ottenne successi nel consolidamento delle istituzioni democratiche, nella riconciliazione nazionale e nella stabilizzazione economica, realizzata privatizzando le imprese statali.\nAl governo Chamorro segu\u00ec il governo di Arnold Alem\u00e0n, capo dell'Allenza Liberale di centro-destra, che continu\u00f2 a liberalizzare l'economia completando progetti infrastrutturali come autostrade, ponti e pozzi; la sua amministrazione fu per\u00f2 accusata di corruzione e Alem\u00e0n venne arrestato e condannato.\nLe elezioni presidenziali e legislative del 4 novembre 2001 segnarono la vittoria dell'industriale Enrique Bola\u00f1os, e la sconfitta del candidato del FSLN Daniel Ortega. Il nuovo presidente promise di rinvigorire l'economia, creare posti di lavoro, combattere la corruzione e appoggiare la guerra contro il terrorismo.\nSuccessivamente vi fu un susseguirsi di governi che attuarono una politica corrotta all'insegna dell'ulteriore impoverimento della popolazione.\nDopo anni di opposizione, il 5 novembre 2006 le elezioni presidenziali riportarono al potere il leader sandinista Daniel Ortega, riconfermato poi alle elezioni del 2011 e del 2016. Il nuovo corso sandinista and\u00f2 a sommarsi alla grande ondata progressista che in quegli anni interessava l'America latina. In particolare, il governo di Ortega ader\u00ec alla corrente pi\u00f9 marcatamente antimperialista, stringendo una forte alleanza con Cuba e Venezuela e aderendo all'Alleanza Bolivariana (ALBA) creata nel 2004 da Fidel Castro e Hugo Ch\u00e1vez. \nAugusto C\u00e9sar Sandino.\nL'attivit\u00e0 politica di Augusto C\u00e9sar Sandino ebbe inizio nel 1927 nella lotta contro l'occupazione statunitense del Nicaragua. Pur avendo perso alcuni combattimenti, Sandino inflisse sanguinose sconfitte ai militari statunitensi. La lotta conobbe varie fasi. Nella battaglia di El Bramadero del 1929 le truppe di Sandino sconfissero i marines e in quella di Ocotal le truppe statunitensi si videro costrette ad usare l'aviazione per rompere l'assedio; Ocotal sub\u00ec cos\u00ec il primo bombardamento aereo della storia dell'America centrale.\nGli ufficiali statunitensi, non riuscendo a sconfiggere la guerriglia, diedero vita a un nuovo esercito nicaraguense: la Guardia Nazionale del Nicaragua. Franklin Delano Roosevelt, presidente statunitense, ordin\u00f2 il ritiro delle sue truppe dai paesi caraibici. Il 1\u00ba gennaio 1933 le forze statunitensi abbandonarono il Nicaragua senza aver catturato n\u00e9 ucciso Sandino.\nSandino sottopose al presidente nicaraguense, il liberale Juan Batista Sacasa, una proposta di pace che venne accettata; il 2 febbraio 1933 ebbe ufficialmente termine la guerra civile.\nIl 21 febbraio 1934 Augusto Sandino venne ucciso sul monte La Calavera.\nL'abilit\u00e0 di Sandino di arrivare al cuore della gente, con un linguaggio religioso pi\u00f9 che politico, aliment\u00f2 il culto della sua personalit\u00e0 facendone l'idolo di una societ\u00e0.\nSandino, in Nicaragua e in America Centrale, lasci\u00f2 un'eredit\u00e0 ideale tale da far raccogliere, in campo popolare e nazionale, elementi della cultura tradizionale e forze politiche che contrastarono l'imperialismo statunitense e i suoi risvolti concreti nel governo politico del paese.\nGrazie alla guerriglia contro i militari statunitensi, Sandino divenne un simbolo globale della lotta all'imperialismo.\nNascita del Sandinismo.\nL'ideologia politica del sandinismo venne ripresa nel 1962 da Carlo Fonseca Amador, fondatore e massimo dirigente del FSLN che pose fine al regime dittatoriale della famiglia Somoza, divenendo comandante della Rivoluzione Popolare Sandinista. Tre furono le caratteristiche principali che formarono lo stile rivoluzionario di Carlo Fonseca:\nFine dittatura di Somoza.\nDal 1936 al 1979 il Nicaragua fu dominato dal regime dittatoriale della famiglia Somoza. Anastasio Somoza Debayle, secondo figlio di Anastasio Somoza Garc\u00eda, fu capo della Guardia Nazionale, presidente del Nicaragua dal 1967 al 1979.\nNonostante Anastasio Somoza seguisse le orme del padre per la feroce repressione di ogni dissenso, egli venne rieletto nel 1974, grazie alla messa al bando dei partito d'opposizione del Fronte Sandinista di Liberazione Nazionale. La Chiesa cattolica si schier\u00f2 contro il regime. Uno dei critici pi\u00f9 importanti del regime fu Ernesto Cardenal, prete e poeta nicaraguense, che successivamente venne nominato ministro della cultura nel governo sandinista.\nNel luglio 1977 venne costituito un governo rivoluzionario con un programma democratico di libert\u00e0 pubblica; prevedeva: l'abolizione della Guardia di Somoza a favore di un esercito nazionale, l'espropriazione di tutti i beni della famiglia di Somoza e dei sostenitori, l'attuazione di una riforma agraria e l'affermazione del principio di non allineamento con tutti i paesi del mondo, che di fatto si traduceva in un allontanamento dagli Stati Uniti.\nDopo la fuga di Somoza, il 20 luglio 1979 alcune colonne guerrigliere del FSLN entrarono a Managua.\nAgli inizi del 1979 il Nicaragua aspirava ad essere un paese libero dall'imperialismo e con la vittoria del Fronte Sandinista a cancellare le frustrazioni subite come il fallimento di Che Guevara in Bolivia.\nIl 17 settembre 1980 Anastasio Somoza Debayle fu ucciso ad Asunci\u00f2n, in Paraguay.\nIl sogno di Sandino sembrava avverarsi: il paese era libero dalle influenze degli yankee, era terminato lo sfruttamento, i beni di Somoza sarebbero andati al popolo, le terre sarebbero andate ai contadini, i bambini sarebbero stati vaccinati.\nIl Fronte Sandinista cerc\u00f2 di dare vita a un partito di stampo marxista-leninista.\nNel settembre 1981 Humberto Ortega in un discorso pronunci\u00f2: \u201cil sandinismo, senza il marxismo-leninismo, non pu\u00f2 essere rivoluzionario\u201d.\nLa guerra con i Contras.\nI Contras, gruppi armati controrivoluzionari nicaraguensi, combatterono il governo sandinista con attacchi a strutture civili quali fattorie, ospedali, chiese, attuando massacri indiscriminati contro civili.\nLa guerriglia dei Contras fu sostenuta e finanziata dagli Stati Uniti, soprattutto durante l'amministrazione Reagan, che devi\u00f2 ai Contras dei fondi provenienti da una vendita segreta di armi all'Iran, scandalo Irangate, nonostante che il Congresso degli Stati Uniti d'America nel 1984 avesse proibito il sostegno ai ribelli controrivoluzionari.\nL'amministrazione Reagan insistette sulla \"minaccia comunista\" posta dai Sandinisti; reagendo in particolare al supporto che a questi veniva fornito dal presidente cubano Fidel Castro, ma anche portando avanti il desiderio dell'amministrazione di proteggere gli interessi statunitensi nella regione, minacciati dalle politiche del governo sandinista.\nLa pressione statunitense contro il governo sandinista crebbe, con attacchi ai porti e alle installazioni petrolifere nicaraguensi (1983-1984) e il posizionamento di mine magnetiche fuori dai porti nicaraguensi, azioni che vennero condannate come illegali nel 1986 dalla Corte Internazionale di Giustizia. Il 1\u00ba maggio 1985 Reagan eman\u00f2 un ordine esecutivo che imponeva un embargo economico completo sul Nicaragua, rimasto in vigore fino al 1990.\nIl reciproco abbattimento, le paure dei sandinisti per il possibile successo militare dei Contras e la mediazione da parte di altri governi regionali, portarono al cessate il fuoco tra Sandinisti e Contras il 23 marzo 1988 e ai successivi accordi (1989) per la reintegrazione dei Contras nella societ\u00e0 nicaraguense.\nLe riforme economiche, sociali e agrarie.\nLe riforme pi\u00f9 urgenti attuate dal governo sandinista furono rivolte al rilancio dell'economia. A questo proposito vennero nominati dei tecnici del settore privato con l'incarico di negoziare il debito con l'estero e accedere agli aiuti economici stranieri; il risultato fu l'assistenza finanziaria multinazionale, il dilazionamento del debito estero e impegni per forniture alimentari.\nI primi provvedimenti legislativi del 1979 riguardavano la confisca di tutti i beni della famiglia Somoza e di coloro che erano stati coinvolti nel regime, la nazionalizzazione del sistema finanziario e del commercio estero, il controllo statale sulle risorse naturali, la creazione del fondo nazionale contro la disoccupazione, la riduzione degli affitti e la legge sui diritti degli inquilini.\nInoltre venne istituita la gratuit\u00e0 dell'educazione universitaria e nel 1980 si avvi\u00f2 l'inizio della crociata nazionale di alfabetizzazione, grazie alla quale il tasso di analfabetismo si ridusse notevolmente.\nCon la riforma agraria non si procedette alla nazionalizzazione di massa delle imprese, anzi lo Stato cerc\u00f2 di garantire l'iniziativa privata, sotto forma di propriet\u00e0 societaria, individuale e cooperativa, inaugurando il regime di economia a propriet\u00e0 mista, quale nuovo e definitivo modello organizzativo della produzione sociale.\nVennero espropriate tutte le terre che i proprietari non coltivarono, indipendentemente dalla loro estensione e successivamente si costituirono aziende statali e cooperative. Per la prima volta vi fu una riforma agraria che non imponeva un limite alla propriet\u00e0 delle terre.\nIl settore privato, che non smise mai la propria produzione, non fu in grado di fornire sicurezza e non pot\u00e9 garantire la sua efficienza. In assenza di una proposta degna di fiducia, la preoccupazione degli imprenditori era quella di assicurare il loro capitale fuori dal Nicaragua.\nIl modello di accumulazione, basato sull'idea di Stato padrone, non fu possibile visto che molte imprese del settore pubblico risultarono inattive e gli investimenti in piante e attrezzature non ebbero riscontri positivi in termini produttivi.\nNonostante tutto la riforma agraria non port\u00f2 gli esiti sperati dai sandinisti.\nLe elezioni del 1990.\nTra la fine degli anni Ottanta e l'inizio degli anni Novanta il Nicaragua sub\u00ec un arresto dell'economia interna, un tasso di inflazione in ascesa, una produzione agricola scarsa per mancanza di risorse creditizie e forniture e un conseguente aumento della scarsit\u00e0 di prodotti di prima necessit\u00e0.\nIn vista delle elezioni generali del 1990 lo scenario politico interno nicaraguese risult\u00f2 quindi molto critico.\nLa guerra dei Contras, che aveva portato a separazioni, sofferenze e morte, era stata per la popolazione un peso enorme da sopportare e di conseguenza il bisogno di vederne la fine fu il grande avversario elettorale dei Sandinista.\nLe elezioni del 1990 divennero la chiave per affrettare i negoziati e la fine della guerra; la pace significava per i Sandinisti il disarmo dei Contras e la fine delle ostilit\u00e0 da parte degli Stati Uniti. Le elezioni dunque vennero viste come il modo migliore per ottenere stabilit\u00e0 e iniziare la ricostruzione del paese.\nDal Ministro degli Interni Tomas Borge part\u00ec una iniziativa di riconciliazione verso le opposizioni per favorire lo sviluppo del paese.\nGli oppositori fecero passare il messaggio elettorale fu quello di una imminente guerra con gli Stati Uniti in caso di vittoria dei sandinista, messaggio che risult\u00f2 rafforzato dall'immagine aggressiva che traspar\u00ec di Daniel Ortega.\nLe elezioni portarono quindi alla sconfitta dei sandinisti; Violeta Chamorro del partito Unione d'Opposizionee Nazionale (UNO) si insedi\u00f2 al governo, succedendo a Daniel Ortega.\nAl di l\u00e0 dell'esito elettorale, la fine della guerra segn\u00f2 comunque uno stato d'animo nuovo nella societ\u00e0, che abbracci\u00f2 il processo di riconciliazione.\nIl principio del sacrificio.\nNell'ideologia sandinista vivere nella povert\u00e0, nell'umilt\u00e0 e convivere con l'idea della morte venne visto come un compito da svolgere, un esercizio permanente di purificazione che l'individuo doveva attenuare; il tutto basato su una totale rinuncia alla famiglia, agli studi, ai fidanzamenti, ai beni materiali.\nLa morte veniva vista cio\u00e8 come il cammino verso la purificazione assoluta, l'espiazione di ogni peccato, e rappresentava un sacrificio voluto.\nQuesta visione della vita fu un'eredit\u00e0 di Sandino, rintracciabile in un suo discorso del 1933: \u201cLa vita non \u00e8 che un momento passeggero verso l'eternit\u00e0 attraverso i molteplici aspetti dell'effimero; e che aveva insegnato ai suoi uomini che \u00e8 un leggero dolore, un passaggio\u201d.\nSandino fu uno dei cultori della tradizione del sacrificio; giunto il momento di organizzare la resistenza contro l'occupazione straniera del 1927, mise i valori di rinuncia e dedizione sopra ogni cosa e principalmente ag\u00ec nella convinzione che la morte fosse un premio e non un castigo.\nSue furono le parole \u201cVoglio la patria libera o morire\u201d.\nNelle file del moviemento clandestino iniziarono ad entrare i figli delle famiglie ricche che attraverso un noviziato si avvicinavano alle dure condizioni di vita dei poveri e all'idea di provvisoriet\u00e0 di ciascuno di fronte alla morte.\nNella visione sandinista-marxista-leninista il sacrificio era finalizzato all'affermarsi della lotta di classe, nella visione cristiana invece si trattava di mettere in pratica la solidariet\u00e0 fino all'ultima conseguenza, la morte.\nUn'altra grande eredit\u00e0 etica del sandinismo fu la regola del non possedere alcuna propriet\u00e0 ; coloro che le avevano ereditate o che le possedevano avrebbero dovuto consegnarle allo Stato; questa visione \u00e8 rintracciabile nelle parole di Sandino pronunciate a Belanstequitoitia in una conversazione del 1933: \u201cCredono che mi convertir\u00f2 in un latifondista! No, niente di questo; io non avr\u00f2 mai propriet\u00e0. Non ho niente. Questa casa dove vivo \u00e8 di mia moglie. Alcuni dicono che \u00e8 perch\u00e9 sono sciocco, per\u00f2 perch\u00e9 dovrei fare altrimenti?\u201d.\nIl Sandinismo e la Chiesa cattolica.\nUna volta che il sandinismo sal\u00ec al potere, il Nicaragua divenne un laboratorio vivente per i teologi della liberazione.\nIl Nicaragua, negli anni ottanta del XX secolo, fu un terreno di confronto per le posizioni antagoniste interne alla Chiesa cattolica, formate da una parte dalla gerarchia appoggiata da Roma e dall'altra dai parroci ribelli sostenuti dal governo rivoluzionario.\nL'adesione al concetto di socialismo, l'essenza della proposta rivoluzionaria, arriv\u00f2 dai vescovi nella Carta pastorale del 17 novembre 1979, compromesso cristiano per un nuovo Nicaragua.\nLa Chiesa cattolica inizi\u00f2 a difendere con gelosia il suo spazio di influenza spirituale. Alla gerarchia ecclesiastica non piacque l'insistenza dei dirigenti della rivoluzione ad apparire nelle feste di grande partecipazione popolare, come la processione degli uomini a Managua, la processione di San Domenico a Managua o quella di San Geronimo a Masaya.\nIl viaggio del Papa Giovanni Paolo II, alla fine del 1982, rappresent\u00f2 un tentativo della confessione di recuperare, da parte del clero nicaraguense il deterioramento del rapporto con Roma; un'eventuale esclusione del Nicaragua dalla visita avrebbe rappresentato una sconfitta nella lotta per non apparire uno Stato isolato nel contesto internazionale.\nL'annuncio della visita pontificia in Nicaragua, venne considerato un successo dai cattolici. A questo proposito il Papa pronunci\u00f2 queste parole: \u201cnon si devono anteporre scelte temporali inaccettabili, includendo concezioni della chiesa che soppiantano quella vera; nessuna ideologia pu\u00f2 rimpiazzare la fede\u201d.\nNonostante tutto per\u00f2 i motivi di scontro tra Sandinisti e parte delle gerarchie ecclesiastiche conflitti risultarono lontani dall'essere risolti."}
{"id": "349763", "revid": "124416230", "url": "https://it.wikipedia.org/wiki?curid=349763", "title": "Detenzione domiciliare", "text": "La detenzione domiciliare \u00e8 quell'istituto che consente al condannato ad una pena detentiva di scontare detta pena, o una parte di essa, presso la propria abitazione, o in un altro idoneo luogo di privata dimora o in un luogo pubblico di cura e di assistenza.\nA differenza degli arresti domiciliari, che sono una misura cautelare, la detenzione domiciliare \u00e8 dunque un regime di espiazione della pena.\nIn Italia.\nDisciplina legislativa.\nLa detenzione domiciliare non era originariamente prevista dalla legge sull'ordinamento penitenziario (legge 26 luglio 1975 n. 354), l'istituto \u00e8 stato poi introdotto all'art. 47-ter dalla legge 10 ottobre 1986 n. 663 (cosiddetta \"legge Gozzini\", dal promotore Mario Gozzini), e successivamente modificato da una serie di vari interventi legislativi.\nRequisiti di applicazione.\nNell'attesa della definizione delle recenti norme che prevedono la detenzione domiciliare come ipotesi prevalente per le condanne sino a tre anni, essa pu\u00f2 essere concessa dai Tribunali di sorveglianza a soggetti che siano stati condannati ad una pena detentiva e debbano ancora scontare un residuo di pena non superiore a due anni, previa valutazione dell'idoneit\u00e0 del condannato per la misura; dal 2010 esiste anche la detenzione domiciliare speciale con meno requisiti e concedibile direttamente dal Magistrato di sorveglianza ma solo per gli ultimi 12 mesi di pena, poi portati nel 2012 a 18 mesi; tale misura, inizialmente provvisoria sino al 31.12.2013, \u00e8 poi divenuta definitiva.. La difficolt\u00e0 maggiore deriva per\u00f2 dal fatto che molti detenuti non hanno un domicilio idoneo e sono molto rare le strutture che si prestano all'accoglienza di chi non disponga del domicilio (perch\u00e9 non l'ha mai avuto, perch\u00e9 \u00e8 venuto meno durante il periodo di carcerazione, perch\u00e9 gli ex coabitanti rifiutano di riospitarlo, perch\u00e9 il domicilio \u00e8 frequentato da pregiudicati, perch\u00e9 il domicilio proposto non \u00e8 facilmente controllabile dalle forze dell'ordine, ecc.).\nPu\u00f2 essere concessa per un periodo non superiore a quattro anni a (salvo i condannati per i particolari reati previsti dall'art. 4 bis dell'Ordinamento penitenziario come mafia, stupro di gruppo, estorsione, ecc.):\nIl problema \u00e8 che una buona parte dei condannati non ha un domicilio idoneo, o perch\u00e9 sono stranieri o comunque persone che vivono ospiti saltuariamente presso terzi oppure presso parenti o mariti/mogli/conviventi che non li rivogliono in casa perch\u00e9 nel frattempo hanno trovato un altro compagno/a oppure per evitare il fastidio od discredito con i vicini perch\u00e9 continuamente (di regola pi\u00f9 volte al giorno e spesso la notte) arrivano i carabinieri o la polizia a controllare se sono in casa; talvolta il domicilio pu\u00f2 non essere ritenuto idoneo per altri motivi(edificio fatiscente o sovraffollato o posto in luogo difficilmente controllabile oppure per la presenza di altri pregiudicati).\nLa detenzione domiciliare \u00e8 la massima misura restrittiva per le donne con figli al di sotto dei tre anni, salvo rari casi (principalmente plurirecidive o colpite da condanne oltre i 4 anni). Inoltre, il provvedimento intitolato \u201cMisure alternative alla detenzione a tutela del rapporto tra detenute e figli minori\u201d prevede che le donne incinte e le madri con prole di et\u00e0 inferiore ai 10 anni possano usufruire della detenzione domiciliare dopo aver scontato un terzo della pena, oppure 15 anni nei casi di ergastolo. Il giudice infine pu\u00f2, ove ragionevoli motivi a tutela dello sviluppo psicofisico del minore lo rendano raccomandabile, estendere l'applicazione della norma anche alla madre di prole con et\u00e0 superiore ai dieci anni.\nLimitazioni.\nLa legge prevede alcune limitazioni alla concedibilit\u00e0 della detenzione domiciliare. Segnatamente:\nCompetenza per la concessione.\nL'istanza per essere ammessi al beneficio della detenzione domiciliare deve essere prodotta:\nIn entrambi i casi, l'istanza \u00e8 trasmessa dal ricevente al Tribunale di sorveglianza, che decide in merito con propria ordinanza, impartendo - in caso di accoglimento - le disposizioni per gli interventi del Centro di Servizio Sociale.\nQualora il magistrato di sorveglianza, nel caso di persona detenuta, ravvisi che vi sono tutti gli elementi per la concessione del beneficio e ritenga di voler proporre l'accoglimento dell'istanza al Tribunale di sorveglianza pu\u00f2 anticipare provvisoriamente la concessione del beneficio, in attesa della futura concessione definitiva; ovviamente il Tribunale di sorveglianza, a tempo debito, potr\u00e0 confermare la concessione del beneficio o decidere diversamente.\nSospensione e revoca.\nIl Magistrato di sorveglianza pu\u00f2 sospendere la detenzione domiciliare:\nNei casi previsti, il Magistrato di sorveglianza trasmette gli atti al Tribunale di sorveglianza che decide, con propria ordinanza, circa l'accoglimento o il rigetto della proposta di revoca.\nDetenzione domiciliare speciale ( 47-quinquies o.p.).\nNella circostanza in cui mancano le condizioni per la det. dom. \"ordinaria\" le madri con prole di et\u00e0 inferiore ad anni 10 possono essere ammesse alla espiazione della pena presso\npurch\u00e9 abbiamo scontato 1/3 della pena ovvero 15 anni ergastolo, alla sussistenza dei seguenti requisiti ulteriori:\nSviluppi futuri.\nIl ministro della giustizia Paola Severino del governo Monti aveva proposto di introdurre la detenzione domiciliare come pena principale irrogabile direttamente dal giudice che commina la condanna, ma il relativo disegno di legge governativo, gi\u00e0 approvato dalla Camera dei deputati, non \u00e8 stato approvato nell'ultima seduta del Senato subito prima dello scioglimento anticipato delle camere, seduta in cui avrebbe dovuto essere approvato. La norma \u00e8 stata reinserita in un nuovo disegno di legge governativo dalla nuova ministra della giustizia Anna Maria Cancellieri del governo Letta, senza ripescare il precedente disegno di legge gi\u00e0 a met\u00e0 dell'iter legislativo, ma adottando la forma del disegno di legge-delega al governo, che consentir\u00e0 sia eventuali aggiustamenti delle norme (se approvate) nel corso della futura applicazione sia un pi\u00f9 facile iter legislativo. Il relativo disegno di legge \u00e8 stato definitivamente approvato dalla Camera dei deputati il 2 aprile 2014 ed \u00e8 legge dello stato in attesa dei decreti delegati attuativi da emanarsi da parte del Governo per modificare effettivamente la disciplina attuale, anche se per buona parte delle norme occorrer\u00e0 attendere i decreti delegati che il governo emetter\u00e0, trattandosi di legge delega per la parte relativa all'ampliamento delle misure alternative al carcere.\nLa detenzione domiciliare al di fuori dell'Italia.\nNegli U.S.A..\nAbbastanza simile alla legislazione italiana in materia di detenzione domiciliare e quella statunitense. Per richiedere, negli States, la detenzione domiciliare bisogna rispettare alcuni requisiti:\nTranne casi rari, per i gravi reati come l'omicidio volontario non \u00e8 mai ammessa la detenzione domiciliare, nemmeno per limiti di et\u00e0 o motivi di salute (come avviene in Italia), ma nel caso specifico il detenuto pu\u00f2 ottenere di scontare, anche temporaneamente, la pena nell'infermeria carceraria o in ospedali con reparti attrezzati alla custodia."}
{"id": "349817", "revid": "32658", "url": "https://it.wikipedia.org/wiki?curid=349817", "title": "Arena dello stretto", "text": ""}
{"id": "349826", "revid": "247222", "url": "https://it.wikipedia.org/wiki?curid=349826", "title": "Basement Jaxx", "text": "Basement Jaxx \u00e8 un gruppo musicale inglese, composto da Felix Buxton e Simon Ratcliffe, fondato a Londra.\nStoria.\nDopo essersi conosciuti nel 1994, suonando nei rave party tenuti a Brixton, nel sud di Londra, Buxton e Ratcliffe iniziarono a registrare insieme le prime tracce (lo studio di produzione del duo era la camera da letto di Ratcliffe). Le loro prime tracce furono \"Fly Life\", che fonde musica house e dancehall, e \"Samba Magic\", di forte ispirazione esotica. Pi\u00f9 tardi, il loro stile venne a definirsi in una miscela di reggae, rap, funk, garage rock e disco music: generi particolarmente seguiti durante gli anni novanta a Londra.\nLa loro musica, che venne nominata \"punk garage\", riscosse un crescente successo, prima a livello locale e, successivamente, in tutta l'Inghilterra. Dopo aver remissato alcuni brani per altri artisti (quali \"A Red Letter Day\" dei Pet Shop Boys), il successo conseguito permise al duo di firmare, nel 1998, un contratto con la XL Recordings, etichetta che condividono con il gruppo The Prodigy.\nNel mese di aprile del 1999 i Basement Jaxx pubblicarono \"Red Alert\", singolo che vant\u00f2 un successo planetario e si posizion\u00f2 nelle prime posizioni di molte classifiche \"dance\". Il seguente \"Rendez-Vu\" godette un successo ancora maggiore superando il precedente nelle classifiche inglesi. La popolarit\u00e0 del duo spinse alcuni a definirli gli ideatori di una nuova dance music. Durante il mese di luglio del 2001 usc\u00ec \"Rooty\", includente \"Where's Your Head At\", ispirata alla musica \"acid\" e \"Romeo\", che ricorda i musical indiani vecchia maniera. Il seguente \"Kish Kash\", pubblicato nel 2003, riscosse grande successo grazie all'\"orientaleggiante\" \"Lucky Star\", singolo prodotto in collaborazione con l'MC inglese Dizzee Rascal.\nStile musicale.\nEsuberante gruppo house e dance pop, i Basement Jaxx si sono lasciati contaminare da innumerevoli influenze musicali diverse che spaziano dalla musica latinoamericana, al reggae e all'R&amp;B. Sono spesso ricondotti a varie sfumature di musica house quali la garage house e la progressive house, mentre la loro attitudine punk li ha spinti a definirsi un progetto \"punk garage\". Gi\u00e0 a partire dalle prime uscite, i Basement Jaxx si sono anche avvicinati alla musica dei Daft Punk. Se la prima pubblicazione \"Remedy\" (1999) \u00e8 ancora segnata fortemente da riferimenti garage house, \"Rooty\" (2001) svolta verso l'R&amp;B, mentre \"Kish Kash\" (2003) segna una svolta definitiva nel pop, genere di cui si sentono echi anche nel pi\u00f9 recente \"Junto\" (2016), le cui sfumature esotiche coesistono con riferimenti alla house prima maniera. Loro \u00e8 anche una rivisitazione in chiave orchestrale di brani del loro repertorio: \"Basement Jaxx vs. Metropole Orkest\" (2011)."}
{"id": "349831", "revid": "712828", "url": "https://it.wikipedia.org/wiki?curid=349831", "title": "Butch e Cassidy", "text": ""}
{"id": "349838", "revid": "729019", "url": "https://it.wikipedia.org/wiki?curid=349838", "title": "Antonino Rocca", "text": "Biografia.\nPratic\u00f2 da ragazzo diversi sport, tra i quali calcio e rugby. Si trasfer\u00ec in Argentina prima della seconda guerra mondiale.\nRocca cominci\u00f2 a lottare negli Stati Uniti, in particolare nel Texas; spinto da Joe \"Toots\" Mondt, si spost\u00f2 a New York sul finire degli anni quaranta per essere ingaggiato dalla Capitol Wrestling Corporation di Vincent J. McMahon, diventando in poco tempo uno dei wrestler principali della federazione.\nNonostante fosse molto popolare ed acclamato e specialmente dal pubblico italoamericano ed ispanico, e tanto da ottenere il main event per tutti gli incontri a cui partecipava, Rocca non riusc\u00ec mai a conquistare un titolo mondiale. Il 19 maggio 1951 disput\u00f2 un titanico match della durata di sessanta minuti terminato in pareggio contro \"Chief\" Don Eagle, al Chicago Stadium.\nVerso la met\u00e0 degli anni settanta Rocca form\u00f2 un tag team con Miguel P\u00e9rez, vincendo con lui il WWC North American Tag Team Championship l'11 settembre 1976.\nIn seguito Rocca ritorn\u00f2 alla World Wide Wrestling Federation (evoluzione della CWC) come commentatore e vi rimase fino alla sua morte improvvisa nel 1977. \nIl suo corpo venne cremato.\nRocca fu introdotto nella WWE Hall of Fame nel 1995.\nLa leggenda del puroresu Antonio Inoki scelse come nome d'arte \"Antonio\" in onore di Rocca."}
{"id": "349840", "revid": "767487", "url": "https://it.wikipedia.org/wiki?curid=349840", "title": "Karl Oswald Victor Engler", "text": "Biografia.\nInizi\u00f2 a studiare chimica nel 1859, all'et\u00e0 di diciassette anni, presso l'istituto politecnico di Karlsruhe, dove successivamente, a partire dal 1863, svolse il ruolo di assistente scientifico.&lt;br&gt;\nNel 1864 ottenne dall'Universit\u00e0 di Friburgo in Brisgovia un dottorato in chimica che gli permise di svolgere il ruolo di assistente presso l'Istituto chimico nell'universit\u00e0 di Saale.&lt;br&gt;\nDopo l'abilitazione ottenuta nel 1867, insegn\u00f2 fino al 1872 nell'Universit\u00e0 di Saale, dove nel 1874 pubblic\u00f2 il manuale di chimica tecnica.&lt;br&gt;\nNel 1876 ottenne la nomina di professore ordinario di tecnologia chimica, e nel 1885 fu nominato direttore del laboratorio di chimica tecnica nella scuola politecnica a Karlsruhe.&lt;br&gt;\nNel 1870 speriment\u00f2 con Adolf Emmerling la sintesi dell'indaco, e successivamente ne pubblic\u00f2 un trattato sulla produzione di sintesi, ma senza mai ottenere la formula strutturale corretta.&lt;br&gt;\nOltre ad occuparsi per molti anni della sintesi dell'indaco, Karl Engler si occup\u00f2 soprattutto della chimica dell'olio e delle caratteristiche dell'ozono.&lt;br&gt;\nA partire dal 1884, svolse i primi studi e le prime sperimentazioni in questo nuovo settore della chimica, e nel 1885 intraprese un viaggio di studio nelle regioni ricche di petrolio come il Caucaso, il medio Oriente ed il nord America. In seguito svilupp\u00f2 un accurato studio sulla trasformazione geologica, chimica e fisica del grasso animale in petrolio.&lt;br&gt;\nSempre nell'ambito della ricerca sull'olio, Engler invent\u00f2 uno strumento per misurarne la viscosit\u00e0 relativa. Tale strumento, denominato \"viscosimetro di Engler\", \u00e8 attualmente in uso nei settori della scienza e della tecnica.&lt;br&gt;\nEngler fu impegnato anche politicamente nel Partito liberale nazionale, e nel 1897 tramite il ministero della sanit\u00e0 della Prussia, cerc\u00f2 di diffondere l'introduzione per l'esame di abilitazione alla professione di chimico, ma tale proposta incontr\u00f2 forti resistenze nelle universit\u00e0.&lt;br&gt;\nDurante il 1903, essendo a capo del Consiglio di sorveglianza della Basf, progett\u00f2 con altri esperti lo sviluppo su grande scala della produzione dell'ammoniaca.&lt;br&gt;\nDal 1908 lavor\u00f2 presso la Bosch fino alla morte, giunta il 7 febbraio del 1925.\nIl significato di Karl Oswald Victor Engler, per la chimica, \u00e8 legato alla ricerca per la sintesi dell'indaco, alla teoria ed alla pratica della chimica degli oli e della petrolchimica."}
{"id": "349841", "revid": "6066", "url": "https://it.wikipedia.org/wiki?curid=349841", "title": "Gotthold Lessing", "text": ""}
{"id": "349842", "revid": "125708126", "url": "https://it.wikipedia.org/wiki?curid=349842", "title": "Media Access Control", "text": "In telecomunicazioni, nell'ambito delle reti di calcolatori, il MAC (acronimo di Medium Access Control o Media Access Control) \u00e8 un sottolivello del modello architetturale standardizzato ISO/OSI, definito nello standard IEEE 802, che contiene funzionalit\u00e0 di controllo dell'accesso al mezzo fisico per canali broadcast, funzionalit\u00e0 di framing e controllo di errore. \nDescrizione.\nFa parte del livello datalink, di cui rappresenta il sottolivello inferiore sovrastato dal sottolivello LLC e limitato inferiormente dal livello fisico. Le varie caratteristiche di questo strato vengono descritte dalla terza parte dello standard in poi. \u00c8 il livello a cui trova sede l'indirizzo MAC o indirizzo fisico del calcolatore. Questo strato ha principalmente due funzioni, quella di incapsulamento dati e quella dell'accesso al mezzo.\nLa prima funzione si occupa dell'incapsulamento dei frame prima della loro trasmissione e del decapsulamento alla loro ricezione; inoltre si occupa della rivelazione degli errori di trasmissione e di delimitare il frame per favorire la sincronizzazione tra il trasmettitore e il ricevitore. La seconda funzione controlla l'accesso ai \"media\", comunicando direttamente con in livello fisico.\nIl protocollo MAC inoltre \u00e8 lo standard per trasferire i pacchetti dalla rete al mezzo fisico di trasmissione (come un'antenna radio nel caso di una connessione Wi-Fi). Ogni scheda di rete ha infatti un indirizzo MAC univoco."}
{"id": "349843", "revid": "1649409", "url": "https://it.wikipedia.org/wiki?curid=349843", "title": "Dizzee Rascal", "text": "Biografia.\nDylan nasce e cresce nella East London assieme alla madre, di cui \u00e8 figlio unico. Suo padre \u00e8 nigeriano e sua madre ghanese. A scuola denota problemi con l'apprendimento e con i rapporti con i docenti: il suo soprannome \"Rascal\" (scalmanato) gli viene affibbiato dai suoi stessi professori. Alle difficolt\u00e0 scolastiche assomma la vita di strada: inizia con il rapinare fattorini della pizza e a rubare automobili.\nL'unica materia scolastica in cui si distingue \u00e8 la musica: il suo insegnante lo sprona a produrre musica con l'ausilio del personal computer. Dizzee affina le sue tecniche ed inizia a far conoscere il proprio innovativo suono nell'ambiente della musica UK garage. Presto, rendendosi conto che il genere non \u00e8 quello che fa per lui, inizia a scrivere liriche in rima e ad ispirarsi ai suoni dell'hip hop statunitense. Successivamente entra nella Roll Deep Crew e realizza il singolo \"I Luv U\", brano sperimentale che poi diventa una garage hit.\nNel giugno del 2003 Dizzee pubblica \"Boy In Da Corner\", il suo primo album pubblicizzato dal singolo \"Fix Up, Look, Sharp\", il cui video finisce in rotazione su MTV. Due mesi dopo vince il Mercury Prize, ambito premio a livello britannico. Dopo una collaborazione in \"Kish Kash\" dei Basement Jaxx, l'LP di Dizzee sbarca nella classifica statunitense nel gennaio 2004. Nel settembre dello stesso anno \u00e8 la volta di \"Showtime\", secondo album solista da cui viene estratto il singolo \"Dream\".\nAl compimento dei suoi diciotto anni apr\u00ec un concerto live di Jay-z e venne classificato da alcuni industrial musicali inglesi come \"miglior promessa\" insieme a 50 Cent e Yeah Yeah Yeahs. Dizzee Rascal ha anche collaborato con la Electronic Arts con il singolo \"Stand Up Tall\" che venne usato come sottofondo nel gioco \"Fifa Street\" nel 2005. Il singolo \"Stand Up Tall\" \u00e8 un singolo compreso nell'album \"Showtime\" il quale, contrariamente che in UK dove divenne disco di platino, negli U.S.A. vendette appena 17\u00a0000 copie (ancor meno del suo album di debutto).\nNel 2009 \u00e8 stato pubblicato il quarto album di Rascal, intitolato \"Tongue N' Cheek\", da cui ben tre singoli estratti \"Dance Wiv Me\", \"Holiday\", e \"Dirtee Disco\" hanno raggiunto la prima posizione della Official Singles Chart. Grazie al successo ottenuto, Rascal vince il BRIT Award 2010 nelle categorie \"Best British Male \" e \"Best International Act\". Nel 2010 inoltre collabora con Florence and the Machine nel mesh-up \"You Got the Dirtee Love\" (\"You've Got the Love\" e \"Dirtee Love\") e con Shakira per la versione inglese del singolo \"Loca\", primo estratto dal settimo album in studio della cantante colombiana \"Sale el Sol\". Nel 2016 pubblica con Calvin Harris il singolo \"Hype\".\nCuriosit\u00e0.\n\u00ab\"sei nell'angolo pi\u00f9 di Dizzee Rascal\"\u00bb."}
{"id": "349846", "revid": "508036", "url": "https://it.wikipedia.org/wiki?curid=349846", "title": "Hafiz al-Asad", "text": "Generale dell'aviazione militare siriana, nonch\u00e9 alto esponente ba'thista, Hafiz al-Asad fu presidente della Siria dal 1971 fino alla morte nel 2000. \u00c8 stato il Presidente che per pi\u00f9 tempo \u00e8 rimasto al potere in Siria, e grazie a lui il paese ha conosciuto una stabile e consolidata fase di vita istituzionale dopo decenni di colpi di Stato. Il suo potere fortemente autoritario, caratterizzato dalla teorica azione del partito Ba'th, ha dominato per quasi un trentennio la vita politica della Siria. Alla sua morte gli \u00e8 succeduto il figlio, l'attuale Presidente della Repubblica Siriana Bashar al-Assad.\nBiografia.\nGiovent\u00f9.\n\u1e24\u0101fi\u1e93 al-Asad nacque a Qardaha, nel Governatorato di Laodicea, nel Nord-Ovest siriano, all'interno del gruppo religioso minoritario alauita. Fu il primo nella sua famiglia a poter studiare negli istituti superiori d'insegnamento. Raggiunse le fila del partito Ba'th nel 1946 all'et\u00e0 di 16 anni. Viste le difficolt\u00e0 economiche della famiglia non pot\u00e9 frequentare l'universit\u00e0, cosicch\u00e9 al-Asad entr\u00f2 nell'Accademia Militare Siriana (dove incontr\u00f2 Mustafa Tlass), dove pot\u00e9 ricevere gratuitamente un'istruzione di tipo universitario. Mostr\u00f2 un talento notevole e questo gli consent\u00ec di essere inviato per l'addestramento in Unione Sovietica. Nella sua progressione militare al-Asad divenne una figura d'un certo rilievo.\nNel 1958 l'unione fra Siria ed Egitto, che cre\u00f2 l'effimera Repubblica Araba Unita (RAU), lo port\u00f2 al Cairo, dove lavor\u00f2 con altri ufficiali per porre fine all'Unione, giustificando questo atto, che contrastava con i suoi ideali panarabi, con l'argomentazione che la RAU concentrava troppo potere nelle sole mani di un uomo, nella fattispecie Gam\u0101l \u02bfAbd al-N\u0101\u1e63er. Come risultato della sua attivit\u00e0, al-Asad fu per un breve periodo imprigionato in Egitto fino alla rottura dell'unione nel 1961, e Tlass scort\u00f2 la sua famiglia in Siria, dove egli pot\u00e9 raggiungerla poco pi\u00f9 tardi.\nDopo il caos che segu\u00ec la dissoluzione della RAU, nel 1963 una coalizione di gruppi dell'ala sinistra del Ba'th s'impadron\u00ec del potere con un colpo di stato. Asad fu nominato comandante dell'aviazione militare siriana nel 1964. Lo Stato era nominalmente guidato dal generale Am\u012bn al-\u1e24\u0101fi\u1e93, un musulmano sunnita, ma attraverso il Ba'th, esso fu dominato da una consorteria di giovani alauiti, una minoranza religiosa cui apparteneva anche \u1e24\u0101fi\u1e93 al-Asad.\nAscesa al potere.\nNel 1966 il Ba'th port\u00f2 a segno un colpo di Stato all'interno del regime e soppresse gli altri partiti politici che partecipavano al governo. Asad divent\u00f2 Ministro della Difesa siriano e acquist\u00f2 un'influenza notevole nella conduzione politica governativa. Tuttavia esisteva una grande tensione fra l'ala radicale che dominava il Ba'th, che aveva promosso una politica estera assai aggressiva e una rapida riforma sociale del Paese, e la fazione militare di al-Asad che era caratterizzata da un notevole pragmatismo.\nDopo che l'ambiente militare era stato ampiamente discreditato dalla fallimentare Guerra dei Sei Giorni nel 1967 e dopo il frustrante mancato intervento siriano nel conflitto giordano-palestinese nel settembre 1970 (Settembre Nero), il conflitto esplose all'interno del Governo siriano.\nQuando il Presidente Nur al-Din al-Atassi e il \"leader\" di fatto, vicesegretario generale del partito Ba\u02bfth, \u1e62al\u0101\u1e25 Jad\u012bd, capirono il tradimento che si stava ordendo ai loro danni dall'ala militare, ordinando ad al-Asad e a Mustafa Tlass di abbandonare ogni carica di partito e di governo, era troppo tardi. Hafiz al-Asad rapidamente attu\u00f2 un incruento colpo di mano all'interno del partito, la cosiddetta \"rivoluzione correttiva\" del 13 novembre 1970.\nIl partito fu sottoposto a una dura epurazione, Atassi e Jad\u012bd vennero gettati in prigione e i fedeli di al-Asad inseriti nei posti-chiave dell'amministrazione.\nPolitica interna.\nLo Stato di polizia.\nal-Asad eredit\u00f2 un regime dittatoriale costituito da anni d'instabile dominio dei militari e progressivamente si orient\u00f2 verso il monopartitismo, consentendo la sola espressione di volont\u00e0 del partito Ba\u02bfth. Con lui la situazione politica, quindi, non mut\u00f2 e anzi peggior\u00f2, con la repressione sempre pi\u00f9 efficiente delle opposizioni e il condizionamento dell'economia e della societ\u00e0 in ogni suo settore, con vasto impiego di polizia e di servizi d'informazione (\"Mukh\u0101bar\u0101t\"). Sotto al-Asad si svilupp\u00f2 al massimo anche il culto della personalit\u00e0 che proponeva in modo pervasivo il Presidente come un saggio, giusto e forte leader della Siria e del mondo arabo in generale, senza mai che la Siria sotto di lui raggiungesse i livelli di repressione praticati nel confinante Iraq, governato da una fazione rivale dello stesso partito Ba'th.\nStabilit\u00e0 e riforme.\nPer quanto autoritario, il governo di al-Asad ottenne qualche popolarit\u00e0 nel rendere la Siria un paese stabile (essa aveva conosciuto una cinquantina di tentativi di colpi di Stato a partire dal 1948). Furono avviate riforme sociali e progetti infrastrutturali, il pi\u00f9 significativo dei quali fu probabilmente la diga Thawra (\"Rivoluzione\") sul fiume Eufrate, edificata grazie all'aiuto dell'URSS, che garant\u00ec al paese l'autosufficienza energetica e un'importante possibilit\u00e0 di irrigazione pi\u00f9 razionale dei campi. L'istruzione pubblica e altri tipi di riforme coinvolsero sempre pi\u00f9 larghi strati della popolazione e il risultato fu un rilevante innalzamento del tenore di vita.\nIl secolarismo del governo comport\u00f2 che molti membri delle minoranze religiose siriane, quali la alauita, la drusa e le varie confessioni cristiane, appoggiassero al-Asad per timore di un governo dominato dalla maggioritaria comunit\u00e0 musulmana sunnita, sotto il quale non sarebbe stato improbabile si esprimesse una politica caratterizzata da una qualche forma di intolleranza religiosa ai loro danni.\nal-Asad garant\u00ec ovviamente la conservazione dei privilegi alla classe militare da cui egli stesso proveniva. I bilanci dello Stato le riservarono quindi ampie risorse finanziarie, mentre l'Unione Sovietica assicurava alla Siria tutto il materiale militare e le relative tecnologie di cui essa credeva di aver bisogno.\nOpposizione etnica e religiosa.\nQueste politiche incontrarono il consenso della maggioranza della popolazione, ma l'enfasi sull'arabismo ( \"\u02bfur\u016bba\" ), signific\u00f2 anche che le popolazioni non-arabe fossero alquanto discriminate, prima fra tutte la principale di tali minoranze, quella curda del settentrione siriano, con varie decine di migliaia di Curdi che persero la loro cittadinanza a causa delle campagne di arabizzazione volute dal regime che non manc\u00f2 di esercitare nell'occasione tutta la durezza della sua repressione.\n\u1e24\u0101fi\u1e93 al-Asad oper\u00f2 continuamente per assicurare la preminenza politica alla setta alauita cui egli stesso apparteneva, e gli alauiti furono posti in tutti i gangli pi\u00f9 vitali dell'amministrazione civile e militare della Siria (un'eccezione rilevante fu costituita tuttavia da Mustafa Tlass, ministro sunnita della Difesa) ma la concentrazione di potere nelle mani di un gruppo religioso che non raggiungeva il 10% della popolazione signific\u00f2 che gli altri gruppi fossero esclusi dal potere statale, che gestiva monopolisticamente importanti settori strategici dell'economia siriana. Tutto ci\u00f2 non poteva che creare tensione e la potenziale esplosione di acute forme di dissenso.\nL'insurrezione della Fratellanza Musulmana.\nMolti sunniti conservatori considerano gli alauiti come una setta eretica allontanatasi dall'Islam e sono insofferenti del fatto di essere governati da politici \"non-musulmani\". al-Asad, per aver abbracciato il secolarismo e aver contratto un'alleanza con l'Unione Sovietica (abbondantemente impopolare dopo la sua occupazione militare dell'Afghanistan nel 1979) accrebbero la tensione fra il governo e la leadership religiosa sunnita del paese. Alla fine degli anni Settanta, il dissenso religioso divenne sempre pi\u00f9 pronunciato e le politiche oppressive del regime spinsero i dissenzienti non fondamentalisti a riunire le proprie forze con gruppi quali la Fratellanza musulmana. I fondamentalisti religiosi ritrassero il Presidente siriano come un \"nemico di Allah\", un \"ateo\" o addirittura \"un maronita\", un appartenente cio\u00e8 a un rito cristiano le cui milizie stavano a quel tempo combattendo contro i sunniti in Libano. Passo dopo passo l'opposizione sotterranea divent\u00f2 violenta, arrivando al livello d'insurrezione e aspre rappresaglie militari presto realizzarono un\"'escalation\" violenta.\nDurante i primi degli anni Ottanta la Fratellanza musulmana organizz\u00f2 una serie di attacchi dinamitardi contro il governo e i suoi rappresentanti, incluso un attentato quasi riuscito per assassinare al-Asad il 26 giugno 1980, nel corso di un ricevimento ufficiale di Stato in onore del Presidente del Mali. Una raffica di mitragliatrice lo manc\u00f2 e al-Asad fu rapido nell'allontanare con un calcio una granata scagliatagli contro, mentre una sua guardia del corpo si sacrific\u00f2 per attutire l'impatto dell'esplosione di una seconda granata. Sopravvissuto con solo lievi ferite, la vendetta di al-Asad fu rapida e spietata: solo poche ore pi\u00f9 tardi varie centinaia di integralisti furono imprigionati e uccisi in un massacro condotto da suo fratello Rifa\u02bfat al-Asad nella prigione di Tadmur (Palmira) .\nSi accrebbero richiami alla vendetta all'interno della Fratellanza e attacchi dinamitardi si intensificarono. Gli eventi culminarono in un'insurrezione generale nella citt\u00e0 conservatrice sunnita di Ham\u0101 nel febbraio del 1982.\nLa scusa fu la proposta del regime di emendare la Costituzione, cancellando l'articolo che esigeva per la carica presidenziale l'appartenenza alla fede islamica. Fondamentalisti e attivisti di altre opposizioni al regime proclamarono Ham\u0101 \"citt\u00e0 liberata\" ed esortarono la Siria a insorgere contro l'\"infedele\". I combattenti della Fratellanza spazzarono via i ba\u02bfthisti, arrestando nelle sedi governative impiegati statali e sospetti fautori del regime e massacrandone circa 50.\nAgli occhi di al-Asad, questa era guerra totale. L'esercito fu mobilitato, e H\u0101fiz ancora una volta invi\u00f2 le forze speciali di Rifa\u02bfat e gli agenti dei Mukhabar\u0101t in citt\u00e0. Dopo aver incontrato una fiera resistenza, essi fecero uso dell'artiglieria per ridurre Ham\u0101 alla sottomissione. Dopo una battaglia di due settimane, la citt\u00e0 torn\u00f2 ad essere saldamente sotto controllo governativo. Seguirono poi numerose settimane di torture e di esecuzioni di massa di sospetti simpatizzanti dei ribelli, che portarono alla morte molte migliaia di costoro in ci\u00f2 che divenne noto come il massacro di Hama. Robert Fisk, che fu a Ham\u0101 poco dopo il massacro, stim\u00f2 a - i cittadini uccisi ma, secondo Thomas Friedman, Rifa\u02bfat si sarebbe vantato pi\u00f9 tardi che il numero ammontava a persone. Gran parte della citt\u00e0 vecchia fu completamente distrutta, inclusi i palazzi, le moschee, i pi\u00f9 preziosi siti archeologici e il famoso Palazzo \u02bfA\u1e93em. Dopo l'insurrezione di Ham\u0101, il movimento fondamentalista fu spezzato e la Fratellanza dopo quel momento fu costretta ad operare in esilio. La repressione governativa in Siria si accrebbe considerevolmente, avendo al-Asad vanificato a Ham\u0101 ogni gesto di buona volont\u00e0 precedentemente espresso nei confronti della maggioranza sunnita, costringendosi a contare sulla pura forza per rimanere al potere.\nLa sfida di Rif\u0101\u02bfat.\nNel 1983, \u1e24\u0101fi\u1e93 sub\u00ec un attacco cardiaco e fu confinato in un ospedale.&lt;ref name=\"CountryStudies/57\"&gt; &lt;/ref&gt; Nomin\u00f2 un Consiglio di sei persone per governare il paese nel corso della sua forzata assenza, fra cui Mustafa Tlass, da lungo tempo ministro della Difesa. Curiosamente tutti erano sunniti, forse perch\u00e9 questo non avrebbe loro consentito di avere alcun potere sulla minoranza alauita che dominava il governo, mettendoli al di fuori di ogni tentazione d'accaparrarsi il potere. Ci\u00f2 malgrado si diffusero voci che \u1e24\u0101fi\u1e93 era morto o prossimo a morire, e in effetti le sue condizioni di salute erano assai serie. Nel 1984 il fratello di al-Asad, Rif\u0101\u02bfat, cerc\u00f2 di usare le forze di sicurezza interne che erano sotto il suo controllo per impadronirsi del potere. Le truppe della \"Compagnia di Difesa\" di Rif\u0101\u02bfat, forti di circa 50.000 uomini e che disponevano di carri armati ed elicotteri, cominciarono a istituire posti di blocco a Damasco e le tensioni fra chi restava fedele ad \u1e24\u0101fi\u1e93 e i sostenitori di Rif\u0101\u02bfat giunsero vicino al punto di rottura. L'emergenza non si concluse finch\u00e9 \u1e24\u0101fi\u1e93, ancora seriamente infermo, s'alz\u00f2 dal suo letto di degenza per riprendere il potere in mano e parlare alla nazione. Egli quindi trasfer\u00ec il comando della \"Compagnia di Difesa\" ad altra persona e, senza elevare alcuna accusa formale, sped\u00ec Rif\u0101\u02bfat in un'indefinita \"visita di lavoro\" in Francia.\nPolitica estera.\nIsraele.\nLa politica estera di al-Asad fu condizionata dalle relazioni della Siria con Israele, per quanto questo conflitto fosse esploso prima della sua presa di potere e gli sia sopravvissuto dopo la morte. Nel corso della sua presidenza, la Siria svolse un ruolo principale nella guerra arabo-israeliana del 1973. La guerra \u00e8 presentata dal governo siriano come una vittoria, malgrado le pesanti perdite subite e l'avanzata israeliana, dal momento che la Siria riprese il controllo di una parte del suo territorio occupato da Israele dopo la guerra dei sei giorni del 1967, grazie a negoziati condotti dal Segretario di Stato USA Henry Kissinger.\nDa allora la Siria di al-Asad osserv\u00f2 scrupolosamente la linea monitorata dalle Nazioni Unite di cessate-il-fuoco sulle alture occupate del Golan, appoggiando per converso elementi non-siriani quali il Partito di Dio (\"Hezbollah\") e vari gruppi estremistici palestinesi per effettuare pressioni su Israele. La Siria nega qualsiasi riconoscimento allo Stato d'Israele e preferisce parlare, riferendosi ad esso, di \"entit\u00e0 sionista\". Solo a met\u00e0 degli anni novanta H\u0101fiz moder\u00f2 alquanto la sua politica verso Israele, dal momento che aveva capito che la mancanza di sostegno sovietico avrebbe comportato la necessit\u00e0 di un diverso assetto regionale nella regione vicino-orientale. Pressato dagli USA, egli s'impegn\u00f2 in negoziati sulle Alture del Golan occupate militarmente da Israele ma questi colloqui infine fallirono, assai probabilmente anche per le strategiche questioni idriche connesse al controllo di tali zone.\nI Palestinesi.\nL'atteggiamento ostile verso Israele signific\u00f2 sostegno esplicito ai Palestinesi, ma questo non si tradusse in relazioni amichevoli con le loro organizzazioni. \u1e24\u0101fi\u1e93 al-Asad fu sempre cauto nei confronti delle organizzazioni indipendenti palestinesi, dal momento che preferiva porre la causa palestinese sotto il controllo siriano per usarla come un'arma politica. Presto svilupp\u00f2 un'implacabile avversione verso l'Organizzazione per la Liberazione della Palestina (OLP) di Y\u0101sir \u02bfAraf\u0101t, contro la quale la Siria ebbe cruenti scontri in Libano.\nQuando \u02bfAraf\u0101t spost\u00f2 l'OLP su posizioni pi\u00f9 moderate, cercando un compromesso con Israele, anche al-Asad temette l'isolamento regionale e reag\u00ec irritato alle operazioni clandestine condotte nei campi dei rifugiati palestinesi in Siria. \u02bfArafat fu accusato dalla Siria di essere un pazzo furfante e una marionetta degli statunitensi, e accusandolo di aver sostenuto la rivolta di Ham\u0101, al-Asad punt\u00f2 nel 1983 sulla ribellione del colonnello Ab\u016b M\u016bs\u0101, scoppiata all'interno del movimento di \u02bfAraf\u0101t, al-Fat\u1e25. Un certo numero di attentati siriani per uccidere \u02bfAraf\u0101t fu portato a termine ma senza successo. Nel 1999, al-Asad ispir\u00f2 le dichiarazioni del suo braccio destro, il fedelissimo ministro Mustafa Tlass, secondo le quali \u02bfAraf\u0101t era \"il figlio di prostitute e di cani\", oltre a paragonarlo a una danzatrice spogliarellista e a un gatto nero, chiamandolo codardo e, infine, indicando che il leader palestinese era sempre pi\u00f9 abietto.\nUna concreta strategia, secondo molti osservatori internazionali non precisamente amichevoli nei confronti della Siria, sarebbe stata quella di minare l'autorit\u00e0 di \u02bfAraf\u0101t appoggiando gruppi radicaleggianti all'interno e all'esterno dell'OLP. In questo modo la Siria si sarebbe assicurata una qualche influenza nella politica dell'OLP, riuscendo a far letteralmente saltare ogni tentativo di negoziato con gli USA e Israele mediante il sostegno assicurato a gruppi terroristici.\nMalgrado questa tesi sia lungi dall'essere dimostrabile al di l\u00e0 di ogni ragionevole dubbio e sia diventata funzionale alla politica intrapresa nel corso delle due presidenze statunitensi di George W. Bush, non c'\u00e8 dubbio che l'organizzazione dell'OLP al-S\u0101\u02bfiqa sia stata sotto il diretto e completo controllo siriano mentre sotto il governo di \u1e24\u0101fi\u1e93, gruppi quali il Fronte Popolare per la Liberazione della Palestina - Comando Generale (FPLP-CG), l'organizzazione para-militare del combattente palestinese Ab\u016b Ni\u1e0d\u0101l (organizzatrice, tra l'altro, della Strage di Fiumicino nel 1985) e altri ancora divennero amici del regime siriano. Negli ultimi anni la Siria si \u00e8 messa in luce per aver garantito aiuto e sostegno a organizzazioni palestinesi fondamentaliste quali Ham\u0101s e il Movimento per il Jihad Islamico in Palestina (pi\u00f9 semplicemente \"Jih\u0101d Islamico\").\nLibano.\nLa Siria dispieg\u00f2 anche truppe, ostensibilmente in funzione di forza di pace, in Libano nel 1976, in un'altra delle principali decisioni assunte da al-Asad in politica estera. Ci\u00f2 avvenne in un quadro in cui la guerra civile mieteva da tempo vittime in Libano, con Drusi e Palestinesi inizialmente alleati contro le milizie cristiane conservatrici. Le alleanze in un secondo momento per\u00f2 si modificarono, in un quadro strategico sempre pi\u00f9 complesso e meno esclusivamente libanese, che port\u00f2 anche gli sciiti a confliggere nel Sud Libano coi rifugiati palestinesi mentre, sempre nel meridione libanese, Israele tentava di crearsi una zona-cuscinetto, affidata a un compiacente \"Esercito Arabo del Sud-Libano\" composto da elementi cristiani reazionari e ferocemente anti-palestinesi, anche a prescindere dal fatto che fra i Palestinesi non mancavano minoranze tutt'altro che esigue di fede cristiana.\nLe ingerenze israeliane, giustificate o meno che fossero da motivazioni di sicurezza (non era infatti assente ancora una volta il problema delle risorse idriche, con gli affluenti del fiume Giordano, l'Awani e il Leonte ricadenti nelle aree controllate dalla milizia cristiana-maronita, armata ed equipaggiata da Israele), appesantirono di molto il quadro gi\u00e0 drammatico libanese, inducendo gruppi arabi e non-arabi anti-israeliani a intervenire sempre pi\u00f9 pesantemente nel Libano e nelle regioni settentrionali israeliane della Galilea.\nI paesi arabi, sempre pi\u00f9 preoccupati dall'internazionalizzazione della crisi libanese, raggiunsero a Riad un accordo in base al quale una forza militare interaraba di dissuasione (FAD) sarebbe stata autorizzata a entrare in Libano per porvi fine ai combattimenti. La Forza Araba di Dissuasione, dopo un iniziale spiegamento di alcune unit\u00e0 arabe, si ridusse ad essere una forza militare quasi interamente siriana. Il risultato di metter fine ai combattimenti fu conseguito con maniere decisamente forti e col discreto consenso statunitense che ebbe come contropartita la partecipazione siriana, sia pur simbolica, alla prima guerra del Golfo contro l'Iraq di Saddam Hussein che aveva proditoriamente occupato il Kuwait.\nLa FAD per\u00f2, acquartieratasi col grosso delle sue forze nella Valle della Beq\u0101\u02bf, si trasform\u00f2 in una sostanziale forza di occupazione, pur nel formale riconoscimento del suo ruolo da parte dei Maroniti, avviati a soccombere nel conflitto civile. Su raccomandazione statunitense, Israele ritir\u00f2 la sua copertura aerea concessa di fatto al governo militare libanese di Michel Aoun (Michel \u02bfAwn) e, dopo un distruttivo bombardamento aereo, le forze siriane posero sotto controllo Beirut e il palazzo presidenziale. al-Asad senza indugio avvi\u00f2 la stesura di trattati bilaterali scritti col Libano di \"cooperazione e amicizia\", favorendo un governo libanese, privato di qualsiasi autonomia, che assicur\u00f2 alla Siria un indefinito dominio del paese.\nA mo' di governatore provinciale del Libano, al-Asad insedi\u00f2 un uomo forte nella persona di Ghazi Kanaan, che govern\u00f2 dalla Valle della Beq\u0101\u02bf. Da tale base la Siria arm\u00f2 e us\u00f2 i gruppi palestinesi ad essa fedeli e, cosa pi\u00f9 importante, il movimento libanese sciita dell'Hezbollah (lett. \"Partito di Dio\"), l'organizzazione pi\u00f9 determinata ed efficiente della guerriglia anti-israeliana, di fatto padrona delle aree sud-libanesi in cui Israele aveva pensato d'insediarsi per allontanare dai suoi centri abitati della Galilea la linea del fuoco. Nel 2000 Israele sgomber\u00f2 il Sud-Libano e la Siria estese a tale regione il suo controllo, usando per l'appunto Hezbollah.\nTale occupazione \"de facto\" del Libano termin\u00f2 solo nel 2005, a seguito dell'assassinio dell'ex-Primo Ministro libanese Raf\u012bq \u1e24ar\u012br\u012b, per il quale varie testimonianze tiravano in ballo esponenti siriani appartenenti forse alla stessa cerchia familiare degli al-Asad.\nL'Iraq di \u1e62addam.\nMalgrado il fatto che l'Iraq fosse governato da un'altra branca del partito Ba'th, le relazioni di al-Asad col presidente iracheno Saddam Hussein furono estremamente tese. La retorica ostile comparve regolarmente nei discorsi fra le due parti e l'Iraq fu, fino alla caduta di \u1e62add\u0101m nel 2003, inserito nei passaporti siriani come uno dei due Paesi in cui i cittadini siriani non potevano recarsi in visita (l'altro era Israele). Ma, eccezion fatta per pochi incidenti minori di frontiera e il reciproco sostegno contro i raid effettuati da gruppi d'opposizione che talora traversavano la comune frontiera, nessun grave scontro si verific\u00f2 fino al 1991, quando la Siria raggiunse la coalizione voluta e guidata dagli USA, e autorizzata dalle Nazioni Unite, per cacciare l'Iraq dal Kuwait.\nMorte e successione.\nAsad guid\u00f2 il Paese fino alla sua morte nel 2000, provocata da un infarto cardiaco del miocardio mentre parlava al telefono col Presidente libanese \u00c9mile Lahoud. \u1e24\u0101fi\u1e93 aveva inizialmente designato suo figlio, B\u0101sil al-Asad a succedergli, ma B\u0101sil mor\u00ec in un incidente d'auto nel 1994. \u1e24\u0101fi\u1e93 allora richiam\u00f2 un secondo figlio, Ba\u0161\u0161\u0101r al-Asad, e lo sottopose a un intenso addestramento militare e politico. Malgrado alcune preoccupazioni e fermenti all'interno del regime, la successione infine ebbe luogo senza contrasti, e Ba\u0161\u0161\u0101r guida oggi la Siria. \u1e24\u0101fi\u1e93 al-Asad \u00e8 sepolto assieme a B\u0101sil in un mausoleo nella sua citt\u00e0 natale di Qardaha.\nFamiglia.\nI legami familiari hanno attualmente un posto importante nella politica siriana. Numerosi membri della famiglia pi\u00f9 ristretta di \u1e24\u0101fi\u1e93 al-Asad hanno assunto incarichi e funzioni all'interno del governo dal momento in cui egli assunse il potere. Molti appartenenti alle famiglie al-Asad e Makhl\u016bf sembra abbiano anche cumulato enormi ricchezze e di parte di questa fortuna hanno beneficato le loro trib\u00f9 alauite di appartenenza, a Qardaha e nei suoi dintorni."}
{"id": "349847", "revid": "287204", "url": "https://it.wikipedia.org/wiki?curid=349847", "title": "Lessing", "text": ""}
{"id": "349855", "revid": "139985", "url": "https://it.wikipedia.org/wiki?curid=349855", "title": "Mezzo fisico", "text": ""}
{"id": "349861", "revid": "70217", "url": "https://it.wikipedia.org/wiki?curid=349861", "title": "Guida elettronica ai programmi", "text": "La guida elettronica ai programmi, anche conosciuta come EPG (sigla dell'inglese \"Electronic Program Guide\", espressione con lo stesso significato del termine italiano) \u00e8 un sistema di aiuto alla scelta dei programmi televisivi via satellite o in digitale terrestre su televisori di nuova generazione.\nCaratteristiche e funzioni.\nSi tratta di un'applicazione destinata ai televisori digitali (IDTV) ed ai decoder esterni (set-top box) digitale terrestre e satellite. Alcuni modelli pi\u00f9 economici possono non supportarlo nel digitale terrestre.\nOltre a titolo, ora di programmazione, trama ed informazioni generali, l'EPG pu\u00f2 veicolare informazioni aggiuntive inerenti al programma o prodotti similari o di possibile interesse per il telespettatore.Tutto questo \u00e8 visualizzabile sia per singolo canale che per lista di canali. Ulteriori funzioni della guida elettronica possono essere: la gestione delle opzioni per il controllo da parte dei genitori (o parental control), la richiesta di programmi in pay-per-view, la ricerca di informazioni all'interno del palinsesto o le funzioni di programmazione per la videoregistrazione.\nIl sistema EPG pu\u00f2 essere attivato o meno da un'emittente televisiva (un po' come il servizio di teletext), non \u00e8 una caratteristica infrastrutturale di una nazione: pertanto, in alcuni casi le informazioni EPG possono non essere disponibili per un determinato canale/programma televisivo."}
{"id": "349862", "revid": "33751", "url": "https://it.wikipedia.org/wiki?curid=349862", "title": "Nazionale di calcio di Serbia e Montenegro", "text": ""}
{"id": "349863", "revid": "767487", "url": "https://it.wikipedia.org/wiki?curid=349863", "title": "Aleksej Alekseevi\u010d Er\u00ebmenko", "text": "Ha acquisito la cittadinanza finlandese nel 2003 ed ha anche il passaporto russo. \u00c8 il fratello maggiore di Roman Er\u00ebmenko, anch'egli calciatore.\nCarriera.\nClub.\nSi trasferisce in Finlandia con la sua famiglia all'et\u00e0 di sette anni quando il padre, Aleksej Borisovi\u010d Er\u00ebmenko, ex calciatore di e , viene acquistato dall'FF Jaro.\nTrascorre un periodo al Troms\u00f8, in Norvegia: il padre gioca nella squadra cittadina, lui nella squadra under-15. In seguito si trasferisce al Metz, in Francia, prima di tornare in Finlandia ed esordire nella Veikkausliiga con la maglia del Jokerit nel campionato 2001. Nella stagione seguente passa all'HJK Helsinki ed alla fine del campionato \u00e8 eletto migliore giocatore del campionato. Con l'HJK vince due campionati finlandesi ed una Coppa di Finlandia.\nNel frattempo \u00e8 notato dal Lecce, squadra allora militante in Serie A, che lo porta in Italia nell'estate 2004. In giallorosso trova poco spazio in campo e non riesce ad emergere. Cos\u00ec, nella sessione invernale di calciomercato del gennaio 2006, decide di lasciare Lecce dopo una stagione e mezza per passare nella massima serie russa, al , con cui firma un contratto di quattro anni. Nel novembre 2007, in seguito alla sconfitta del Saturn contro lo che ha deciso il campionato russo, \u00e8 stato aggredito da un gruppo di tifosi all'uscita da un locale, rimediando la fratturata della mascella.\nIl 29 luglio 2009 firma un contratto triennale con gli ucraini del Metalist. La stagione 2010 la trascorre nel club che lo ha lanciato (l'FF Jaro) in prestito dal Metalist. Ad agosto 2010 viene ufficializzato il suo trasferimento in prestito al Kilmarnock.\nNell'agosto 2011 passa, assieme al fratello Roman Er\u00ebmenko al Rubin Kazan. Nel gennaio 2014 torna nuovamente al Kilmarnock.\nNel gennaio 2016 si \u00e8 trasferito all'SJK, squadra campione di Finlandia in carica, ma ai primi di maggio 2016 dopo solo cinque mesi ha rescisso il contratto con l'SJK adducendo motivi personali.\nNazionale.\nEremenko ha esordito con la Finlandia l'11 ottobre 2003 nel match contro il Canada. Nelle qualificazioni a Germania 2006 \u00e8 stato uno dei giocatori chiave della sua nazionale, mettendo a segno ben 8 gol, che tuttavia non sono bastati a far s\u00ec che la squadra si qualificasse alla manifestazione intercontinentale."}
{"id": "349864", "revid": "12582", "url": "https://it.wikipedia.org/wiki?curid=349864", "title": "Bed and Breakfast", "text": ""}
{"id": "349868", "revid": "2217899", "url": "https://it.wikipedia.org/wiki?curid=349868", "title": "Nazionale di calcio della Serbia", "text": "La nazionale di calcio della Serbia (, \"Fudbalska reprezentacija Srbije\") \u00e8 la rappresentativa calcistica nazionale della Serbia. \u00c8 posta sotto l'egida della \"Fudbalski savez Srbije\" la Federazione calcistica serba (FSS). Disputa le gare interne pi\u00f9 importanti allo Stadio Rajko Miti\u0107, conosciuto anche come \"Marakana\", allo Stadio Partizan di Belgrado o in alternativa allo Stadio Kara\u0111or\u0111e di Novi Sad.\nLa nazionale serba trae le proprie origini dalla nazionale iugoslava, costituendosi dalla disciolta Federazione calcistica di Serbia e Montenegro e rappresentando la sola Serbia dal 28 giugno 2006. \n\u00c8 considerata sia dalla UEFA che dalla FIFA come unica erede della .\nNella classifica mondiale della FIFA la Serbia ha ottenuto come miglior piazzamento il 6\u00ba posto del dicembre 1998, mentre la posizione peggiore \u00e8 il 101\u00ba posto del dicembre 1994; in ambo i casi era nota ancora come nazionale jugoslava. Occupa il 23\u00ba posto della classifica.\nStoria.\nGli anni della Jugoslavia.\nDal 1920 al 1992 fu attiva la nazionale di calcio della Jugoslavia (denominata \"nazionale di calcio del Regno dei Serbi, Croati e Sloveni\" fino al 1929) in rappresentanza del Regno dei Serbi, Croati e Sloveni fino al 1929, del Regno di Jugoslavia fino al 1941 e della Repubblica Socialista Federale di Jugoslavia fino al 1992. In quell'arco di tempo esistette, quindi, un'unica nazionale che rappresent\u00f2 quelle entit\u00e0 politiche unitarie che comprendevano gli odierni Stati di Slovenia, Croazia, Bosnia ed Erzegovina, Serbia, Montenegro, Kosovo e Macedonia del Nord.\nLa nuova Jugoslavia.\nNel 1992 nacque la nuova nazionale di calcio della Jugoslavia, in rappresentanza della Repubblica Federale di Jugoslavia, comprensiva degli odierni stati della Serbia e del Montenegro. Non bisogna confondere questa nuova nazionale con la Nazionale di calcio della Jugoslavia, soppressa nello stesso anno.\nLa nuova nazionale di calcio della Jugoslavia, sebbene fondata nel 1992, non disput\u00f2 una gara ufficiale prima del 23 dicembre 1994, quando fu sconfitta in amichevole per 2-0 dal . La Jugoslavia non pot\u00e9 giocare le qualificazioni al campionato del mondo del 1994 negli Stati Uniti a causa delle sanzioni internazionali applicate dalla FIFA, cos\u00ec come dalla UEFA per il campionato d'Europa del 1996 in Inghilterra, sanzioni dovute ai conflitti bellici nei Balcani. Con tale denominazione (mantenuta fino al 2003) si qualific\u00f2 al campionato del mondo del 1998 e al campionato d'Europa del 2000.\nLa Jugoslavia esord\u00ec nel gruppo F del campionato mondiale del 1998 sconfiggendo l' per 1-0; nelle due partite successive del girone pareggi\u00f2 con la per 2-2 (dopo essere stata in vantaggio per 2-0) e sconfisse per 1-0 gli : ebbe cos\u00ec accesso agli ottavi di finale, dove fu sconfitta dai per 2-1 (subendo la seconda rete al 90\u00ba minuto di gioco) e venne cos\u00ec eliminata.\nNel gruppo C del campionato d'Europa 2000 pareggi\u00f2 la prima gara per 3-3 con la , rimontando tre reti, poi vinse per 1-0 con la e perse per 4-3 con la (subendo prima il pari al 90\u00ba minuto su calcio di rigore e poi la rete della sconfitta nei minuti finali della fase di recupero); grazie a questi risultati riusc\u00ec a superare il turno in qualit\u00e0 di seconda classificata, ma ai quarti di finale sub\u00ec un pesante 6-1 contro i .\nSerbia e Montenegro.\nNel 2002 il Parlamento federale di Belgrado raggiunse un accordo per una ristrutturazione della Federazione che attenuasse i legami fra Serbia e Montenegro: lo Stato si trasform\u00f2 da federazione a confederazione. Il Parlamento decise di cambiare anche il nome dello stato, che divenne Unione Statale di Serbia e Montenegro. Il cambiamento divenne esecutivo il 4 gennaio 2003 e cos\u00ec anche la Federazione calcistica cambi\u00f2 il proprio nome in \"Federazione calcistica di Serbia e Montenegro\". Di conseguenza cambi\u00f2 anche il nome della rappresentativa calcistica del paese, che divenne nazionale di calcio di Serbia e Montenegro. La nazionale mantenne il nome di Serbia e Montenegro fino al 2006 e con tale denominazione si qualific\u00f2 al campionato del mondo del 2006.\nIl 21 maggio 2006 il Montenegro approv\u00f2 con un referendum l'indipendenza dalla Serbia, decretando cos\u00ec la fine dell'Unione Statale di Serbia e Montenegro; la divisione effettiva avvenne il 3 giugno dello stesso anno, con la cessazione dell'esistenza di Serbia e Montenegro e la creazione della Serbia e del Montenegro come unit\u00e0 statali distinte. Nonostante ci\u00f2 Serbia e Montenegro decisero temporaneamente di mantenere un'unica nazionale, in modo da poter partecipare al campionato del mondo del 2006: la nazionale serbo-montenegrina fu eliminata al primo turno, dove fu sconfitta in tutte le tre partite del girone: per 1-0 dai , per 6-0 dall' e per 3-2 in rimonta dalla .\nIl cambiamento ufficiale di nome ebbe luogo il 28 giugno 2006 a seguito della nascita del come selezione autonoma. La nazionale serbo-montenegrina sin qui descritta assunse allora l'attuale denominazione di nazionale di calcio della Serbia, in rappresentanza della sola Serbia. La FIFA considera la nazionale serba come unica erede della nazionale serbo-montenegrina, in quanto nella Costituzione di Serbia e Montenegro era previsto che, nel caso in cui il Montenegro avesse ottenuto l'indipendenza, solo la Serbia sarebbe stata considerata come l'unica erede della nazione di Serbia e Montenegro.\nLa Serbia dal 2006.\nLa nazionale di calcio della Serbia esord\u00ec ufficialmente in campo internazionale il 18 agosto 2006 nell'incontro amichevole disputato a Uhersk\u00e9 Hradi\u0161t\u011b e vinto per 3-1 contro la , mentre il debutto nelle gare interne avvenne allo stadio Stella Rossa di Belgrado, in un incontro valevole per le qualificazioni al campionato d'Europa del 2008 vinto per 1-0 contro l'. La nazionale serba concluse al terzo posto il girone di qualificazione a Euro 2008, a tre punti dal , non qualificandosi alla fase finale del torneo.\nNelle qualificazioni al campionato del mondo del 2010 perse per 2-1 contro la il 10 settembre 2008, ma si qualific\u00f2 vincendo il proprio girone con 22 punti e costringendo i \"Bleus\" (a quota 21 punti) allo spareggio.\nAlla fase finale del Mondiale 2010, disputato in Sudafrica (il primo cui la Serbia prese parte con il nuovo nome), la squadra allenata da Radomir Anti\u0107 fu eliminata al primo turno: dopo essere rimasta in dieci uomini ed aver subito una sconfitta per 1-0 (a causa di un calcio di rigore) all'esordio contro il , la Serbia batt\u00e9 con lo stesso punteggio la , grazie anche al portiere Vladimir Stojkovi\u0107, che par\u00f2 un altro rigore assegnato contro la squadra serba, ma nel terzo incontro fu sconfitta 2-1 dall' e non pot\u00e9 accedere al turno successivo.\nIl 12 ottobre 2010 una frangia di tifosi serbi si rese protagonista di un grave episodio di vandalismo. Allo stadio Luigi Ferraris di Genova, dove la Serbia stava per affrontare l' in una gara di qualificazione a Euro 2012, gli ultr\u00e0 serbi iniziarono a scagliare fumogeni verso il terreno di gioco, rompendo una rete di protezione e alcune vetrate. L'arbitro dapprima rinvi\u00f2 l'inizio della gara, mentre il capitano Dejan Stankovi\u0107 tentava di calmare i propri tifosi; quando sembrava che il settore ospiti si fosse calmato, l'arbitro fischi\u00f2 il calcio d'inizio, ma fu costretto ad interrompere la partita dopo sei minuti a causa di un nuovo lancio di fumogeni in campo. L'UEFA pun\u00ec la Serbia con la sconfitta a tavolino per 3-0. La nazionale balcanica giunse terza nel girone, dietro all' e all' e non si qualific\u00f2 alla fase finale di Euro 2012, svoltasi in Polonia e Ucraina.\nIl 26 maggio 2012 Sini\u0161a Mihajlovi\u0107 esord\u00ec sulla panchina della Serbia nell'incontro amichevole disputato all'AFG Arena di San Gallo in Svizzera, perdendo per 2-0 contro la . Alle qualificazioni al campionato mondiale del 2014 la Serbia concluse il girone in terza posizione a 14 punti, dietro al (26) e alla (17), venendo eliminata dopo una concitata gara di ritorno contro i rivali della Croazia terminata con il punteggio di 1-1. Alla fine del 2013 Mihajlovi\u0107 lasci\u00f2 la guida della nazionale serba a Ljubinko Drulovi\u0107, subentrato ad interim, poi, nel luglio 2014, la Federazione calcistica della Serbia affid\u00f2 l'incarico di commissario tecnico all'olandese Dick Advocaat.\nAlle qualificazioni a Euro 2016 la Serbia fu inserita nel gruppo I, lo stesso di e . Nel secondo incontro delle qualificazioni, il 14 ottobre 2014 la Serbia incontr\u00f2 l' allo Stadion Partizana di Belgrado: dopo 41 minuti l'arbitro sospese la gara a seguito del volo sul terreno di gioco di un drone con una bandiera nazionalista albanese; dopo che questa veniva strappata dal difensore serbo Stefan Mitrovi\u0107, ne seguiva la reazione dei giocatori albanesi e un parapiglia generale con lancio di petardi, fumogeni e invasione di campo da parte della tifoseria serba, fino alla definitiva sospensione dell'incontro per motivi di sicurezza, mentre il risultato era ancora fermo sullo 0-0. Quando l'arbitro decise di far riprendere la gara, i giocatori albanesi si rifiutarono di rientrare in campo, dove la Serbia era in attesa di riprendere il gioco. La partita fu segnalata alla Commissione disciplinare dell'UEFA, che il 24 ottobre 2014 accord\u00f2 alla Serbia la vittoria per 3-0 a tavolino sull'Albania, ma sanzion\u00f2 la Serbia con tre punti di penalizzazione nel girone del gruppo I di qualificazione al e due turni da disputare a porte chiuse, oltre a infliggere ad entrambe le federazioni un'ammenda di 100\u00a0000 euro per i fatti avvenuti allo stadio Partizan di Belgrado durante Serbia-Albania. I successivi ricorsi delle due federazioni furono respinti dalla Commissione d'Appello dell'UEFA, finch\u00e9, il 10 luglio 2015, il Tribunale Arbitrale dello Sport con sede a Losanna ribalt\u00f2 la sentenza dell'UEFA del 24 ottobre 2014, penalizzando la Serbia di sei punti e accordando all' la vittoria a tavolino per 3-0, compromettendo di fatto la qualificazione dei serbi al . Proprio grazie alla vittoria a tavolino l'Albania ottenne la qualificazioni a scapito dei serbi.\nIntanto, dopo la sconfitta nel terzo incontro delle qualificazioni con la allo stadio Partizan di Belgrado, gara disputata a porte chiuse, il tecnico olandese Advocaat decise di presentare le proprie dimissioni, accettate dalla Federazione serba; la nazionale fu dunque affidata all'allenatore dell'Under-21 Radovan \u0106ur\u010di\u0107, che gi\u00e0 aveva allenato la nazionale maggiore tra l'ottobre 2011 e il maggio 2012. Dopo la mancata qualificazione al campionato europeo del 2016 in Francia, nel maggio 2016 la selezione serba pass\u00f2 nelle mani di Slavoljub Muslin, cui spett\u00f2 il compito di condurre la nazionale al Mondiale 2018.\nIl sorteggio per le qualificazioni al Mondiale di Russia 2018 vide la Serbia nel girone D con, tra le altre, , e . L'accesso al Mondiale fu garantito dalla vittoria per 1-0 ottenuta a Belgrado contro la , con un gol di Aleksandar Prijovi\u0107, nonostante la sconfitta rimediata in Austria quattro giorni prima. Il 29 ottobre il c.t. Muslin fu tuttavia esonerato; il suo posto fu assunto da Mladen Krstaji\u0107.\nLa Serbia, inserita nel gruppo E del Mondiale russo con , e , ottenne un successo per 1-0 contro i costaricani, mentre nel secondo incontro, pur essendo passata in vantaggio contro gli svizzeri, sub\u00ec nel secondo tempo della gara la rimonta degli elvetici, che si imposero per 2-1 grazie a un gol segnato al 90\u00ba minuto di gioco. A causa di un rigore non assegnato alla Serbia ed al non utilizzo del VAR, la federcalcio serba present\u00f2 invano un reclamo presso la FIFA per denunciare l'arbitraggio, ritenuto scorretto. Nell'ultimo incontro la Serbia affront\u00f2 il Brasile, da cui fu sconfitta per 2-0, non riuscendo quindi a superare la fase a gruppi.\nA causa degli scarsi risultati ottenuti negli anni precedenti, la nazionale serba si ritrov\u00f2 nella Lega C della neonata UEFA Nations League 2018-2019, in un girone con , e . Vincendo il girone con autorevolezza, ottenne la promozione nella Lega B della manifestazione e contestualmente un posto agli spareggi per il , piazzando nel contempo il proprio attaccante Aleksandar Mitrovi\u0107 al primo posto della classifica dei marcatori della Nations League, con 6 reti segnate.\nNel girone di qualificazione all'Europeo del 2020 la Serbia affront\u00f2, tra le altre, il campione d'Europa in carica e l'. Pur avendo iniziato le eliminatorie pareggiando per 1-1 contro il Portogallo, la compagine allenata da Krstaji\u0107 sub\u00ec poi una clamorosa sconfitta per 5-0 in Ucraina, la peggiore nella storia della nazionale serba. L'allenatore non riusc\u00ec a conservare il proprio posto in panchina neanche dopo la vittoria per 4-1 ottenuta in casa contro la e dovette cedere l'incarico a Ljubi\u0161a Tumbakovi\u0107, che inizi\u00f2 perdendo per 4-2 contro i portoghesi. Vincendo le successive due partite contro , la Serbia mantenne viva una tenue speranza di qualificazione diretta all'Europeo, che per\u00f2 svan\u00ec dopo il 2-2 interno contro gli ucraini e il terzo posto nel girone che segu\u00ec. La vittoria del girone della Nations League 2018-2019 permise per\u00f2 ai serbi di cercare la qualificazione tramite gli spareggi, dove la squadra di Tumbakovi\u0107 super\u00f2 in semifinale la vincendo per 2-1 a Oslo dopo i tempi supplementari, ma fu poi sconfitta ai tiri di rigore a Belgrado dalla , dopo l'1-1 dei tempi supplementari.\nPartecipazioni ai tornei internazionali.\nFino al 1992 la Serbia non aveva una propria nazionale, in quanto lo stato serbo era inglobato nella Jugoslavia. Esisteva, quindi, un'unica nazionale che rappresentava tutta la Jugoslavia.\nConfronti con le altre Nazionali.\nQuesti sono i saldi della Serbia nei confronti delle Nazionali con cui \u00e8 stato disputato almeno 1 incontro a partire dal 2006.\nSaldo generale.\n\"Aggiornato al 27 giugno 2018.\"\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la gara amichevole contro il dell'11 novembre qualificazione al campionato mondiale di calcio 2022 contro il del 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n \n \n \n! colspan=\"9\" align=\"left\" |\n! colspan=\"9\" align=\"left\" |\n \n \nRecord individuali.\nStatistiche aggiornate al 14 novembre 2021.\nI giocatori in grassetto sono ancora in attivit\u00e0 con la nazionale.\nStaff tecnico.\n\"Organigramma aggiornato al 4 giugno 2018.\"\nDivise storiche.\nA luglio 2014 \u00e8 stato siglato un contratto fino al 2016 con il brand britannico Umbro che a partire da settembre 2014 \u00e8 il nuovo sponsor tecnico della nazionale di calcio della Serbia, che ha concluso il pluriennale rapporto con Nike. La squadra ha debuttato con le nuove divise a Belgrado il 7 settembre 2014, nella gara amichevole con la . Nel 2018, dopo la qualificazione al campionato mondiale in Russia, la nazionale di calcio della Serbia ha stipulato un contratto a lungo termine con il brand tedesco Puma."}
{"id": "349870", "revid": "1784938", "url": "https://it.wikipedia.org/wiki?curid=349870", "title": "Responsabilit\u00e0 sociale d'impresa", "text": "La responsabilit\u00e0 sociale d'impresa (o CSR, dall'inglese \"Corporate Social Responsibility\") \u00e8, nel gergo economico e finanziario, l'ambito riguardante le implicazioni di natura etica all'interno della visione strategica d'impresa: \u00e8 una manifestazione della volont\u00e0 delle grandi, piccole e medie imprese di gestire efficacemente le problematiche d'impatto sociale ed etico al loro interno e nelle zone di attivit\u00e0.\nProfilo normativo.\nL'Unione europea definiva la Responsabilit\u00e0 Sociale d'Impresa come un'azione volontaria, ovvero come: \"integrazione volontaria delle preoccupazioni sociali ed ecologiche delle imprese nelle loro operazioni commerciali e nei loro rapporti con le parti interessate.\"\nCon la nuova comunicazione del 25 ottobre 2011 (n. 681), la Commissione Europea, dopo dieci anni, riesamina e supera la nozione espressa nel precedente Libro Verde e offre una nuova definizione di CSR:\nLa nuova impostazione apporta significative novit\u00e0 alla complessa discussione intorno al tema, riduce il peso di un approccio soggettivo delle imprese (sul modello della sottomenzionata teoria degli Stakeholder) e richiede maggiore adesione ai principi promossi dalle organizzazioni internazionali come l'OCSE e l'ONU (ed Agenzie come l'ILO). Come si vedr\u00e0, tale spostamento del focus, \u00e8 un'importante innovazione e ricalca una posizione storicamente promossa dall'agenzia di rating etici Standard Ethics di Bruxelles, vicino agli ambienti europei. La nuova impostazione \u00e8 sicuramente destinata a modificare profondamente gli orientamenti sin qui seguiti.\nLa Costituzione italiana all'articolo 41 recita:\nIl concetto.\nSi tratta di un concetto innovativo e molto discusso, la cui pi\u00f9 nota interpretazione risale al 1984 e fu fornita da Robert Edward Freeman nel suo saggio \"Strategic Management: a Stakeholder Approach\", Pitman, London 1984. Il fenomeno dei limiti etici all'economia \u00e8 comunque un fenomeno dalle radici lontane, basti pensare che gi\u00e0 nel 1928 il \"Pioneer Fund\" di Boston si riproponeva investimenti eticamente connotati. Addirittura si ritrova in embrione in un discorso del rivoluzionario francese Robespierre tenuto nel 1793.\nL'accademia italiana comunque tratt\u00f2 il tema gi\u00e0 nel 1968 nel saggio \"Strutture integrate nel sistema distributivo italiano\", in cui l'economista italiano Giancarlo Pallavicini affermava che l'attivit\u00e0 d'impresa, pur mirando al profitto, avrebbe dovuto tenere esplicitamente presenti una serie di istanze interne ed esterne all'impresa, anche di natura socio-economica, per la misurazione delle quali venne proposto il \"metodo della scomposizione dei parametri\". Concetti che ritroviamo, anche antecedentemente in grandi autori ed economisti come Gino Zappa, uno dei padri della ragioneria italiana, o in autori come Bruno de Finetti, il padre della probabilit\u00e0 moderna, nella sua nozione della \"geometria del benessere\". Tutti concetti che possono avere influito nello sviluppo delle teorie successive, ed in particolare in quella di Robert Edward Freeman nella citata opera del 1984.\nComunque lo si voglia intendere, \u00e8 indubbio che il modello concettuale della CSR si \u00e8 rapidamente affermato nella disciplina economica dando vita, negli ultimi anni, a numerosi filoni di studi, come le ricerche sui sistemi di rendiconto degli intangibles portati avanti in Italia dal Gruppo di studio per il Bilancio Sociale (Gruppo GBS) guidato dalla Professoressa Ondina Gabrovech Mei, i sistemi di rating etico, i modelli di governance proposti dalle autorit\u00e0 pubbliche, o gli impatti sulla reputazione e sul valore della marca industriale.\nIl contesto.\nIl contesto storico in cui si sviluppa la nozione della Responsabilit\u00e0 Sociale d'Impresa \u00e8 un contesto culturale ed accademico in cui si chiede ad un'impresa di adottare un comportamento socialmente responsabile, monitorando e rispondendo alle aspettative economiche, ambientali, sociali di tutti i portatori di interesse (stakeholders) con l'obiettivo di cogliere anche un vantaggio competitivo e massimizzare gli utili di lungo periodo.\nSi ritiene e si auspica che un prodotto non sia apprezzato unicamente per le caratteristiche qualitative esteriori o funzionali, ma anche per le sue caratteristiche non materiali, quali le condizioni di fornitura, i servizi di assistenza e di personalizzazione, l'immagine ed infine la storia del prodotto stesso.\nIndubbiamente, nell'attuale contesto produttivo, la consapevolezza dei produttori e dei consumatori, circa la centralit\u00e0 di tali aspetti nelle dinamiche competitive e la \u201ctracciabilit\u00e0 storica\u201d della catena dei processi, stanno guadagnando interesse. Risulta pertanto evidente come l'impegno \u201cetico\u201d di un'impresa sia entrato direttamente nella cosiddetta \"catena del valore\" prospettando cos\u00ec l'utilizzo di nuovi percorsi e leve competitive coerenti con uno \u201csviluppo sostenibile\u201d per la collettivit\u00e0. Come scriveva gi\u00e0, oltre cinquant'anni fa, l'economista italiano Gino Zappa, all'interno del mercato globale e locale, le imprese non hanno, infatti, un'esistenza a s\u00e9 stante, ma sono enti che vivono e agiscono in un tessuto sociale che comprende vari soggetti, tra cui spicca sicuramente una societ\u00e0 civile molto attenta all'operato imprenditoriale.\n\u00c8, quindi, di fondamentale importanza l'attivit\u00e0 dedicata al mantenimento delle relazioni con l'esterno, verso i cosiddetti stakeholders (soggetti interessati, per es. Organizzazioni non governative, sindacati, mass-media ecc.). Nei sistemi di gestione aziendale, l'attenzione agli stakeholders \u00e8 divenuta di importanza cruciale per le imprese e spesso lo sviluppo nel tempo di relazioni positive con tali soggetti pu\u00f2 diventare un elemento di valore aggiunto per l'impresa.\nAnche l'Agenda 2030 per lo Sviluppo Sostenibile ha contribuito a definire il contesto e la direzione della Responsabilit\u00e0 Sociale d'Impresa. Si tratta infatti di un programma d\u2019azione per le persone, il pianeta e la prosperit\u00e0 sottoscritto nel 2015 dai governi dei 193 Paesi membri dell\u2019ONU in cui sono delineati 17 Obiettivi per lo Sviluppo Sostenibile che devono essere raggiungi da tutti i Paesi del mondo entro il 2030. I cosiddetti SDGs, pur essendo indirizzati a diverse categorie di attori \u2013 governi e istituzioni, societ\u00e0 civile, organizzazioni no profit \u2013 intendono essere una spinta soprattutto per le imprese. \nLa controversa ricchezza dei contributi intellettuali.\nCome \u00e8 ormai acclarato dai modelli attuali, dall'impostazione dell'Unione europea con la nuova comunicazione del 2011, dai modelli delle Nazioni Unite e dell'OCSE, la CSR non \u00e8 filantropia, ha superato la prima indeterminatezza dovuta all'originaria impostazione accademica della teoria degli Stakeholder, ed ha individuato una propria pragmaticit\u00e0 operativa.\nNon di meno, nel mondo accademico o semplicemente tra i cultori della materia, i punti di vista permangono numerosi ed anche contrapposti. Le sfumature applicabili sono assai discusse. Sorgono anche dubbi e critiche. Come avvertono alcuni studiosi e cultori della materia, come Paolo D\u2019Anselmi, il rischio \u00e8 che la CSR (O RSI) diventi qualcosa che si mette in atto solo per compiacere cittadini e stakeholders ricevendone in cambio un buon ritorno di immagine.\nMetodi accademici che si propongono di misurare il valore aggiunto degli stakeholders esistono, per quanto difficilmente formalizzabili, possono essere basati sulla valutazione di quella classe sfumata di intangible assets, da ricomprendere nel goodwill e badwill o avviamento nel caso in cui tali risorse CSR-related afferiscono ai cd. intangibili non specifici. Un buon tentativo che parte dalle discipline aziendali \u00e8 stato formulato da Andrea Beretta Zanoni nel testo La teoria degli stakeholders, curato da Edward R. Freeman, Gianfranco Rusconi e Michele Dorigatti. Alcuni autori si pongono poi il problema che l'etica non sia etichetta, mettendo in rilievo l'impegno di perseguire finalit\u00e0 sostenibili e la verifica del quanto tali impegni siano stati raggiunti. Di fatto stiamo assistendo ad un laborioso approfondimento della rendicontazione della responsabilit\u00e0 sociale d'impresa. Esso appare tuttavia orientato a molteplici aspetti soltanto parziali, inidonei ad addurre a un'interpretazione complessiva e ad una reale applicazione di tale responsabilit\u00e0. Manca un adeguato approfondimento culturale di tale responsabilit\u00e0, considerata in modo integrale e strettamente correlata con gli altri aspetti dell'attivit\u00e0 d'impresa, in \"primis\" con quelli direttamente economici e di profitto, come anticipato nel \"Metodo della scomposizione dei parametri\", ideato e pubblicato negli anni 1960 dall'economista Giancarlo Pallavicini, pi\u00f9 sopra richiamato, che l'Enciclopedia Treccani online, indica come primo fondamento teorico della responsabilit\u00e0 sociale d'impresa.\nCome si evince, il filone di studi non allineato alle ultime raccomandazioni europee \u00e8 quindi ricco di interventi e contributi che provengono dal mondo della ricerca, dall'universit\u00e0, dal volontariato, dal giornalismo, dalle imprese stesse e da cultori della materia. Non sempre hanno la caratteristica del rigore scientifico o dell'originalit\u00e0. Spesso, malgrado ogni uscita voglia definirsi come innovativa negli strumenti, pi\u00f9 che di avanzamenti teorici e metodologici in merito, dovrebbero essere registrati come approcci communication-oriented, talvolta di puro social e greenwashing, in cui si celano necessit\u00e0 di comunicazione, non solo dell'impresa, ma anche di portatori di interesse che svolgono servizi alle aziende, anche nel giornalismo e nelle relazioni pubbliche.\nLo standard SA 8000.\nIn relazione al concetto di responsabilit\u00e0 sociale si sono sviluppati modelli di gestione aziendale innovativi, legati al tema dell'etica.\nLa Social Accountability International (SAI), organizzazione internazionale nata nel 1997, ha emanato la norma SA 8000 per assicurare nelle aziende condizioni di lavoro che rispettino la responsabilit\u00e0 sociale, un approvvigionamento giusto di risorse ed un processo indipendente di controllo per la tutela dei lavoratori: lo standard SA 8000 (Social Accountability ovvero Rendiconto Sociale) \u00e8 lo standard pi\u00f9 diffuso a livello mondiale per la responsabilit\u00e0 sociale di un'azienda ed \u00e8 applicabile ad aziende di qualsiasi settore, per valutare il rispetto da parte delle imprese ai requisiti minimi in termini di diritti umani e sociali. In particolare, lo standard prevede otto requisiti specifici collegati ai principali diritti umani ed un requisito relativo al sistema di gestione della responsabilit\u00e0 sociale in azienda:\nNella fattispecie, la conformit\u00e0 ai predetti requisiti si concretizza nella certificazione rilasciata da un Organismo indipendente volta a dimostrare la conformit\u00e0 dell'azienda ai requisiti di responsabilit\u00e0 sociale della norma. Lo standard SA 8000 si caratterizza, inoltre, per la sua flessibilit\u00e0. Infatti la sua versione attuale (vedere il sito http://www.sa-intl.org/) pu\u00f2 essere applicata dovunque, dai Paesi in via di sviluppo, ai Paesi industrializzati, nelle aziende di piccole e grandi dimensioni e negli enti del settore privato e pubblico.\nLo standard AA1000.\nLo standard AA1000 (o AccountAbility 1000) \u00e8 uno standard di processo elaborato per valutare i risultati delle imprese nel campo dell'investimento etico e sociale e dello sviluppo sostenibile.\nCreato nel 1999 dalla britannica ISEA (Institute of Social and Ethical Accountability) si tratta di uno standard nato per consentire, alle organizzazioni che lo vogliano adottare, la promozione della qualit\u00e0 dei processi di \"social and ethical accounting, auditing and reporting\" in modo da garantire il miglioramento della responsabilit\u00e0 sociale dell'impresa. Attraverso la AA1000 si pu\u00f2 dimostrare l'impegno per il rispetto dei valori etici attraverso strumenti oggettivi, imparziali e trasparenti. I benefici che l'azienda ottiene adottando questo standard consistono soprattutto nel rafforzamento del rapporto con gli stakeholder, migliorando la partecipazione, la fiducia l'accountability e il mantenimento di buone relazioni nel tempo; pu\u00f2 inoltre derivarne un miglioramento del dialogo con le Istituzioni e la Pubblica Amministrazione, riducendo le conflittualit\u00e0 ed instaurando un rapporto di mutua collaborazione ed arricchimento.\nLo standard ISO 26000.\nDal 26 al 30 settembre 2005 si svolse a Bangkok la seconda riunione del gruppo ISO sulla Responsabilit\u00e0 sociale delle imprese (Working Group Social Responsibility), nel corso della quale sono stati fatti notevoli progressi verso una nuova norma sulla responsabilit\u00e0 sociale: la ISO 26000.\nUno dei principali successi del meeting di Bangkok \u00e8 stato quello di stabilire una prima struttura del documento per la ISO 26000. Il gruppo ISO ha infatti raggiunto un accordo sull'organizzazione dei contenuti della norma, la cui pubblicazione definitiva \u00e8 avvenuta a novembre del 2010.\nPerch\u00e9 la norma sia frutto del contributo di tutti gli interessati alla responsabilit\u00e0 sociale, il processo di definizione della ISO 26000 prevede la collaborazione dei rappresentanti di ben sei categorie di stakeholders: imprese, governi, lavoratori, consumatori, organizzazioni non governative e altri.\nLa futura norma \u00e8 inoltre anche una risposta all'istanza presentata dal Comitato economico e sociale europeo (CESE) secondo l'opinione al riguardo \"strumenti di misura e di informazione sulla responsabilit\u00e0 sociale delle imprese in un'economia globalizzata\": la responsabilit\u00e0 sociale delle imprese dovr\u00e0 divenire una forza di impulso nel quadro di una strategia planetaria sullo sviluppo sostenibile.\nDiversamente da altre norme di sistema di gestione (es.: ISO 9001, ISO 14001, ISO 45001, etc.), la norma ISO 26000 non \u00e8 certificabile: nel testo \u00e8 dichiarato esplicitamente che non \u00e8 possibile certificare la conformit\u00e0 di un sistema di gestione alla norma ISO 26000. Esistono tuttavia schemi di certificazione e di responsible labelling che riprendono i principi e le raccomandazioni della norma e li utilizzano come riferimento per valutare l'implementazione di un sistema di gestione della responsabilit\u00e0 sociale in un'organizzazione.\nNell'ordinamento italiano.\nLa sentenza della Consulta n.200 del 2012, \u00e8 intervenuta in merito al decreto-legge n. 138 del 2008 art. 3, convertito, con modificazioni, dalla legge n. 148 del 2011&lt;ref name= \"Consulta 200/2012\"&gt;&lt;/ref&gt;. \nIl testo finale stabilisce un \"\u00abprincipio secondo cui l\u2019iniziativa e l\u2019attivit\u00e0 economica privata sono libere ed \u00e8 permesso tutto ci\u00f2 che non \u00e8 espressamente vietato dalla legge\u00bb\", e di seguito \"elenca una serie di principi, beni e ambiti che possono giustificare eccezioni al principio\". \"Limiti all\u2019iniziativa e all\u2019attivit\u00e0 economica possono essere giustificati per\":\nIl successivo comma 2 del medesimo art. 3 qualifica le precedenti disposizioni come \u00abprincipio fondamentale per lo sviluppo economico\u00bb e attuazione della \u00abpiena tutela della concorrenza tra le imprese\u00bb. L\u2019art. 3, comma 3, prevede che siano \u00abin ogni caso soppresse, alla scadenza del termine di cui al comma 1, le disposizioni normative statali incompatibili con quanto disposto nel medesimo comma, con conseguente diretta applicazione degli istituti della segnalazione di inizio di attivit\u00e0 e dell\u2019autocertificazione con controlli successivi.\nLa sentenza n. 200/2012 ha dichiarato illegittimo il comma 3, inammissibili o non fondate le altre questioni. In questo modo, ha affermato un articolato principio nella giurisprudenza costituzionale italiana. Il termine di adeguamento di Stato e autonomie locali \u00e8 stato una prima volta spostato al 30 settembre 2012, delegando ad altre fonti l'individuazione e risoluzione delle antinomie esistenti nell'ordinamento rispetto a tale principio (nullit\u00e0 di ogni norma contraria, abrogazione specifica, ecc.).\nLa Responsabilit\u00e0 Sociale del Territorio.\nNell'ultimo periodo \u00e8 nata una nuova declinazione della responsabilit\u00e0 sociale, non solo riferita alla singola impresa, ma a tutta la collettivit\u00e0. Questa declinazione \u00e8 particolarmente indirizzata e calzante per la realt\u00e0 italiana a causa della composizione territoriale (piccole-medie imprese, tendenzialmente raggruppate in distretti industriali collegati in forma reticolare).\nLa strategia della Responsabilit\u00e0 Sociale d'Impresa per stimolare le imprese ad assumere comportamenti responsabili, viene ora calata in un nuovo contesto, dove il soggetto promotore \u00e8 tutta la comunit\u00e0, tutto il territorio nel quale vivono e operano i diversi portatori di interesse.\nIl passaggio da una \"responsabilit\u00e0 singola e/o individuale\" a una \"responsabilit\u00e0 collettiva\" ha l'obiettivo di accompagnare le istituzioni e le organizzazioni (pubbliche e private; profit e non profit) in un percorso di costruzione condivisa dove le giuste istanze economiche vanno coniugate con le attenzioni sociali e ambientali nell'ottica di uno sviluppo sostenibile.\nLa CSR Territoriale ha come scopo quello di migliorare la qualit\u00e0 della vita della comunit\u00e0.\nLa comunit\u00e0 come insieme di persone che vivono il territorio ed attraverso la reciprocit\u00e0 in scambi economici, relazioni dirette o allargate in associazione, sono creatori e fruitori dell\u2019evenienze sociali.\nCritiche alla Responsabilit\u00e0 sociale d'impresa ed alla Teoria degli Stakeholder.\nAlla CSR nata dalla dottrina economica di Freeman si contrappone, sostanzialmente, la Teoria degli shareholder che venne elaborata nel 1970 dal Nobel per l'economia Milton Friedman. Un approccio economico, quest'ultimo, che individua negli interessi degli azionisti la finalit\u00e0 ultima della politica aziendale.\nSi tratta di una visione pura ed essenziale che interpreta l'etica degli affari come un insieme di regole che definiscono i buoni rapporti e le relazioni tra imprese (o tra \u201cuomini d'affari\u201d, tra investitori, tra l'azienda ed il mercato), ma il cui obiettivo pu\u00f2 considerarsi realizzato con la creazione di valore economico per gli azionisti. In questo caso, il rapporto con gli stakeholder, e la dimensione sociale dell'impresa, la cui generazione del valore contempera criteri diversi di valutazione da quelli economici, viene considerato un vincolo per l'efficiente allocazione delle risorse. \u00c8 di Milton Friedman il famoso detto \u201cbusiness of business is business!\u201d. E su questa base dottrinale continua la critica alla CSR da numerosi economisti.\nMentre, all'interno dell'ambiente della CSR, una della critiche pi\u00f9 sostanziali che viene mossa alla teoria degli stakeholder \u00e8 quella dell'economista italiano Jacopo Schettini Gherardini che vede nell'approccio proposto da Freeman il rischio di un modello in cui ogni singola azienda, in accordo ai suoi particolari stakeholder, approdi ad un'\u201cetica\u201d particolare, provinciale (potenzialmente oscurantista) portando la CSR ad essere un insieme di \u201cetiche\u201d di \u201ccomodo\u201d e d'\"immagine\" con tante regole particolari (morali, ideologiche o religiose) rinunciando \u201cad applicare un modello sociale condiviso\u201d. In sostanza, viene sposata l'idea che l'imprenditore possa fare molto per migliorare la qualit\u00e0 della vita per le future generazioni, ma dovrebbe agire nel rispetto di linee guida (e diritti) comuni che l'autore individua nelle indicazioni ufficiali dell'ONU, dell'OCSE e dell'Unione europea. Organizzazioni che hanno, nel corso degli anni, elaborato dottrine piuttosto articolate e precise, e che vengono effettivamente proposte, come nota Schettini, a titolo di linee guida generali.\nSviluppi, il Valore Condiviso.\nRecentemente, sta emergendo a livello mondiale un nuovo concetto che si basa molto sui principi della Responsabilit\u00e0 Sociale d'Impresa, ovvero il concetto di Valore Condiviso, o . \nAl di l\u00e0 della differenza di nome, l'idea di Valore Condiviso, sistematizza quanto \u00e8 gi\u00e0 stato sviluppato dalla teoria e dalla pratica in termini di Corporate Social Responsability e Sostenibilit\u00e0 d'Impresa. Se la filantropia aziendale rispondeva al concetto di \"giving back\" e la CSR a quello di un business responsabile, quello di Shared Value unifica i precedenti nell'idea che i problemi sociali possano essere risolti con le attivit\u00e0 di business. In altre parole vuol dire perseguire il successo finanziario producendo benefici per la societ\u00e0. \nIl Valore Condiviso viene in realt\u00e0 implementato anche nella competizione di marketing. Nei supermercati si possono notare molti esempi di questa \"attenzione al sociale\" presente nelle Strategie di Impresa; \"Senza Glutine\", \"Senza Olio di Palma\", sono solo due esempi dei metodi di differenziazione nel marketing che prende spunto dalla constatazione che la differenziazione pu\u00f2 essere basata su Valori Condivisi a livello sociale.\nContestualizzando il tema della sostenibilit\u00e0 sociale e ambientale su un livello pi\u00f9 strategico, la reale bottom line di business appare come veicolo di concetti e valori utili e condivisibili sia socialmente sia economicamente. Le aziende che implementando i concetti dei Valori Condivisi ampliano la loro strategia verso la creazione di un valore che \u00e8 un insieme economico e sociale.\nIn definitiva la riscoperta \u00e8 che le aziende veicolano da tutte le attivit\u00e0 che insistono sui territorio, un valore complessivo che \u00e8 espresso in un insieme che totalizza un unico di sostenibilit\u00e0 e benessere economico e sociale."}
{"id": "349871", "revid": "14002", "url": "https://it.wikipedia.org/wiki?curid=349871", "title": "Nazireo", "text": ""}
{"id": "349872", "revid": "6340", "url": "https://it.wikipedia.org/wiki?curid=349872", "title": "Composti ionici", "text": ""}
{"id": "349873", "revid": "1516566", "url": "https://it.wikipedia.org/wiki?curid=349873", "title": "\u00c9douard Roche", "text": "Fu nominato professore presso l'Universit\u00e0 di Montpellier, dove insegn\u00f2 nella Facolt\u00e0 di Scienze a partire dal 1849. Roche comp\u00ec uno studio matematico sull'ipotesi di Laplace sull'origine dei sistemi planetari (ipotesi nebulare), e present\u00f2 i suoi risultati in una serie di pubblicazioni all'Accademia di Montpellier dalla sua nomina a professore fino al 1877. Le pi\u00f9 importanti di queste riguardavano le comete (1860) e la gi\u00e0 nominata ipotesi nebulare (1873). Egli si occup\u00f2 dunque del comportamento degli atomi in presenza di forti campi gravitazionali.\n\u00c8 famoso per la sua teoria secondo cui gli anelli del pianeta Saturno si sarebbero formati quando un grosso satellite naturale si avvicin\u00f2 troppo al pianeta, e fu distrutto dalle forze di marea. Ha dato inoltre il suo nome sia al limite di Roche sia al lobo di Roche, utile quest'ultimo nello studio delle stelle binarie.\nGli \u00e8 stato dedicato un asteroide, il 38237 Roche."}
{"id": "349875", "revid": "436907", "url": "https://it.wikipedia.org/wiki?curid=349875", "title": "El Presidente (rapper)", "text": "All'interno del panorama hip hop italiano viene ritenuto uno dei rapper pi\u00f9 rappresentativi per la sua carriera pi\u00f9 che ventennale e per aver fatto parte di gruppi storici come gli OTR e Gente Guasta, duo costituito dallo stesso Esa e dal rapper di Varese (per altro ex-OTR) Polare. Come MC ha collaborato con i maggiori produttori italiani, tra cui Big Fish \u00e8 certamente il pi\u00f9 noto al grande pubblico.\nBiografia.\nFratello di Tormento e Marya, entrambi divenuti rapper, Francesco cresce musicalmente ascoltando gruppi come Eric B. &amp; Rakim, Run DMC, Public Enemy e i Beastie Boys. Nell'adolescenza inizia a frequentare gli ambienti hip hop, dapprima come breaker, per poi avvicinarsi all'MCing.\nNel 1991 nasce il collettivo Otierre (acronimo per Originale Trasmissione del Ritmo), dall'unione di breakers, beatmakers, writers ed Mcs, ovvero di rappresentanti di ognuna della quattro discipline fondamentali dell'hip hop. La formazione \u00e8 costituita da Azza, DJ Fede, DJ Irmu, DJ Nitro, DJ Vez, DJ Vigor, Esa, Intruso, Limite, Polare, Torrido e, in seguito, dalla Female Mc La Pina. Nel 1997, l'uscita di \"Dalla Sede\" fa compiere al gruppo un salto di qualit\u00e0, da gruppo locale a realt\u00e0 di rilevanza nazionale. Nel frattempo, nel 1996, \u00e8 stata fondata La Connessione, un link continentale che unisce la realt\u00e0 hip hop italiana e quella europea, con risultati apprezzabili soprattutto sull'album solista della Pina, dal titolo \"Piovono Angeli\".\nNel 1996 esce anche \"Neffa &amp; i messaggeri della dopa\", che vede la partecipazione di Esa.\nNel 1998 Esa e Polare cambiano i nomi rispettivamente in El Presidente e Polaroide e fondano il gruppo Gente Guasta. Collaborano con diversi artisti della scena italiana, come Rome Zoo, Fritz da Cat, DJ Alik, Manifest, DJ Double S, Uomini di Mare, The NextOne e realizzano due album, dal titolo \"La grande truffa del rap\" e \"Quinto potere\", distribuiti anche in Europa continentale, in particolare in Germania, Svizzera ed Austria.\nIl 2002 \u00e8 l'anno del primo progetto solista di Esa, che pubblica \"Tutti Gli Uomini Del Presidente\", autoprodotto e distribuito dalla Vibrarecords. Il disco, lungi dall'allontanarsi dall'hip hop, ha comunque al suo interno richiami al reggae, alla dancehall e alla black music in generale. Nel mese di settembre El Presidente si occupa della regia del videoclip di \"Sei Tu\" dei Sottotono. Dopo una prolifica collaborazione con DJ Alik prima e con DJ Myke (Men In Skratch) dopo, nel 2004 partecipa alla compilation \"Street Flava 2nd Avenue\", prodotta dall'emittente radiofonica Radio Italia Network.\nA fine 2005, stringe una collaborazione con Big Fish, ex DJ dei Sottotono, e svolge un ruolo fondamentale nella creazione dell'album \"Robe Grosse\", in cui \u00e8 presente in praticamente tutte le tracce. Pezzi come \"Resta Ancora\", \"Cos'\u00e8 che vuoi da me\" e \"Grossa\" registrano un notevole successo sui media nazionali, ottenendo esposizione sia nelle stazioni radiofoniche che nelle televisioni musicali.\nNel 2006, in occasione della riedizione di \"Robe grosse\", registra, insieme a Big Fish e alla cantante Kelly Joyce \"Mi porti su\", cover del successo degli Snap! \"Rhythm Is a Dancer\".\nIl 30 giugno 2006 esce il suo secondo album solista \"Tu sei bravo\", su etichetta La Serra.\nIl 25 novembre 2010 esce il secondo album dei Siamesi Brothers intitolato \"La macchina del Funk\". L'album \u00e8 anticipato dai singoli \"1 giorno nuovo\" e \"La macchina del funk\". Tutte le produzioni dell'album sono affidate a Dj Skizo.\nNel 2014 viene pubblicato \"Poltergeist\", album realizzato insieme al beatmaker Lato e pubblicato limitatamente per il download gratuito, venendo successivamente reso disponibile anche in formato fisico. Nel corso dello stesso anno ha recitato nel film \"Numero zero - Alle origini del rap italiano\".\nRisultati al 2the Beat.\n2004:\n2005:"}
{"id": "349876", "revid": "1573940", "url": "https://it.wikipedia.org/wiki?curid=349876", "title": "Sitta europaea", "text": "Il picchio muratore (Sitta europaea ) \u00e8 un uccello passeriforme della famiglia Sittidae.\nDescrizione.\nMisura circa 14\u00a0cm di lunghezza per 22-25 g di peso.\nIl piumaggio \u00e8 vivace, grigio-blu sul capo, sul dorso, le ali e la coda, mentre l'addome \u00e8 color arancio. Le guance e la gola sono bianche; una striscia nera attraversa gli occhi fino ad arrivare al becco anch'esso nero, lungo, appuntito e molto robusto. La coda e le zampe sono relativamente corte.\nDistribuzione e habitat.\n\u00c8 diffuso in quasi tutta l'Europa centro-occidentale e meridionale, e in alcune zone del Nordafrica e del Medio-oriente. In Italia \u00e8 diffuso ovunque, tranne che in Sardegna.\nVive nei boschi di latifoglie (pi\u00f9 difficilmente nei boschi di conifere), ma \u00e8 possibile incontrarlo nei parchi, giardini e frutteti in prossimit\u00e0 dei centri abitati.\nBiologia.\nIl volo non \u00e8 rapido ma piuttosto leggero. La particolarit\u00e0 del picchio muratore consiste nell'arrampicarsi (anche a testa ingi\u00f9) sui tronchi degli alberi con rapide corse a spirale, aiutandosi con la coda.\n\u00c8 una specie stanziale.\nRiproduzione.\nLa riproduzione inizia ad aprile ed il nido viene costruito nelle cavit\u00e0 resistenti di alberi o muri.\nSe il foro d'ingresso risulta essere troppo grande, il Picchio muratore lo riduce di dimensioni, applicando un impasto di fango e saliva che una volta secco risulta essere molto resistente (da cui deriva la seconda parte del suo nome).\nLa femmina depone 5-10 uova bianche con piccoli puntini rossastri, che vengono covate per circa 15 giorni.\nI piccoli vengono allevati da entrambi i genitori fino alla completa autosufficienza, che in genere avviene dopo circa 24 giorni dalla dischiusa.\nAlimentazione.\nIl picchio muratore \u00e8 prevalentemente insettivoro durante la primavera e l'estate.\nPer i restanti mesi si nutre di semi, noci, ghiande e frutta.\nLe noci e le ghiande vengono aperte \u201cpicchiandole\u201d con il becco, dopo averle incastrate nella corteccia degli alberi.\nEcco perch\u00e9 \u00e8 stato denominato picchio (\"il suo nome inglese \u00e8 infatti Nuthatch che significa colpitore di noci\").\nCanto.\n\u00c8 un uccello dal canto molto frequente e vivace simile a un \"tui-tui-tui\"."}
{"id": "349877", "revid": "1610933", "url": "https://it.wikipedia.org/wiki?curid=349877", "title": "Picchio muratore", "text": ""}
{"id": "349878", "revid": "1543377", "url": "https://it.wikipedia.org/wiki?curid=349878", "title": "Henny Schermann", "text": "Henny Schermann fu la prima di tre figli di una coppia ebrea; il padre era un emigrante russo, la madre tedesca. Dopo la presa del potere del Partito Nazionalsocialista Tedesco dei Lavoratori nel 1933 tutte le ebree furono costrette, per un decreto di legge, ad apporre il nome \"Sara\" dopo il nome originale, come infamante marchio di appartenenza alla \"razza\" ebraica. Nonostante questo la Schermann, di professione commessa, si rifiut\u00f2 di utilizzare il secondo nome e continu\u00f2 a frequentare i locali omosessuali illegali di Francoforte.\nNel marzo del 1940, la Schermann venne arrestata ed internata presso il campo di concentramento femminile di Ravensbr\u00fcck, dove, sul dorso della foto segnaletica il medico eugenista Friedrich Mennecke scrisse:\nDopo due anni trascorsi in campo di concentramento la Schermann venne inviata presso l'ospedale psichiatrico di Bernburg, nei pressi di Magdeburgo, specializzato nell'eliminazione di elementi \"asociali\" dove venne uccisa in una camera a gas.\nLa Schermann venne indubbiamente uccisa perch\u00e9 ebrea, ma i dati riportati sulla foto segnaletica, l'interesse diretto del medico eugenista del campo di Ravensbr\u00fcck e l'invio presso l'ospedale psichiatrico di Bernburg, mostrano come le autorit\u00e0 perseguissero un'attenta repressione sull'omosessualit\u00e0 femminile, colpevole, secondo l'ideologia nazista, di abbassare i tassi di natalit\u00e0 del \"Reich\" e indebolire la \"razza padrona\"."}
{"id": "349882", "revid": "125340822", "url": "https://it.wikipedia.org/wiki?curid=349882", "title": "Classe Orizzonte", "text": "La classe Orizzonte (o \"Horizon Common New Generation Frigate\" - CNGF) \u00e8 una nuova generazione di fregate/cacciatorpediniere che avrebbero dovuto realizzarsi in seguito ad un progetto congiunto tra Italia, Francia e Regno Unito.\nStoria.\nSviluppo del programma.\nInizialmente il Regno Unito prevedeva di acquisire nella flotta navi attrezzate per la difesa antiaerea come parte del programma NFR-90 (\"NATO Frigate Replacement for 90s\") partecipato da 8 nazioni e in seguito con lo sviluppo della classe Orizzonte insieme a Francia e Italia.\nDopo l'abbandono del progetto da parte del Regno Unito, per\u00f2, il programma congiunto \u00e8 stato proseguito soltanto da Italia e Francia.\nLe unit\u00e0 Type 45 inglesi comunque utilizzano alcune soluzioni progettuali della classe Orizzonte ed hanno caratteristiche estetiche, dimensionali e di dislocamento simili a quello delle unit\u00e0 italiane e francesi.\nLe industrie difesa italiane e francesi hanno quindi deciso di continuare la partnership con un progetto destinato alla realizzazione della (\"Fregata Europea Multi-Missione\").\nLe unit\u00e0 navali della classe Orizzonte sono:\nLe navi italiane, ossia l\"Andrea Doria\" ed il \"Caio Duilio\", costituiscono, nella Marina militare italiana, la .\nLe due unit\u00e0 francesi, ossia il \"Forbin\" e il \"Chevalier Paul\", costituiscono, nella Marine nationale, la .\nInoltre le prime due unit\u00e0 navali, il \"Forbin\" e l\"Andrea Doria\", sono denominate rispettivamente FOC 1 e FOC 2; le altre sono invece denominate FOS 1 (\"Chevalier Paul\") e FOS 2 (\"Caio Duilio\").\nLa Marina militare italiana definisce le sue due unit\u00e0 come cacciatorpediniere, mentre la Marine nationale come fregate di 1\u00b0 rango.\nPer l'Italia, le industrie che hanno realizzato il progetto sono Fincantieri e Finmeccanica (dal 2017 rinominata Leonardo) ; per la Francia, DCN e Thales.\nIl costo totale del programma \u00e8 stato di circa 2.800 milioni di euro per le quattro unit\u00e0.\nClasse Andrea Doria.\nAlla classe Andrea Doria appartengono:\nSi differenziano dalle sorelle francesi per la presenza di un terzo impianto OTO Melara 76/62 Super Rapido sul cielo aviorimessa, il radar di ricerca di superficie Selex RAN 30X/I, alcuni apparati di guerra elettronica e la predisposizione per i missili S/S Teseo Mk2/A invece degli Exocet MM40. La comunanza tra le quattro unit\u00e0 rimane comunque superiore al 90%.\nEntrambe le navi italiane sono state realizzate presso i cantieri navali Fincantieri di Riva Trigoso per poi essere completate presso gli stabilimenti del Muggiano. Queste due unit\u00e0 hanno rimpiazzato i cacciatorpediniere classe Audace, l\"Ardito\" e l\"Audace\", ritirati dal servizio nel 2005 ed andati in disarmo nel 2006.\nL\"Andrea Doria\" \u00e8 stato varato il 14 ottobre 2005 e consegnato alla Marina Militare il 22 dicembre 2007; il \"Caio Duilio\" \u00e8 stato varato il 23 ottobre 2007 e consegnato il 3 aprile 2009.\nLe due unit\u00e0 navali gemelle sono diventate operative nel corso del biennio 2010-2011.\nCaratteristiche.\nLo scafo ha una lunghezza fuori tutto 152,87 metri e di 141,7 metri alla linea di galleggiamento, con una larghezza massima di 20,3 metri ed un'immersione media di 5,10 metri\nIl dislocamento standard \u00e8 di 5.290,4 tonnellate che diventano 7.770 a pieno carico.\nL'equipaggio \u00e8 di 189 membri, di cui 24 ufficiali, 53 sottufficiali 33 sergenti e 79 militari di truppa oltre ad altri 41 componenti, di cui 13 per gli elicotteri, fino ad un massimo 20 per il comando complesso e 8 per la squadra Reggimento \"San Marco\". Rispetto alle precedenti unit\u00e0 cacciatorpediniere \u00e8 necessario met\u00e0 personale dato il livello di automazione di queste unit\u00e0.\nUna delle caratteristiche principali delle Orizzonte \u00e8 la tecnologia di \"sopravvivenza passiva\", con una sagoma inconfondibile e una struttura asimmetrica, che \u00e8 stata studiata per rendersi meno visibili ai radar riducendo cos\u00ec il rischio di essere intercettati nelle missioni svolte in scenario ostile.\nPropulsione.\nLa propulsione \u00e8 tipo CODOG (COmbined Diesel Or Gas) con 2 turbine a gas Avio-GE LM 2500 da 20,5 MW ciascuna e 2 motori diesel a 12 cilindri SEMT Pielstick 12 PA6 STC di fabbricazione francese da 4,32\u00a0MW (5.875 cv) ciascuno. L'apparato propulsore trova collocazione in due locali macchine, in due compartimenti stagni e insonorizzati, di cui uno nella zona di prora e l'altro nella zona poppiera, ed in ciascuno dei due locali macchine un gruppo formato da un diesel ed una turbina a gas che scaricano in due fumaioli.\nL'apparato propulsore scarica la sua potenza su 2 eliche a 5 pale a passo variabile della Fincantieri di 4,8 metri di diametro e ciascuna elica \u00e8 collegata ad entrambe le sale macchine.\nLa velocit\u00e0 \u00e8 di 18 nodi con la sola propulsione diesel e 29 nodi con le turbine a gas, mentre l'autonomia \u00e8 di 7.000 miglia a 18 nodi e 3.500 miglia a 24 nodi.\nAi servizi elettrici di bordo provvedono 4 generatori diesel Isotta Fraschini VL 1716 T2 ME dalla potenza di 1,6 MW in due centrali elettriche.\nUn impianto di automazione integrato detto PMS (Platform Management System della DCN) gestisce l'apparato motore, l'impianto elettrico, i servizi ausiliari e il servizio di sicurezza e pu\u00f2 essere gestito dalla plancia o da postazioni situate nei singoli locali.\nArmamento.\nLa comunanza tra le versioni italiane e francesi \u00e8 del 90% e la differenza principale tra le unit\u00e0 italiane e le francesi \u00e8 nella dotazione missilistica e nell'armamento poppiero.\nLe navi sono dotate di tre VLS Sylver A-50 con moduli da 16 celle per missili superficie/aria a corto raggio MBDA Aster 15 e a medio raggio Aster 30 per un totale di 48 missili pi\u00f9 16 celle opzionali.\nL'armamento missilistico antinave \u00e8 costituito da otto lanciatori per missili MBDA Teseo/OTOMAT Mk2 Block IV nelle unit\u00e0 italiane e missili MBDA Exocet MM40 Block III in quelle francesi.\nL'armamento artiglieresco \u00e8 costituito da tre cannoni Oto Melara da 76/62mm Super Rapido, sistemati due nella zona prodiera e uno nella zona poppiera nelle unit\u00e0 italiane, mentre le unit\u00e0 francesi hanno rinunciato al terzo cannone poppiero sostituito da un sistema Sadral con celle per missili a corto raggio Mistral, una sorta di CIWS leggero.\nSulle unit\u00e0 italiane \u00e8 in corso l'upgrade dei tre cannoni alla versione 76/62mm Super Rapido Multi Feeding Davide/Strales con capacit\u00e0 di utilizzo della munizione guidata DART in funzione antimissile.\nL'armamento per la difesa ravvicinata \u00e8 completato da due mitragliere KBA/KBB da 25/80mm nelle unit\u00e0 italiane e due mitragliere mod. F2 da 20mm in quelle francesi.\nL'armamento silurante antisommergibile \u00e8 costituito da due lanciasiluri singoli da 324mm Eurotorp B515/3 per siluri ASW MU 90 con una scorta di 24 siluri.\nElettronica.\nIl Sistema di Combattimento \u00e8 gestito dal CMS (Combat Management System) sviluppato da EUROSYSNAV, una societ\u00e0 franco-italiana creata appositamente da DCN e Leonardo. Si tratta del sistema informatico di comando e controllo navale pi\u00f9 avanzato al tempo del suo concepimento (inizio anni 2000).\nIl sistema missilistico antiaereo \u00e8 basato sul Principal Anti-Air Missile System (PAAMS) cui sono associati il radar multifunzionale 3D EMPAR, sensore principale del sistema e dal radar S1850M 3D per ricerca di superficie e aerea a lungo raggio. Il sistema dispone di una centrale secondaria in grado di subentrare in caso di distruzione o avaria del sistema principale.\nAltri sensori sono il radar di scoperta di superficie RASS (RAN30 X/I) in banda E/F della Selex, il radar di navigazione Selex SPN 753(V) 4 in banda I, il sistema di scoperta IR Sagem Vampir MB, due sistemi di puntamento multisensore (radar ed elettro-ottico) MSTIS NA 25X (RTN-30X), radar per appontaggio elicotteri, sistema IFF SIR-R/S e di un sistema meteo-oceanografico.\nIl sistema di guerra elettronica comprendente due lanciarazzi SCLAR H in funzione antimissile, il Sistema antisiluro SLAT.\nIl lanciarazzi SCLAR H \u00e8 di tipo multiplo e viene usato per azione di disturbo radar, mediante lancio di cortine di disturbo, per confondere i sistemi d'arma avversari basati sull'utilizzo del radar, mediante lancio di inganno radar e per ingannare i sensori ottici a guida infrarossa dei missili, mediante lancio di bengala illuminanti detti flare.\nLe unit\u00e0 dispongono di sistema comunicazione Datalink Link 11 e Link 16 e di sistema comunicazioni satellitare SATCOM.\nIl sonar \u00e8 il Thompson/Marconi UMS 4110 CL montato a scafo a media frequenza.\nUnit\u00e0.\nItalia.\nLe due unit\u00e0 della Marina Militare \"Andrea Doria\" (D553) e \"Caio Duilio\" (D554) sono state costruite nel cantiere navale di Riva Trigoso, completando il loro allestimento a La Spezia negli stabilimenti di Muggiano ed hanno rimpiazzato i cacciatorpediniere \"Ardito\" (D550) e \"Audace\" (D551), ritirati dal servizio nel 2005 ed andati in disarmo nel 2006.\nL\"'Andrea Doria\" (D553), varata il 15 ottobre 2005 \u00e8 stata consegnato alla Marina Militare il 22 dicembre 2007 mentre il \"Caio Duilio\" (D554), varato il 23 ottobre 2007, dopo avere effettuato la prima prova in mare in moto autonomo il 12 febbraio 2008 \u00e8 stata consegnata nel 2009.\nFrancia.\nLa Marine nationale ha due unit\u00e0 denominate e ."}
{"id": "349884", "revid": "251304", "url": "https://it.wikipedia.org/wiki?curid=349884", "title": "Basilica di Massenzio", "text": "La basilica di Massenzio, pi\u00f9 propriamente di Costantino, \u00e8 l'ultima e la pi\u00f9 grande basilica civile del centro monumentale di Roma, posta anticamente sul colle della Velia, che raccordava il Palatino con l'Esquilino. Non fa parte del Foro Romano propriamente detto (pur rientrando oggi nell'area archeologica che lo comprende, estesa fino alle pendici della Velia), ma era nelle immediate adiacenze di esso.\nStoria.\nNelle fonti antiche la basilica \u00e8 ricordata come \"Basilica Nova\", o \"Basilica Constantini\", o \"Basilica Constantiniana\".\nLa basilica fu iniziata da Massenzio agli inizi del IV secolo (308-312), ma fu portata a termine con alcune modifiche progettuali dal suo vittorioso rivale Costantino in prossimit\u00e0 del tempio della Pace, gi\u00e0 probabilmente in abbandono, e del tempio di Venere e Roma, la cui ricostruzione fece parte degli interventi massenziani. La sua funzione era prevalentemente di ospitare l'attivit\u00e0 giudiziaria di pertinenza del \"praefectus urbi\".\nSia gli scavi sia la pianta della \"Forma Urbis Severiana\" hanno dimostrato come in questo punto sorgesse anticamente un grande complesso utilitario dell'epoca domizianea, simmetricamente contrapposto a uno analogo che sorgeva sull'altro lato della \"Sacra via summa\" (ampiamente manomesso durante gli scavi del XIX secolo perch\u00e9 scambiato per una costruzione medievale). Una parte di questo edificio pi\u00f9 antico era occupata dagli \"Horrea piperiana\", i magazzini del pepe e delle spezie. \nDella basilica si perse ben presto la corretta denominazione, e i colossali resti furono noti con la denominazione di \"Templum urbis\". Solo agli inizi del XIX secolo fu nuovamente identificata da Antonio Nibby, che sostenne in proposito una vivace polemica con Carlo Fea.\nDurante le Olimpiadi di Roma del 1960, la Basilica di Massenzio ospit\u00f2 le gare di lotta.\nDescrizione.\nLo schema costruttivo del gigantesco edificio (100 x 65 m), di cui resta oggi soltanto il lato settentrionale, presentava una navata centrale pi\u00f9 larga e pi\u00f9 alta (di base 80 x 25 m). Sulla navata centrale si aprivano, invece che le tradizionali navate minori, separate da quella centrale tramite file di colonne, tre grandi nicchie per lato, coperti da volta a botte con lacunari ottagonali ancora ben visibili nella parte superstite. Gli ambienti erano collegati tra loro da piccole aperture ad arco.\nLa navata centrale era coperta da tre enormi volte a crociera in \"opus caementicium\", alte circa 35 m che poggiavano sui setti murari trasversali che separavano gli ambienti laterali e sulle colonne di marmo proconnesio alte 14,5 m, ciascuna addossata alla loro terminazione. Le colonne sono tutte scomparse: l'unica che ancora si conservava nel XVII secolo fu fatta collocare da papa Paolo V in piazza di Santa Maria Maggiore nel 1613, dove tuttora si trova. Sorreggevano una trabeazione marmorea, di cui restano resti dei blocchi parzialmente inseriti nella muratura. Le dimensioni e il sistema costruttivo degli spazi interni sono del tutto compatibili con quelli delle grandi sale delle terme, che venivano di fatto chiamate pure \"basiliche\". L'esempio pi\u00f9 illuminante \u00e8 la sala delle terme di Diocleziano, trasformata poi nella basilica di Santa Maria degli Angeli.\nSul lato corto occidentale, alla testata della navata centrale si apriva un'abside preceduta da due colonne. Nell'abside fu collocata la statua colossale di Costantino I, acrolito costruito parte in marmo e parte in legname e bronzo dorato, alto 12 m. Alcune parti marmoree superstiti furono scoperte nel 1487 e sono ora nel cortile del palazzo dei Conservatori sul Campidoglio (Musei capitolini). La sola testa misura 2,60 m e il piede 2 m.\nAll'abside occidentale si contrapponeva l'originario ingresso dell'edificio, sul lato corto orientale, preceduto da una scalinata. L'ingresso dava accesso ad un corridoio trasversale aperto sulla navata centrale mediante cinque aperture ad arco. L'ingresso sul lato corto opposto all'abside rappresenta una disposizione che divenne poi tipica delle prime basiliche cristiane.\nL'impianto originario sub\u00ec in seguito alcune modifiche, tra cui l'apertura di un secondo ingresso sul lato meridionale, lungo la via Sacra, scoperto in scavi ottocenteschi. Questo secondo ingresso era costituito da un portico tetrastilo con fusti in porfido, al quale si accedeva con una scalinata, costruita per superare il dislivello tra la via e la Velia.\nIl nicchione centrale del lato settentrionale, opposto al nuovo ingresso fu arricchito nello stesso momento di una seconda abside sul fondo, forse destinata anche ad ovviare a problemi strutturali, coperta da una semi-cupola e con le pareti arricchite da nicchie destinate ad ospitare statue su due ordini. Le nicchie erano inquadrate da edicole costituite da piccole colonne poggianti su mensole sporgenti dalla parete. Sul fondo dell'abside era realizzato un podio in muratura destinato ad ospitare il \"tribunal\" dei giudici. Intervento, solitamente attribuito al completamento di Costantino, \u00e8 invece probabilmente da considerare pi\u00f9 tardo (probabilmente intorno alla fine del IV secolo), come sembra provare il livello pi\u00f9 elevato delle fondazioni della nuova abside.\nL'edificio era dotato anche di numerosi collegamenti verticali: all'interno della muratura all'angolo nord-occidentale era inserita una scala a chiocciola, di cui oggi restano cinque gradini; un'altra doveva trovarsi nell'opposto angolo sud-orientale.\nFortuna.\nLa Basilica rappresenta uno snodo nella storia dell\u2019architettura, costituendo un traguardo per la costruzione romana e uno dei punti di riferimento per quella successiva. Tra Quattro e Cinquecento, il monumento \u00e8 assunto tra i riferimenti progettuali di alcuni degli episodi architettonici, in maggioranza ecclesiastici, pi\u00f9 cruciali nel panorama architettonico, come, ad esempio, Sant\u2019Andrea a Mantova, i progetti per San Pietro, San Nicol\u00f2 di Carpi, o le chiese palladiane. \nA orientare l\u2019attenzione verso la basilica massenziana sono in particolare problematiche progettuali legate ai limiti della grande scala - rispetto alle quali gli strumenti espressivi fino ad allora validi risultavano inadeguati, questioni legate ai sistemi di copertura voltati e le tecniche costruttive tipicamente romane, come l\"opus caementicium\", che fanno della basilica un terreno d\u2019indagine privilegiato, bench\u00e9 non esclusivo.\nNon secondariamente a giocare un ruolo nella grande fortuna del monumento \u00e8 il suo accoglimento in un orizzonte cristiano attraverso la denominazione erronea di Tempio della Pace costruito dai Flavi per commemorare la vittoria su Gerusalemme e nel quale erano conservati gli \"spolia\" sottratti al Tempio.\nConnessa con il monumento \u00e8, ad esempio, la leggenda di Augusto e la Sibilla, che vuole che un tempio (o una statua) pagano crolli il giorno che una vergine partorir\u00e0.\nSito olimpico.\nCon l'assegnazione alla citt\u00e0 di Roma dei Giochi della XVII Olimpiade, da svolgere in Italia dal 25 agosto all'11 settembre 1960, nel novembre 1959 furono prese le decisioni sulle soluzioni tecniche da adottare per l'utilizzo della Basilica di Massenzio come sede delle competizioni di lotta, in modo da rendere i giochi pi\u00f9 spettacolari scenograficamente. Sotto le volte dell'abside principale furono collocate tre pedane con materassi per le gare di lotta greco-romana e stile libero. Di fronte alle pedane furono allestite piattaforme, tribune per il pubblico e la stampa. I giornalisti erano provvisti di 20 cabine telefoniche; gli spogliatoi e i servizi per gli atleti (400 m\u00b2 con 8 docce, 7 bagni e 5 lavabi) in una zona immediatamente a ridosso delle pedane mentre i servizi per il pubblico erano collocati sotto le varie tribune. L'intero \"impianto\" fu dotato di uno speciale sistema di illuminazione per gli eventi serali, rendendo cos\u00ec lo spettacolo ancora pi\u00f9 suggestivo.\nEventi ospitati.\nGiochi olimpici.\nDurante i Giochi della XVII Olimpiade, noti anche come \"Roma 1960\" e svolti nella capitale Italiana dal 25 agosto all'11 settembre 1960, la Basilica di Massenzio ha ospitato i seguenti eventi:"}
{"id": "349888", "revid": "4711", "url": "https://it.wikipedia.org/wiki?curid=349888", "title": "Guerra Ispanico Americana", "text": ""}
{"id": "349890", "revid": "4711", "url": "https://it.wikipedia.org/wiki?curid=349890", "title": "Guerra Civile", "text": ""}
{"id": "349891", "revid": "13102", "url": "https://it.wikipedia.org/wiki?curid=349891", "title": "Assedio di Famagosta", "text": "L'assedio della citt\u00e0 di Famagosta da parte degli Ottomani ai danni della Repubblica di Venezia fu la battaglia decisiva che permise ai Turchi di impossessarsi dell'intera isola di Cipro; l'assedio dur\u00f2 quasi un anno, dal 22 agosto 1570 al 4 agosto 1571.\nL'assedio.\nIl 22 agosto 1570 la citt\u00e0 di Famagosta venne assediata dall'imponente flotta turca ottomana capitanata da Lala Kara Mustafa Pasci\u00e0. I veneziani erano guidati da Marcantonio Bragadin e da Astorre Baglioni.\nAppena cominciato l'assedio, verso met\u00e0 ottobre, il comandante ottomano Lala Mustaf\u00e0 invit\u00f2 il governatore della citt\u00e0 Bragadin ad arrendersi, donandogli anche un carniere di pernici, ma questi rifiut\u00f2 sia l'\"invito\" sia il carniere. Vedendosi rifiutato il proprio invito, il generale turco s'irrit\u00f2 passando quindi a modi \"meno cortesi\": invi\u00f2 l'ordine di resa immediata insieme con la testa mozzata e in fase di putrefazione di Niccol\u00f2 Dandolo, governatore di Nicosia. Questo non spavent\u00f2 n\u00e9 Bragadin n\u00e9 Baglioni, i quali, dopo aver fatto seppellire i resti con le dovute onoranze funebri, decisero di non arrendersi.\nFamagosta aveva un ottimo sistema difensivo: si affacciava al mare ed era protetta da un muro di cinta dotato di quattro bastioni e a sua volta la cinta muraria era protetta da un ampio e profondo fossato. Questo per\u00f2 non poteva resistere all'enorme esercito ottomano, e per giunta in continuo incremento d'unit\u00e0, che stringeva sotto assedio la piccola citt\u00e0 veneziana. A peggiorare la situazione dei veneziani s'aggiunse pure la scarsit\u00e0 di derrate alimentari in giacenza.\nI primi attacchi vennero condotti dai giannizzeri, che per\u00f2 furono respinti dalla cavalleria veneziana. Vedendo l'inutilit\u00e0 di questo tipo d'attacco, Lala Mustaf\u00e0 decise di cambiare tattica e di far uso dell'artiglieria: con 25 cannoni e 4 basilischi cominci\u00f2 a bombardare la citt\u00e0.\nData la loro colossale inferiorit\u00e0 numerica, gli assediati, dal canto loro, non potevano fare altro che resistere con la speranza che da un momento all'altro giungessero in loro aiuto rinforzi da Venezia. Nel frattempo Bragadin e il comandante delle truppe Astorre Baglioni seppero sfruttare al meglio le poche truppe di cui disponevano e il sistema fortificato sul quale si appoggiavano: riuscirono a resistere per tutto l'inverno, in grazia principalmente della loro controbatteria e delle incursioni a sorpresa che effettuavano al di fuori delle mura nell'accampamento degli assedianti.\nI veneziani minarono ogni tentativo turco di scavare gallerie per penetrare all'interno e attraverso i \u201cgatoli\u201d (trincee tortuose dalle quali i guastatori veneziani e greci potevano sortire e rientrare rapidamente) misero a segno alcuni temerari attacchi a sorpresa, riuscendo anche a sottrarre ai turchi il gonfalone di Nicosia, che gli ottomani sventolavano di fronte a Famagosta. I Veneziani avvelenarono i pozzi esterni e fecero credere di aver fatto evacuare la citt\u00e0, spingendo il nemico ad avvicinarsi senza precauzioni e infliggendogli perdite ingentissime.\nTutto questo non fece altro che irritare maggiormente il generale turco, il quale temeva un'altra rovinosa sconfitta come quella subita durante l'Assedio di Malta avvenuto cinque anni prima; un altro insuccesso militare avrebbe compromesso la sua carriera e forse anche la sua stessa vita. Quindi chiese ulteriori rinforzi e dopo due mesi riusc\u00ec a incrementare il proprio esercito assediante raggiungendo le 250.000 unit\u00e0.\nIl 26 gennaio 1571 giunsero a Famagosta 16 galee veneziane guidate da Marcantonio Querini, non per offrire supporto militare contro il nemico, bens\u00ec solo per rifornimento di viveri e di nuove truppe, circa 1.600 uomini: tra questi rimase a combattere anche il figlio di Gianantonio Querini, Marcantonio. Un successivo rifornimento di 800 fanti arriv\u00f2 in marzo.\nAgli inizi di aprile l'esercito turco riprese l'attivit\u00e0 bellica (per tutto l'inverno non vi furono attacchi militari, ma venne solamente mantenuto l'assedio). Nel frattempo gli ottomani avevano posizionato nuova artiglieria e scavato nuove trincee, in tutto 85 cannoni pi\u00f9 alcuni grossi basilischi di bronzo. Riprese quindi anche il bombardamento sulla citt\u00e0, la quale ormai era ridotta a un cumulo di macerie.\nVerso fine luglio 1571 Mustafa Pasci\u00e0, che aveva da poco perso il figlio in battaglia, ordin\u00f2 il pi\u00f9 pesante bombardamento dall'inizio dell'assedio: la torre nord venne in gran parte demolita. Ormai le mura non erano pi\u00f9 in grado di resistere e i soldati, in gran parte feriti, erano rimasti appena settecento, incapaci di gestire la difesa.\nIl Baglioni e il colonnello Martinengo optarono per la resa. Marcantonio Bragadin prevedeva il tragico destino della citt\u00e0, e decise quindi di sottoscrivere la resa.\nIl tragico epilogo.\nIl 1\u00ba agosto 1571 Famagosta si arrese. I capi veneziani ottennero da Mustafa Pasci\u00e0 la promessa di aver salva la vita a loro e a tutti i cittadini della citt\u00e0 ancora in vita, considerando anche l'eventualit\u00e0 che essi decidessero di rimpatriare. I turchi avrebbero messo a disposizione delle imbarcazioni per evacuare i veneziani a Candia, mentre altra parte dell'accordo prevedeva che la popolazione civile non sarebbe stata molestata. Nel documento di capitolazione il comandante turco si era impegnato \"promettendo e giurando per Dio et sopra la testa del Gran Signore di mantenere quanto nei capitoli si conteneva\". Qualche giorno dopo per\u00f2, alla consegna delle chiavi della citt\u00e0 ai nuovi possessori, c'erano stati scontri verbali tra Bragadin e il comandante turco, che irrimediabilmente avevano portato alla rottura dell'accordo.\nSembra che Lala Mustaf\u00e0 si fosse inizialmente adirato con Bragadin e i suoi capitani dopo aver scoperto dell'uccisione, durante la tregua, di decine di soldati turchi prigionieri dei veneziani, vicenda testimoniata da alcuni superstiti fuggiaschi che avevano raccontato l'accaduto. Inoltre Bragadin si era opposto alla decisione del Pasci\u00e0 di trattenere a Famagosta uno dei capitani veneziani come garanzia del ritorno delle imbarcazioni turche al porto. La richiesta di trattenere un comandante veneto come ostaggio era ragionevole, ma viziata dall'errore di non essere stata inserita direttamente nel capitolato del 1\u00ba agosto. L'ostinazione di Bragadin aveva scatenato la rabbia di Mustaf\u00e0, che a sua volta aveva avuto una reazione di eccessiva violenza, tanto da guadagnarsi, una volta tornato in patria, la disapprovazione e il rimprovero da parte dello stesso sultano. Infatti Mustaf\u00e0 aveva fatto imprigionare i veneziani sulle galere turche, aveva fatto decapitare i capitani al seguito di Bragadin e il colonnello Martinengo, catturato, fu impiccato tre volte. La citt\u00e0 venne lasciata in balia delle milizie ottomane, che seminarono la strage.\nMarcantonio Bragadin venne catturato e gli furono mozzate ambedue le orecchie, quindi rinchiuso per dodici giorni in una minuscola gabbia lasciata al sole, con pochissima acqua e cibo, sottoposto allo scherno dei soldati vincitori. Il 17 agosto 1571 venne condotto, dopo altre innumerevoli sevizie e umiliazioni, nella piazza principale e scuoiato vivo. La sua pelle, ancora oggi conservata a Venezia, venne riempita di paglia e issata sulla nave ammiraglia e portata a Costantinopoli, da dove venne rocambolescamente trafugata in seguito: custodita nell'Arsenale della citt\u00e0 in una botte per vivande, fu presa da uno schiavo veneziano, Gerolamo Polidori, che corrompendo guardiani e aiutato dalla fortuna, riusc\u00ec a trasportarla via mare in patria. Sepolta nel 1580 nella chiesa di San Gregorio fu trasferita nel 1596 in quella dei Santi Giovanni e Paolo, dove si trova attualmente.\nL'eroica resistenza di Famagosta serv\u00ec in ogni caso a far guadagnare tempo alle forze cristiane, tenendo impegnata l'immensa flotta ottomana: a Lepanto, appena un mese e mezzo dopo, l'armata della Lega Santa ottenne una schiacciante vittoria sulle forze turche."}
{"id": "349894", "revid": "45891", "url": "https://it.wikipedia.org/wiki?curid=349894", "title": "Windows XP 64-bit Edition", "text": ""}
{"id": "349897", "revid": "125250106", "url": "https://it.wikipedia.org/wiki?curid=349897", "title": "Dolores Claiborne", "text": "Dolores Claiborne \u00e8 un romanzo scritto da Stephen King pubblicato nel 1993.\nNe \u00e8 stato tratto nel 1995 il film di Taylor Hackford \"L'ultima eclissi\", interpretato da Kathy Bates, Jennifer Jason Leigh e Christopher Plummer.\nLo stile del libro si discosta dalle solite opere di King, in quanto la vicenda \u00e8 narrata in prima persona dalla protagonista in inglese parlato, a volte anche molto sgrammaticato, e sotto forma di un monologo continuo, non intervallato da interruzioni di capitolo n\u00e9 da linee bianche. Inoltre la storia non contiene traccia di mostri o delle altre creature soprannaturali che solitamente caratterizzano le opere di King, ma si orienta invece sullo stile di un thriller psicologico dove l'unico mostro \u00e8 il rimorso che siamo costretti a portarci dentro per le azioni che abbiamo commesso nel corso della nostra vita.\nTrama.\nDolores Claiborne, vedova sessantacinquenne che vive nella piccola comunit\u00e0 di Little Tall Island nel Maine, \u00e8 sospettata di aver ucciso la ricca e vecchia datrice di lavoro Vera Donovan, di cui era domestica. Il romanzo \u00e8 presentato come una trascrizione della sua dichiarazione a due agenti locali e una stenografa. Dolores chiarisce di non aver ucciso Vera, di cui si \u00e8 occupata per anni, ma confessa invece di aver provocato la morte di suo marito Joe St. George quasi trent'anni prima, omicidio per cui \u00e8 stata sospettata ma non incriminata per mancanza di prove e che le ha attirato la malevolenza della cittadina. Da ci\u00f2 la confessione di Dolores si snoda nella storia della sua vita, concentrandosi sul matrimonio travagliato e il rapporto con la datrice di lavoro.\nComincia descrivendo la sua relazione con Vera, iniziata con l'acquisto di una casa estiva da parte della donna e del ricco marito nel 1949 a Little Tall Island; riuscendo a fare fronte alle rigorose esigenze di Vera e passando da domestica a governante nella casa di Donovan. Dopo la morte del marito in un incidente d'auto a fine anni '50, Vera si trasferisce definitivamente nella casa estiva sull'isola, soffrendo con il passare degli anni di una forma sempre pi\u00f9 grave di demenza che obbliga Dolores a occuparsi di lei quasi costantemente. \nQuando Dolores inizi\u00f2 a lavorare per Vera, il suo matrimonio con Joe dava gi\u00e0 segni di crisi a causa della tendenza a bere dell'uomo e dei conseguenti abusi verbali e fisici che riservava alla consorte. La situazione raggiunge il culmine una notte del 1960, quando Joe picchia con violenza Dolores sulla base della schiena con un pezzo di legno da stufa per una leggera presa in giro. Come rappresaglia, la donna gli spacca un vaso di ceramica in testa e lo minaccia con un'ascia, giurando di ucciderlo se le metter\u00e0 ancora le mani addosso. All'episodio assiste casualmente la figlia adolescente maggiore Selena, che non capisce che la madre ha agito per difendersi; da quel momento, Joe smetter\u00e0 di picchiare Dolores (continuando per\u00f2 a farlo credere al resto della comunit\u00e0 dell'isola per cercare di salvarsi la faccia), ma l'episodio causa una frattura nel rapporto tra madre e figlia.\nNel 1962, Dolores nota che Selena \u00e8 diventata di umore sempre pi\u00f9 chiuso, spaventato e ritirato. Dopo averla affrontata, scopre cos\u00ec che Joe ha sfruttato l'episodio dell'ascia per guadagnarsi la commiserazione e complicit\u00e0 della figlia, arrivando a molestarla. Dolores prende in considerazione l'idea di uccidere seduta stante il marito, ma alla fine si limita a minacciare di arrestarlo se far\u00e0 ancora qualcosa a Selena.\nPer proteggere i suoi figli, Dolores decide di lasciare Joe e andarsene con i figli, ma scopre che l'uomo ha rubato e nascosto a sua insaputa tutti i soldi risparmiati, compresi quelli dei ragazzi. Disperata, la donna si sfoga involontariamente sul lavoro e riceve l'inaspettata simpatia di Vera che, confidandosi con lei, le suggerisce velatamente di causare un incidente per uccidere Joe (facendo intendere di aver fatto lei stessa cos\u00ec con il marito), per ottenere i suoi soldi e sbarazzarsi di lui.\nDolores trova modo di mettere in atto il suo piano nell'estate del 1963, quando avverr\u00e0 un'eclissi solare totale visibile dall'isola. Dopo aver mandato via i figli con una scusa, la donna affronta Joe riguardo alla spesa di tutti i risparmi e lo provoca, facendosi inseguire fino a un vecchio pozzo nel giardino dietro casa e facendolo precipitare dentro. L'uomo non muore subito ma resta agonizzante per un po', riuscendo quasi a uscire nuovamente e venendo finito da Dolores, che lo uccide colpendolo in faccia con una pietra.\nDolores denuncia la scomparsa di Joe e il suo cadavere viene ritrovato qualche giorno dopo; la donna \u00e8 sospettata dell'omicidio ma non ci sono prove, nonostante i forti sospetti e pettegolezzi di Little Tall Island. La sua azione danneggia anche il rapporto con Selena, che sospetta la madre della morte di Joe.\nDolores arriva finalmente quindi a raccontare le circostanze della morte di Vera: in preda a una delle sue allucinazioni, la donna era riuscita ad alzarsi dalla sedia a rotelle e fuggire terrorizzata, cadendo dalle scale e restando ferita gravemente. Vera preg\u00f2 Dolores di ucciderla per porre fine alle sue sofferenze, soccombendo mentre la governante prendeva un mattarello per eseguire le sue ultime volont\u00e0. La scena \u00e8 stata scoperta dal postino che, nel vedere Dolores, si insospett\u00ec e chiam\u00f2 la polizia. Quella notte, la donna cominci\u00f2 a essere molestata dagli altri abitanti dell'isola che gi\u00e0 credevano fosse sfuggita a un'accusa di omicidio. Dopo aver scoperto che Vera aveva lasciato a lei tutto il suo patrimonio, sapendo che ci\u00f2 costituirebbe un movente per l'omicidio, Dolores decise di raccontare tutta la sua storia per ripulirsi completamente. Sentendosi finalmente in pace con s\u00e9 stessa, la donna termina la sua storia.\nL'epilogo \u00e8 costituito da diversi articoli di giornale che dicono che Dolores \u00e8 stata rilasciata da ogni accusa e ha donato anonimamente tutta la fortuna di Vera a degli orfanotrofi. \u00c8 inoltre implicito che Dolores e Selena si siano riconciliate e che Selena torner\u00e0 a casa per la prima volta in vent'anni.\nGenesi dell'opera.\nLa stesura del romanzo \u00e8 datata ottobre 1989 - febbraio 1992.\nDedica.\nL'autore ha dedicato il romanzo \u00abA mia madre, Ruth Pillsbury King\u00bb.\nStile e collegamenti con altre opere.\nA differenza di molte altre opere di King, c'\u00e8 poca attenzione al soprannaturale; sebbene siano implicate diverse occorrenze mistiche, gli unici eventi che si verificano chiaramente nel libro sono due visioni telepatiche della protagonista che, insieme allo sfondo dell'eclissi solare, formano un collegamento al romanzo di King \"Il gioco di Gerald .\"\nL'ambientazione di Little Tall Island \u00e8 la stessa del romanzo di King \"La tempesta del secolo\"."}
{"id": "349898", "revid": "4711", "url": "https://it.wikipedia.org/wiki?curid=349898", "title": "Anni ottanta", "text": ""}
{"id": "349914", "revid": "4711", "url": "https://it.wikipedia.org/wiki?curid=349914", "title": "Anni settanta", "text": ""}
{"id": "349920", "revid": "4711", "url": "https://it.wikipedia.org/wiki?curid=349920", "title": "Anni sessanta", "text": ""}
{"id": "349924", "revid": "4711", "url": "https://it.wikipedia.org/wiki?curid=349924", "title": "Anni cinquanta", "text": ""}
{"id": "349926", "revid": "4711", "url": "https://it.wikipedia.org/wiki?curid=349926", "title": "Anni trenta", "text": ""}
{"id": "349927", "revid": "4711", "url": "https://it.wikipedia.org/wiki?curid=349927", "title": "Anni Trenta", "text": ""}
{"id": "349929", "revid": "830939", "url": "https://it.wikipedia.org/wiki?curid=349929", "title": "Robert Frank", "text": "Biografia.\nNato in una famiglia di origini ebraiche, dal 1941 al 1944 lavora come assistente fotografo al seguito di Hermann Segesser e Michael Wolgensinger. Nel 1946 si autofinanzia la prima pubblicazione, cui d\u00e0 il titolo di \"40 Fotos\". Nel 1947 lascia l'Europa per trasferirsi negli Stati Uniti. A New York Alexey Brodovitch lo ingaggia come fotografo di moda per \"Harper's Bazaar\". Parallelamente alla fotografia di moda svolge una prolifica attivit\u00e0 di reporter freelance che lo porta ad affrontare viaggi in Per\u00f9 e Bolivia nel 1948 (una selezione delle fotografie l\u00e0 riprese sono pubblicate sulla rivista \"Neuf\" di Robert Delpire nel 1952 e, quattro anni dopo, nel libro \"Indiens pas morts\") e nel 1949 in Europa (Francia, Italia, Svizzera e Spagna). Le fotografie di Parigi sono pubblicate in un libro dell'artista Mary Lockspeiser, che Frank sposer\u00e0 l'anno successivo. Nel 1950 Frank ha gi\u00e0 un nome ed Edward Steichen include alcune sue fotografie nella mostra \"51 American Photographers\" allestita al Museum of Modern Art di New York e poi nella celebre \"The Family of Man\" del 1955.\nTra il 1952 e il 1953 continua in Europa la sua attivit\u00e0 di reporter tra Parigi, Londra, Galles, Spagna e Svizzera. In questo periodo abbandona definitivamente la fotografia di moda e comincia a lavorare sempre pi\u00f9 seriamente come fotogiornalista freelance. Nel 1955 Robert Frank \u00e8 il primo fotografo europeo a ricevere la borsa di studio annuale promossa dalla Fondazione Guggenheim di New York. Con i soldi ricevuti viaggia per tutti gli Stati Uniti dal 1955 al 1956, riprendendo oltre 24.000 fotografie. Nel 1958 Robert Delpire pubblica a Parigi \"Les Am\u00e9ricains\", una selezione di 83 immagini tratte dal viaggio americano e l'anno dopo la \"Grove Press\" pubblica il volume negli Stati Uniti col titolo \"The Americans\".\nAl contempo Frank viene a contatto con i principali esponenti della nuova generazione letteraria e artistica americana, soprattutto con gli esponenti della Beat Generation. In primo luogo stringe una salda amicizia con lo scrittore Jack Kerouac, col quale porta a termine varie collaborazioni. Oltre ad aver compiuto un viaggio on the road insieme, compiuto nel 1958 verso la Florida, Kerouac si occupa di scrivere l'introduzione al libro \"The Americans\" per l'edizione americana. Nel 1959 viene realizzata la pi\u00f9 nota collaborazione con la Beat Generation, quando Frank, unitamente al pittore Alfred Leslie, dirige il suo primo film, \"Pull My Daisy\". Scritto e narrato da Jack Kerouac e interpretato, tra gli altri, da Allen Ginsberg e Gregory Corso, il film sar\u00e0 considerato il padre del New American Cinema.\nNegli anni sessanta, nonostante il crescente successo dei suoi lavori, Frank abbandona la fotografia per dedicarsi completamente alla realizzazione di film. Un cinema, il suo, carico di tensioni e tematiche prettamente private e introspettive, come \"Conversations in Vermont\" (1969) o \"About Me: A Musical\" (1971). Collabora ancora con i beats, soprattutto Ginsberg, Orlovsky e Burroughs, ma anche con i Rolling Stones (\"Cocksucker Blues\", 1972, documentario censurato dallo stesso gruppo), Tom Waits, Joe Strummer (\"Candy Mountain\", 1986) e Patti Smith.\nDopo la tragica perdita della figlia Andrea, appena ventenne, Frank ricomincia a riutilizzare la macchina fotografica. Dalla met\u00e0 degli anni settanta a oggi, la sua fotografia \u00e8 lontana dai \"reportage\" precedenti: usa collage, vecchie fotografie, fotogrammi, polaroid; scrive, graffia e incide direttamente sul lato sensibile della pellicola. Frank alterna soggiorni a New York con lunghe permanenze a Mabou, in Nova Scotia, insieme alla compagna e pittrice June Leaf.\nNel 1994 dona gran parte del suo materiale artistico alla National Gallery of Art di Washington che crea la \"Robert Frank Collection\"; \u00e8 la prima volta che accade per un artista vivente. \nNel 1996 ottiene l'Hasselblad Award e nel 2000 il Cornell Capa Award. Tra il 2005 e il 2006 un'ulteriore retrospettiva della sua vita artistica gira il mondo: si tratta della mostra \"Robert Frank: Story Lines\", partita da Londra nel novembre 2004."}
{"id": "349931", "revid": "363629", "url": "https://it.wikipedia.org/wiki?curid=349931", "title": "Fedayyin", "text": "Fedayy\u00ecn, o Fidayy\u00ecn (, in lingua armena: \u0556\u0567\u057f\u0561\u0575\u056b) \u00e8 il plurale arabo del termine \"fid\u0101'\u012b\" che letteralmente significa \"devoto\". \nSecondo autori inglesi il termine \"fedayeen\" significa \"coloro che si sacrificano\" (\"those who sacrifice themselves\"). \nQuesto termine nel corso della storia \u00e8 stato utilizzato per descrivere numerosi e distinti gruppi militanti o individui in Armenia, Iran e nel mondo arabo.\nIl termine si riferisce nella storia classica dell'Islam ai seguaci ismailiti (quindi sciiti) di \u1e24asan-i \u1e62abb\u0101\u1e25 che, nelle alture iraniche di Alam\u016bt, organizz\u00f2 un complesso Stato teocratico che organizzava attentati mirati a colpire pi\u00f9 ancora che gli avversari crociati installatisi in Terra Santa, gli esponenti del potere sunnita (in particolare i Selgiuchidi ma anche tutti quanti i musulmani del califfato medioevale che, in Siria e Palestina, perseguivano regolarmente una politica di sostanziale buon vicinato coi Crociati invasori) che gli Ismailiti ritenevano come i loro pi\u00f9 detestabili avversari religiosi e ideologici.\nL'estrema devozione che caratterizzava i sostenitori di Hasan-i Sabbah li fece definire, appunto, \"devoti\" e la loro capacit\u00e0 di sacrificio, spinta fino al suicidio, li fece considerare come i pi\u00f9 temibili rappresentanti dell'Islam militante dei secoli XIII e XIV.\nIl termine in et\u00e0 contemporanea \u00e8 stato riesumato dai combattenti dell'Organizzazione per la Liberazione della Palestina contro lo Stato israeliano e, nell'uso della stampa, quello che \u00e8 grammaticalmente pur sempre un plurale \u00e8 passato ormai da tempo a identificare anche il singolare, talch\u00e9 \u00e8 corrente l'abitudine di riferirsi a \"un fedayy\u00ecn\", laddove pi\u00f9 correttamente si dovrebbe parlare di \"un fid\u00e0'i\". Il termine \u00e8 stato usato da una formazione paramilitare irachena costituita nel 1995 durante il regime baathista di Saddam Hussein denominata Fedayyin di Saddam e sciolta nel 2003 in seguito all'invasione dell'Iraq da parte della coalizione multinazionale."}
{"id": "349935", "revid": "87998926", "url": "https://it.wikipedia.org/wiki?curid=349935", "title": "Bridge (musica)", "text": "Nella musica popolare il termine bridge (letteralmente, \"ponte\") indica un passaggio di transizione formale.\nMolte sono le sue accezioni: in generale \u00e8 il nome che viene dato a una sezione strutturale che non presenta analogie con quelle canoniche (strofa, ritornello). Anche il middle eight nel rock and roll pu\u00f2 essere visto come una specie di bridge.\nSpesso il bridge \u00e8 caratterizzato da un contrasto tonale (ad esempio, uno spostamento su un altro accordo fondamentale). Nel jazz e nel soul la modulazione avviene spesso alla sottodominante; esempi di questo passaggio si possono trovare anche nella musica pop o rap."}
{"id": "349936", "revid": "547034", "url": "https://it.wikipedia.org/wiki?curid=349936", "title": "Arthur Callender", "text": "Biografia.\nAmico di lunga data di Howard Carter, gi\u00e0 funzionario delle linee ferroviarie egiziane, da cui si ritir\u00f2 nel 1920, venne invitato ad unirsi alla spedizione Carter-Carnarvon in occasione della scoperta della tomba di Tutankhamon (sigla KV62) nella Valle dei Re, fin dal novembre 1922.\nLa sua esperienza professionale divenne insostituibile durante le fasi di smontaggio degli scrigni di legno dorato che contenevano i sarcofagi antropomorfi che, a loro volta, contenevano la mummia di Tutankhamon."}
{"id": "349945", "revid": "115930455", "url": "https://it.wikipedia.org/wiki?curid=349945", "title": "Caffeomanzia", "text": "La caffeomanzia o coffeamanzia \u00e8 un'arte divinatoria effettuata tramite la lettura dei fondi di caff\u00e8 e rientra nel novero della tasseomanzia.\nStoria.\nDi probabile origine mesopotamica, questa pratica si \u00e8 diffusa durante la massima espansione dell'Impero Ottomano, dapprima nei Balcani e poi in Europa Centrale verso la fine del XVII secolo a seguito delle campagne militari ottomane.\nProcedimenti.\nCol caff\u00e8 turco.\nIl caff\u00e8 utilizzato maggiormente allo scopo \u00e8 il cosiddetto caff\u00e8 turco, ottenuto da una miscela di polvere finissima di caff\u00e8 e acqua, portata ad ebollizione in un pentolino di metallo.\nLa miscela cos\u00ec ottenuta va servita in una tazzina di porcellana bianca con piattino, fatta decantare, raffreddare e infine bevuta senza zuccherare.\nSi beve la sola parte liquida del caff\u00e8, lasciando sul fondo della tazzina i residui della miscela di caff\u00e8 e acqua, difficile da deglutire.\nA questo punto il bevitore chiude la tazzina col il piattino rovesciato appoggiandovi sopra le dita della mano e compiendo delle brevi rotazioni della tazzina, mentre si concentra sugli aspetti che desidera conoscere. Quando si sente pronto, capovolge la tazzina e il piattino sul tavolo.\nLa tazzina si lascia riposare sempre capovolta sul piattino fino a quando il suo fondo non si \u00e8 raffreddato, appoggiandovi un dito per saggiarne ancora il calore.\nQuando il fondo della tazzina \u00e8 sufficientemente freddo, la si ribalta e si procede alla lettura.\nCol caff\u00e8 greco.\nUn altro caff\u00e8 utilizzato allo scopo \u00e8 il cosiddetto caff\u00e8 greco, ovvero quello ottenuto una miscela finissima di caff\u00e8 con tostatura chiara. 3 cucchiaini di caff\u00e8 vanno sciolti nell'acqua portata ad ebollizione in un pentolino di metallo, con aggiunta di 2 o 3 cucchiaini di zucchero.\nLa miscela cos\u00ec ottenuta va servita in una tazzina di porcellana bianca. Si aspetta un minuto per far decantare la bevanda. Lo zucchero, oltre ad essere un dolcificante, ha pure la funzione di collante per mantenere unite le immagini che verranno create dai fondi. Il caff\u00e8 va bevuto ancora caldo prendendo 3 o 4 sorsi e variando la posizione della bocca sulla tazzina.\nSi beve met\u00e0 del caff\u00e8, lasciando nella tazzina l'altra met\u00e0 liquida che contiene anche tutti i fondi residui della miscela di caff\u00e8.\nA questo punto il bevitore prende la tazzina del caff\u00e8 e sorseggia 3 o 4 volte concentrandosi su cosa gli interessa. Un pensiero per ogni sorso di caff\u00e8. Quando si sente pronto, prende la tazzina e con movimento rotatorio della mano fa roteare il caff\u00e8 che si trova nella tazzina.\nDopo 5 o 6 rotazioni capovolge la tazzina sopra ad un piatto (senza toccarlo) per scaricare il caff\u00e8. A questo punto, la tazzina pu\u00f2 essere\nappoggiata su un fazzoletto di carta.\nSi lascia riposare la tazzina sempre capovolta sul fazzoletto di carta per circa 3 minuti, sino a quando i fondi di caff\u00e8 sono diventati asciutti e stabili.\nDurante i movimenti rotatori della tazzina, parte del caff\u00e8 tende a fuoriuscire e a depositarsi anche all'esterno della tazzina formando delle immagini. Per la lettura si procede dall'esterno e poi si passa all'interno ribaltando la tazzina.\nDivinazione e lettura.\nIl metodo pi\u00f9 diffuso legge solo le figure che si sono disegnate all'interno della tazzina.\nQueste rappresentano il futuro.\nI residui scivolati nel piattino, invece, rappresentano la situazione attuale.\n\u00c8 bene non muovere il piattino in quanto la posizione in cui le figure si presentano ha un aspetto fondamentale per la divinazione.\nChi effettua la divinazione deve concentrarsi, roteare la tazzina fra le mani, per cercare di interpretare i segni consolidati sulle pareti interne della tazza.\nLe figure si distinguono in:\nL'individuazione del soggetto rappresentato dalle figure deve essere un procedimento spontaneo e deve richiamare alla mente l'immagine della figura nella sua realt\u00e0.\nI numeri che si sono formati indicano il tempo (ore, giorni, mesi, anni) entro il quale si verificheranno gli eventi.\nA volte il numero pu\u00f2 indicare il numero delle persone coinvolte, come nel film \"Il bagno turco\" di Ferzan \u00d6zpetek. Altre pellicole in cui si fa riferimento alla caffeomanzia sono \"The Water Diviner\" e \"Angela\".\nInterpretazione dei simboli.\nI significati pi\u00f9 diffusi sono elencati qui sotto:"}
{"id": "349946", "revid": "48342", "url": "https://it.wikipedia.org/wiki?curid=349946", "title": "Metodo Charmat", "text": ""}
{"id": "349947", "revid": "47767", "url": "https://it.wikipedia.org/wiki?curid=349947", "title": "Personaggio alternativo", "text": "Personaggio alternativo (\"alternate character\"), a cui ci si riferisce anche con \"alt\" o \"alt char\", \u00e8 un termine utilizzato principalmente nei videogiochi di tipo MUD e MMORPG.\nUn personaggio alternativo \u00e8 un personaggio che il giocatore crea in aggiunta al suo personaggio primario. Solitamente la connessione tra i due personaggi \u00e8 resa pubblica (a volte come regola dei server a cui ci si collega), ma molti giocatori tentano ugualmente di tenerla segreta.\nQuesti personaggi sono utilizzati principalmente a scopi direttamente connessi alla meccanica di gioco dei giochi di ruolo, ad esempio per saggiare tutte le abilit\u00e0 e tutte le possibili combinazioni tra oggetti, materiali, equipaggiamenti, ecc. Pu\u00f2 essere utilizzato un alternate character anche per ripercorrere livelli che magari con il personaggio primario non \u00e8 pi\u00f9 possibile visitare.\nI videogiochi non permettono la creazione di questi personaggi soltanto quando ci sono limitazioni nelle risorse o quando gli utenti li utilizzano ad esempio per barare. Le regole tipiche di creazione includono:"}
{"id": "349948", "revid": "1543377", "url": "https://it.wikipedia.org/wiki?curid=349948", "title": "Percy Newberry", "text": "Biografia.\nI primi studi.\nFiglio di Caroline Wyatt e del grossista di lana Henry James Newberry, si dedic\u00f2 fin da giovane alla botanica e alla geologia rivelandosi anche un ottimo artista. Studi\u00f2 a Londra, prima alla King's College School e poi al King's College London.\nL'egittologia.\nNel 1884, su invito di Reginald Stuart Poole che l'aveva fondato due anni prima, cominci\u00f2 a lavorare agli aspetti amministrativi dell'Egypt Exploration Fund, per passare poi, dal 1886, a gestire direttamente le sue ricerche di egittologia. Nel 1891 si rec\u00f2 in Egitto con una spedizione del British Museum portando con s\u00e9 il sedicenne Howard Carter, di cui aveva potuto apprezzare le capacit\u00e0 artistiche, in qualit\u00e0 di disegnatore e acquerellista delle pitture tombali e degli altri reperti archeologici. Qui condusse gli scavi delle necropoli di Beni Hasan e di Deir el-Bersheh fino al 1894 e oper\u00f2 poi per una decina d'anni (1895-1905) in altri siti archeologici egiziani.\nIn seguito lavor\u00f2 per parecchie stagioni con la spedizione di Carter finanziata da lord Carnarvon, che port\u00f2 nel 1922 alla scoperta della tomba inviolata del faraone bambino Tutankhamon nella Valle dei Re (la tomba KV62). Suo particolare interesse fu lo studio delle specie botaniche rinvenute nella tomba nonch\u00e9, unitamente alla moglie Essie, il recupero dei materiali tessili, ivi compreso il grande \"lenzuolo\" di lino che ricopriva gli scrigni in legno dorato che, a loro volta, racchiudevano i sarcofaghi antropomorfi di Tutankhamon e la sua mummia. Gli esiti dei suoi studi vennero riportati nel secondo volume del \"The tomb of Tutankhamen\" di Carter.\nProfessore di egittologia (dal 1906 al 1919) e \"honorary reader\" in arte egizia (dal 1919 al 1949) all'Universit\u00e0 di Liverpool, fu anche \"fellow\" al King's College London (dal 1908 al 1949) e professore di storia antica ed archeologia all'Universit\u00e0 del Cairo (dal 1929 al 1933). Negli anni quaranta don\u00f2 tutti i propri documenti personali, corrispondenza e collezione tessile comprese, al Griffith Institute presso l'Universit\u00e0 di Oxford consacrato agli studi di egittologia; cedette invece la sua raccolta specialistica di libri all'allora Biblioteca di egittologia dell'Universit\u00e0 di Cambridge.\nIl collezionismo tessile.\nCon un paziente e attento lavoro di ricerca, acquisto e raccolta di esemplari durato circa una trentina d'anni all'inizio del Novecento, i coniugi Newberry riunirono una pregevole collezione di frammenti tessili di varie epoche dal X al XIX secolo. Ereditato in qualche modo quello specifico interesse dall'attivit\u00e0 paterna e sollecitato dalle istanze \"anti-industriali\" dell'Arts and Crafts Movement diffuse soprattutto fra gli intellettuali di fine Ottocento, l'egittologo e la sua seconda moglie, Essie Winifred Johnston (1878-1953) che ne condivise la passione, costituirono la parte pi\u00f9 sostanziosa della loro collezione durante gli anni passati in Egitto visitando \"per compere\" i mercati del Cairo e di Alessandria d'Egitto.\nLa collezione Newberry, trasferita nel 1946 all'Ashmolean Museum di Oxford, \u00e8 costituita da ampi volumi \"in folio\" che custodiscono oltre 2000 pezzi ordinati in base al loro disegno e alla tecnica di lavorazione e corredati da varie annotazioni manuali sulla loro origine storica e geografica. Si compone di due sezioni principali: circa 1200 frammenti di tessuti di cotone provenienti dall'India e un migliaio di ricami islamici di origine perlopi\u00f9 egiziana; altri ricami della collezione Newberry di provenienza greca, nordafricana e asiatica sono conservati nella Whitworth Art Gallery di Manchester e, in piccola parte, all'Embroiderers' Guild."}
{"id": "349954", "revid": "6066", "url": "https://it.wikipedia.org/wiki?curid=349954", "title": "Alan H. Gardiner", "text": ""}
{"id": "349956", "revid": "287204", "url": "https://it.wikipedia.org/wiki?curid=349956", "title": "Rose Madder", "text": "Rose Madder \u00e8 un romanzo scritto da Stephen King e pubblicato nel 1995. Racconta gli effetti della violenza domestica e, stranamente per un lavoro di King, si basa su elementi della mitologia greca, in particolare le erinni (probabilmente basate sul mito del Minotauro).\nTrama.\nAll'inizio del libro, ambientato nel 1985, il marito di Rose, Norman, la picchia mentre \u00e8 incinta di quattro mesi, causandole un aborto. Rose immagina per un attimo di scappare da casa ma rinuncia all'idea: Norman \u00e8 un poliziotto, ed \u00e8 bravo nel rintracciare le persone. Ha anche un temperamento violento ed \u00e8 stato recentemente accusato di aver picchiato un'afro-americana di nome Wendy Yarrow. Il processo e la commissione per gli Affari Interni lo hanno reso ancora pi\u00f9 scorbutico ma ne esce con solo un ammonimento perch\u00e9 la testimone chiave, Wendy Yarrow, viene trovata uccisa (si scoprir\u00e0 poi che \u00e8 stato Norman ad ucciderla).\nLa storia fa un salto avanti: in un mattino di 9 anni dopo, quando Rose sta rifacendo il letto, nota una macchia di sangue sul lenzuolo, probabilmente perso la sera prima dal naso. Norman l'ha colpita in faccia per avergli rovesciato addosso del t\u00e8 freddo. Rose si rende conto che ha subito passivamente gli abusi di Norman per quattordici anni e che, se continua a farlo, lei potrebbe anche lasciarci la pelle. Ma quando Rose si chiede: che succederebbe se Norman non la uccidesse? Come sarebbe lei dopo altri quattordici anni di violenza?\nRose (che misticamente inizia a chiamarsi \"Rosie Real\" (\"Rosie Vera\", nella traduzione italiana, in omaggio ad un album di Carole King), prende quindi la difficile decisione di fuggire da casa, da una citt\u00e0 senza nome nel nordest (alcuni riferimenti fanno credere che si tratti di Buffalo), e prende il primo bus diretto fuori citt\u00e0. \nDopo l'arrivo a destinazione, in una citt\u00e0 del Midwest su di un grande lago (forse Milwaukee ma pi\u00f9 probabilmente Chicago), \u00e8 disorientata e scoraggiata. Fortunatamente l'addetto allo sportello di assistenza viaggiatori, Peter Slowik, la indirizza ad una casa famiglia chiamata \"Figlie e Sorelle\", F&amp;S. Qui, fa subito amicizia e, con l'aiuto della direttrice, Anna Stevenson, ex moglie di Slowik, trova un appartamento ed un lavoro da cameriera d'hotel.\nPoche settimane dopo Rose decide di dare in pegno l'anello di fidanzamento, ma scopre che \u00e8 solo una pietra senza valore. Prima di abbandonare il banco dei pegni nota un dipinto raffigurante una donna con un vestito color rosa di robbia (il cui nome in inglese \u00e8 proprio Rose Madder) ed inizia subito ad amarlo. Scambia l'anello con la tela, che stranamente non ha la firma dell'autore, solo le parole \"Rose Madder\" scritte a carboncino sul retro. Fuori dal negozio uno sconosciuto le chiede di leggere un passaggio di un libro, ed \u00e8 cos\u00ec impressionato che le offre un lavoro in una ditta che produce audiolibri. Il figlio del proprietario del banco dei pegni, il trentenne Bill Steiner, la invita a cena. Sembra che dopo aver sofferto per anni, finalmente ottenga quello che vuole: un buon lavoro, una casa tutta sua ed un uomo che l'ama.\nNorman \u00e8 deciso a punirla per averlo abbandonato. Usando le sue capacit\u00e0 quasi soprannaturali, la trova ed inizia a darle la caccia. Mentre continua ad avvicinarsi a lei (e inizia a perdere l'autocontrollo), Rose scopre che il nuovo quadro non \u00e8 normale come sembrava.\nDa un lato, la sua immagine si allarga mostrando pi\u00f9 cose del mondo raffigurato. Da un altro, Rose scopre che pu\u00f2 diventare un portale per un altro mondo. Proprio in questo mondo nuovo, c'\u00e8 una donna chiamata Dorcas che somiglia a Wendy Yarrow, che ne assiste un'altra, quella che compare al centro del quadro. Non sapremo mai il vero nome di questa donna per cui verr\u00e0 chiamata \"Rose Madder\". King, da molti indizi, sembra faccia capire che questo mondo sia lo stesso della serie \"La Torre Nera\", molto probabilmente nella citt\u00e0 di Lud.\nRose Madder chiede a Rose di salvarle la bambina da un labirinto sotterraneo in cui risiede un mostro simile a un toro monocolo e cieco, chiamato Erinni. Rose lo fa, e Rose Madder promette di ripagarla. Rose torna nel suo mondo e quasi dimentica l'accaduto, ma quando Norman, dopo aver ucciso Peter Slowik, attacca alcuni dei suoi amici del F&amp;S, uccide anche la direttrice Anna Stivenson, e la segue al suo appartamento, capisce che le serve l'aiuto che le era stato promesso.\nRosie induce Norman, che si sta progressivamente trasformando in una nuova incarnazione del toro Erinni, a seguirla nel mondo del quadro, dove incontra una fine violenta e sanguinosa per mano di Rose Madder. Rosie torna nel suo mondo e conduce una vita normale senza pi\u00f9 contatti con Rose Madder. Sposa Bill, al quale ha fatto dimenticare i momenti passati nel mondo ultraterrena con alcune gocce di un liquido magico, e tempo dopo ha con lui una figlia, ma scoprir\u00e0 che la rabbia violenta che caratterizzava Norman e Rose Madder \u00e8 rimasta dentro lei. In questo momento ricorda che Rose Madder, prevedendo il problema, le aveva consegnato dei semi magici dicendole \"ricorda l'albero\". Rosie pianta i semi in segreto vicino al suo lago preferito e scopre che quei semi si trasformano, negli anni, in un meraviglioso albero i cui frutti, per\u00f2, sa che sono letali. \nCuriosit\u00e0.\nIl personaggio di Cynthia Smith ricompare ne \"I vendicatori\" e \"Desperation\" facendo riferimento ad alcuni fatti avvenuti in \"Rose Madder\".\nNel romanzo si fa accenno all'attentato a Susan Day, descritto in \"Insomnia\".\nNel romanzo viene citato un romanzo di Paul Sheldon, in riferimento al romanzo \"Misery\", sempre di King."}
{"id": "349959", "revid": "1305772", "url": "https://it.wikipedia.org/wiki?curid=349959", "title": "Der Eigene", "text": "Der Eigene (in italiano: \"Lo speciale\" oppure \"L'unico\") \u00e8 stata la prima rivista al mondo rivolta espressamente ad un pubblico omosessuale.\nFu fondata in Germania nell'anno 1896 da Adolf Brand e pubblicata, seppur irregolarmente, fino all'anno 1931. La rivista pu\u00f2 aver avuto una media di circa 1500 abbonati per numero durante la sua esistenza, ma i numeri esatti sono incerti. Le prime 10 edizioni sono uscite 4 volte l'anno, in seguito a cadenza mensile, pur con qualche sporadica interruzione.\nStoria.\nIl titolo della rivista fu ispirato dall'opera filosofica dell'anarchico Max Stirner \"L'Unico e la sua propriet\u00e0\"; inizialmente \"Der Eigene\" si occup\u00f2, infatti, di temi anarchici e solo dopo due anni inizi\u00f2 ad affrontare tematiche omosessuali. Il sottotitolo era \"Rivista mensile di arte e vita\" e intrecciava argomenti culturali, artistici e politici venendo ad occuparsi di poesia lirica, prosa, manifesti politici, nudo maschile in fotografia e disegno. Altro tema affrontato \u00e8 stato quello del naturismo.\nSu \"Der Eigene\" scrissero molti famosi autori tedeschi dell'epoca: oltre allo scienziato di estrema destra Benedict Friedlaender, al poeta-filosofo e scrittore di destra Hanns Heinz Ewers, a Erich M\u00fchsam e Kurt Hiller, anche l'avvocato e medico Ernst Burchard, John Henry Mackay, Theodor Lessing, Klaus Mann e il padre Thomas Mann, Elisar von Kupffer e Erwin Bab. Brand stesso contribu\u00ec con poesie ed articoli giornalistici.\nAnche vari artisti ed illustratori vennero coinvolti nel corso degli anni, tra i quali Wilhelm von Gloeden, Fidus e Sascha Schneider.\nLa rivista ebbe molti problemi con la censura: nel 1903 venne intentato un processo a seguito della pubblicazione della poesia \"Die Freundschaft\", e successivamente anche a causa della pubblicazione di un poemetto scritto da Friedrich Schiller.\nA partire dal 1920 si spost\u00f2 politicamente fino a sostenere la democrazia liberale della Repubblica di Weimar e pi\u00f9 in particolare il Partito Socialdemocratico di Germania.\nNel 1933, quando Adolf Hitler sal\u00ec al potere, la casa di Adolf Brand \u00e8 stata perquisita, gli archivi confiscati e tutti i materiali necessari per la produzione della rivista sono stati sequestrati e fatti consegnare a Ernst R\u00f6hm."}
{"id": "349962", "revid": "438678", "url": "https://it.wikipedia.org/wiki?curid=349962", "title": "La moglie di Frankenstein", "text": "La moglie di Frankenstein (\"Bride of Frankenstein\") \u00e8 un film horror gotico del 1935 diretto da James Whale .\nIn questo secondo capitolo della serie Universal dedicata al mostro di Frankenstein, la creatura presenta una notevole evoluzione psicologica e incomincia a nutrire dei sentimenti umani (cosa gi\u00e0 accennata nel primo film) che si sviluppano gradualmente a seguito di una serie di incontri \"di crescita\" del personaggio. Ne deriva un forte desiderio di affetto e contatto umano che sar\u00e0 alla base delle ambizioni del mostro di avere una moglie. Alla fine, il mostro acquista una completa consapevolezza di s\u00e9 e della sua inumanit\u00e0, e perci\u00f2 decide di porre fine alla sua esistenza sbagliata e a quella dell'altro essere infelice creato per lui.\nTrama.\nNel prologo, ambientato in una villa in stile romantico a Ginevra, Mary Shelley narra al marito Percy Bysshe Shelley e all'amico scrittore George Byron l'ipotetico prosieguo ideale del suo romanzo \"Frankenstein\".\nLa creatura, scampata all'incendio del mulino, continua a vagabondare per le campagne. Il dottor Henry Frankenstein, scampato alla morte, giura alla compagna che mai pi\u00f9 avrebbe ripreso i suoi folli esperimenti, ma un giorno il dottor Pretorius, suo antico insegnante, gli fa visita e gli propone di dar vita a una nuova razza di uomini artificiali donando alla creatura una sposa. Il dottor Frankenstein, nonostante sia affascinato dalle miniature viventi di Pretorius, rifiuta di collaborare, ma dopo che la creatura rapisce sua moglie Elizabeth \u00e8 costretto ad accettare.\nNel laboratorio Pretorius e Frankenstein danno vita a una nuova creatura, questa volta di sesso femminile. La prima creatura guarda con affetto alla sua nuova compagna, ma essa, scorgendo le fattezze del mostro, grida terrorizzata, scatenando la furiosa disperazione della prima creatura. Frankenstein e sua moglie riescono a fuggire dal laboratorio in fiamme, nel quale per\u00f2 trovano la morte Pretorius e le due creature.\nProduzione.\nLa Universal prese in considerazione l'idea di girare un sequel di \"Frankenstein\" gi\u00e0 nel 1931 dopo le prime proiezioni, quando fu deciso di modificare il finale originale del film per far sopravvivere il personaggio di Henry Frankenstein. Inizialmente James Whale si era detto non interessato a dirigere un seguito, credendo di aver gi\u00e0 spremuto al massimo l'idea nel primo film. Dopo il successo de \"L'uomo invisibile\", sempre diretto da Whale, il produttore Carl Laemmle Jr. si rese conto che l'uomo era l'unico regista possibile per \"La moglie di Frankenstein\"; cos\u00ec il regista si fece forza della situazione per persuadere lo studio a lasciargli girare \"One More River\". Whale credeva che un sequel non avrebbe mai sorpassato l'originale, quindi decise invece di realizzare una memorabile \"satira\" dell'opera precedente. Inoltre, coadiuvato dallo psichiatra della Universal, decise che \"il mostro avrebbe avuto l'et\u00e0 mentale di un bambino di dieci anni e i sentimenti di un ragazzino di quindici\".\nLo sceneggiatore Robert Florey scrisse un primo trattamento del film intitolato \"The New Adventures of Frankenstein - The Monster Lives!\", ma il copione venne respinto senza motivazione nel 1932. Lo scrittore dello staff Universal Tom Reed scrisse una seconda sceneggiatura dal titolo \"The Return of Frankenstein\", titolo provvisorio che rimase fino all'inizio delle riprese. Nel 1933, Reed scrisse la versione definitiva del copione che fu sottoposto al vaglio della censura. Il copione venne approvato, ma Whale, che all'epoca stava contrattando la sua partecipazione al progetto, ebbe da ridire che era talmente brutto che la \"puzza saliva fino al paradiso\". L. G. Blochman e Philip MacDonald furono i successivi sceneggiatori ai quali fu assegnato il lavoro, ma Whale trov\u00f2 difetti anche in quanto da loro scritto e si disse insoddisfatto. Nel 1934, il regista chiese a John L. Balderston di lavorare su una nuova stesura del copione, e fu lui che propose di riprendere l'idea del mostro che vuole una compagna, gi\u00e0 presente nel romanzo originale. Nel libro Frankenstein gli crea una \"sposa\", ma la distrugge senza infonderle la vita. Balderston aggiunse anche il prologo con Mary Shelley. Dopo diversi mesi, Whale non era per\u00f2 convinto del tutto del lavoro di Balderston, e pass\u00f2 il progetto agli autori teatrali William J. Hurlbut ed Edmund Pearson. La sceneggiatura definitiva, combina elementi di tutte le precedenti versioni, e fu sottoposta alla commissione di censura nel novembre 1934.\nSecondo alcuni storici del cinema, Bela Lugosi e Claude Rains furono entrambi presi in considerazione per il ruolo del mentore di Frankenstein, il dottor Pretorius; mentre invece per altri la parte fu scritta appositamente per Ernest Thesiger. A causa dei problemi di salute di Mae Clarke, Valerie Hobson la sostitu\u00ec nel ruolo di Elizabeth, la fidanzata di Henry Frankenstein. All'inizio della produzione, Whale decise che la stessa attrice scritturata per essere la \"sposa del mostro\" avrebbe interpretato anche Mary Shelley nel prologo del film, per dare un senso di continuit\u00e0 alla storia. Per il ruolo furono prese in considerazione Brigitte Helm e Phyllis Brooks prima che la scelta ricadesse su Elsa Lanchester. La donna, che aveva seguito il marito Charles Laughton a Hollywood, aveva riscosso ben poco successo come attrice mentre invece Laughton aveva avuto un grosso impatto con vari film, inclusi \"Le sei mogli di Enrico VIII\" (per il quale vinse un Oscar) e \"Il castello maledetto\", diretto dallo stesso Whale. Lanchester era tornata da sola a Londra quando Whale la contatt\u00f2 per offrirle il doppio ruolo. Elsa Lanchester modell\u00f2 il sibilo della \"sposa\" sul suono emesso dai cigni. Le venne un forte mal di gola mentre girava la sequenza dove emetteva quel grido sibilante, che Whale volle girare da pi\u00f9 angolazioni.\nColin Clive e Boris Karloff ripresero i loro rispettivi ruoli interpretati in \"Frankenstein\", di creatore e creatura. Hobson ricord\u00f2 come l'alcolismo di Clive fosse peggiorato nel lasso di tempo intercorso tra il primo e il secondo film, ma Whale non volle sostituire l'attore a causa della sua \"isterica qualit\u00e0\" di recitazione, ritenuta fondamentale per il film. Karloff protest\u00f2 fermamente circa la decisione di far parlare il mostro nel nuovo film. Egli pensava che se il mostro aveva avuto un tale impatto sul pubblico, era perch\u00e9 era una creatura inarticolata, triste, senza possibilit\u00e0 di comunicare. Questa decisione signific\u00f2 anche che Karloff non avrebbe potuto rimuovere la propria protesi dentaria, e quindi le guance del mostro non avrebbero avuto lo stesso aspetto emaciato del film originale. James Whale e lo psichiatra dello studio selezionarono 44 semplici parole come vocabolario della creatura. Dwight Frye torn\u00f2 a interpretare il ruolo dell'assistente del dottor Frankenstein, questa volta un tizio di nome Karl, avendo recitato nella parte del gobbo Fritz ucciso dal mostro nell'originale. Frye gir\u00f2 anche qualche scena nella parte di un anonimo abitante del villaggio che uccide lo zio e poi incolpa il mostro del delitto, ma la parte venne poi tagliata. Nei titoli di testa Elsa Lanchester \u00e8 accreditata per il ruolo di Mary Wollstonecraft Shelley, ma come fatto in occasione del primo film per Karloff, solo con un punto interrogativo nel ruolo della sposa del mostro.\nIl truccatore Jack Pierce pose una particolare attenzione all'aspetto del mostro in questo film. Modific\u00f2 il trucco da lui ideato nel 1931 per mostrare gli effetti dell'incendio nel quale era rimasta coinvolta la creatura alla fine del precedente film, aggiungendo cicatrici e accorciando i capelli del mostro cos\u00ec che sembrassero bruciacchiati. Con il passare delle riprese, Pierce modific\u00f2 gradualmente il trucco del mostro per indicare che le sue ferite stavano guarendo. Inoltre cre\u00f2 l'aspetto della \"sposa\" seguendo i consigli di Whale, specialmente riguardo l'iconica acconciatura, ispirata a Nefertiti, che la creatura doveva possedere. A Elsa Lanchester non piacque lavorare con Pierce, e di lui disse: \u00abDavvero sentiva di aver creato lui questi esseri, come se fosse un dio; ... al mattino si presentava vestito di bianco come se fosse un chirurgo in ospedale pronto per eseguire un'operazione\u00bb. Per interpretare Mary Shelley, Lanchester indoss\u00f2 un vestito bianco a rete ricamato con paillette a forma di farfalle, stelle e lune, che l'attrice aveva sentito dire era stato realizzato da 17 sarte in 12 settimane.\nWhale incontr\u00f2 a una festa Franz Waxman e gli chiese di scrivere la colonna sonora del film. Waxman compose tre temi musicali distinti: uno per il mostro; uno per la sposa; e uno per Pretorius. La partitura termina, dietro suggerimento di Whale, con un forte accordo dissonante, per rendere l'idea che l'esplosione vista alla fine del film fosse cos\u00ec potente da danneggiare anche il cinema dove veniva proiettato. Constantin Bakaleinikoff diresse un'orchestra composta da 22 elementi e registr\u00f2 l'intera colonna sonora in una singola sessione della durata di nove ore.\nRiprese.\nLe riprese incominciarono il 2 gennaio 1935, con un budget stimato di 293.750 dollari (pi\u00f9 o meno lo stesso budget del primo film). Il primo giorno di riprese, Karloff si frattur\u00f2 un fianco, rendendo necessario l'impiego di una controfigura. Anche Clive si ruppe una gamba durante la lavorazione della pellicola. Le riprese terminarono il 7 marzo 1935. La lavorazione del film sfor\u00f2 di una decina di giorni dalla tabella di marcia perch\u00e9 Whale si era rifiutato di girare fino a quando Oliver Peters Heggie non fosse stato disponibile per interpretare l'eremita. Con un costo complessivo finale di 397.023 dollari, \"La moglie di Frankenstein\" super\u00f2 di oltre 100.000 dollari il budget iniziale. Nel finale originale, Henry moriva nel castello durante l'esplosione finale. Quando Whale rigir\u00f2 la scena per salvare il personaggio e avere un lieto fine, ci si dimentic\u00f2 di eliminare del tutto alcune inquadrature dove Clive \u00e8 visibile nel laboratorio che sta crollando. Nelle fasi di montaggio, Whale ridusse la durata della pellicola dagli iniziali 90 minuti a 75, e rigir\u00f2 e rimont\u00f2 il finale solo pochi giorni prima della presentazione ufficiale del film.\nCensura.\nCome anche il suo predecessore \"Frankenstein\" del 1931, la pellicola sub\u00ec molti tagli da parte della censura, sia durante la produzione a causa del codice Hays sia quando venne distribuita nelle sale. Joseph Breen, censore capo della commissione Hays, ebbe da ridire su alcune battute presenti nel copione dove Henry Frankenstein e il suo operato erano paragonati a quello di Dio. Le lamentele su tale dialogo proseguirono anche nei copioni revisionati, oltre alle riserve espresse verso una scena nella quale il mostro giunge in un cimitero e nei pressi di una tomba, scorge un crocefisso e cerca di \"salvare\" la figura di Ges\u00f9 dalla croce. Breen critic\u00f2 anche i troppi omicidi presenti nel film e impose a Whale di ridurne il numero. L'ufficio della censura, dopo aver esaminato il film nel marzo 1935, richiese ulteriori tagli. Whale accett\u00f2 di eliminare una scena dove un personaggio uccide il proprio zio e poi incolpa il mostro, e anche alcune inquadrature di Elsa Lanchester come Mary Shelley dove la sua scollatura era troppo evidente. Curiosamente, nonostante le sue iniziali obiezioni, Breen non ebbe nulla contro le ricorrenti immagini di croci presenti nel film, inclusa una scena con il mostro, flagellato come Cristo a un palo, o circa la rappresentazione velatamente omosessuale del personaggio di Pretorius.\nNegli Stati Uniti il film ricevette il visto censura il 15 aprile 1935 ma nonostante ci\u00f2, quando venne distribuito al cinema ebbe problemi con la commissione di censura dello Stato dell'Ohio. Censori inglesi e cinesi protestarono contro la scena dove il mostro osserva con cupidigia il corpo della sua futura sposa quando ella \u00e8 ancora cadavere, accusando il tutto di necrofilia. La Universal ritir\u00f2 volontariamente il film dai cinema svedesi a causa dei troppi tagli richiesti che avrebbero snaturato l'opera, mentre il film venne proibito del tutto a Trinidad &amp; Tobago, in Palestina e in Ungheria. Un'ulteriore obiezione arriv\u00f2 da parte della censura giapponese riguardo alla scena dove Pretorius mostra la sua miniatura di Enrico VIII, affermando che era irrispettosa e passibile dell'accusa di lesa maest\u00e0 perch\u00e9 \"si prendeva gioco di un re\". In Italia il film usc\u00ec solo nel 1939 e pesantemente tagliato.\nAccoglienza e critica.\n\"La moglie di Frankenstein\" fu un successo finanziario per la Universal Pictures, con un resoconto datato 1943 che riportava un incasso di 2 milioni di dollari dell'epoca (circa 29 milioni attuali) a favore dello studio, con un profitto di circa 950.000 dollari (13,8 milioni di dollari del 2019). Il film fu incensato dalla critica alla sua uscita, anche se alcuni recensori espressero qualche riserva in generale sui film horror. Il \"New York World-Telegram\" defin\u00ec la pellicola \"un ottimo intrattenimento nel suo genere\". Il \"New York Post\" lo descrisse: \"una storia grottesca e raccapricciante, che, nel suo genere, se la cava alla grande\". In maniera simile \"The Hollywood Reporter\" defin\u00ec il film \"una gioia per chi \u00e8 in grado di apprezzarlo\".\nA proposito del film, \"Variety\" scrisse: \"[\u00c8] uno di quei rari casi in cui nessuno pu\u00f2 recensirlo o parlarne, senza menzionare il cameraman, l'art director e il compositore con lo stesso riguardo degli attori e del regista\". La recensione prosegu\u00ec elogiando il cast, scrivendo: \"Karloff riesce a investire il personaggio di alcune sottigliezze emotive che sono sorprendentemente reali e commoventi; ... Thesiger nel ruolo del Dottor Pretorious [\u00e8] una vera caratterizzazione diabolica se mai ce n'\u00e8 stata una; ... Lanchester centra due obiettivi, interpretando nel preambolo l'autrice Mary Shelley e poi la sposa del mostro. E in quest'ultimo ruolo impressiona notevolmente\".\n\"Time\" scrisse che il film possedeva \"una vitalit\u00e0 che lo rende efficace quanto l'originale\"; ... e che \"gli sceneggiatori Hurlbut &amp; Balderston e il regista James Whale hanno dato il giusto tocco macabro che un buon film horror deve avere, sostituendo uno strano tipo di pathos meccanicistico al male puro che era il \"Frankenstein\" del 1931\". L\"'Oakland Tribune\" lo recens\u00ec definendolo \"una fantasia prodotta sontuosamente in grande stile, con eccellenti scenografie e raffinati effetti visivi\". Il recensore del \"Winnipeg Free Press\" lod\u00f2 la pellicola come \"eccitante e talvolta morbosamente raccapricciante\", e concluse scrivendo: \"Tutti quelli che hanno gradito \"Frankenstein\" ameranno \"La moglie di Frankenstein\" come suo degno successore\". \"The New York Times\" defin\u00ec Karloff \"splendido nel ruolo del mostro, tanto da esserne l'incarnazione definitiva\".\nLa reputazione del film non \u00e8 scemata con il passare degli anni, anzi si pu\u00f2 dire sia migliorata e la pellicola viene ora definita un cult movie. Sul sito web Rotten Tomatoes ha un indice di gradimento del 100% basato su 41 recensioni da parte di critici professionisti, con un punteggio complessivo di 9.1 su 10. \"Time\" ha recentemente inserito \"La moglie di Frankenstein\" nella sua lista \"ALL-TIME 100 Movies\", in cui i critici Richard Corliss e Richard Schickel definirono il film \"uno dei rari sequel infinitamente superiori al loro predecessore\". Nel 2008, \"La moglie di Frankenstein\" \u00e8 stato selezionato dalla rivista \"Empire\" come uno dei \"500 Greatest Movies of All Time\". Sempre nel 2008, il \"Boston Herald\" lo defin\u00ec il secondo miglior horror di tutti i tempi dopo \"Nosferatu\" di Murnau. Nel 2016, James Charisma di \"Playboy\" posizion\u00f2 il film in settima posizione nella lista \"15 Sequels That Are Way Better Than The Originals\". Anche \"Entertainment Weekly\" considera il film superiore a \"Frankenstein\". Rudy Salvagnini nel suo \"Dizionario dei film horror\" d\u00e0 cinque stellette al film, il massimo dei voti, definendo l'opera un \"capolavoro assoluto\" e \"un film indimenticabile che non ha perso nulla del suo fascino\".\nRiconoscimenti.\nNel 1998 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nInterpretazioni.\nSimbologia cristiana.\nNel film sono presenti numerosi riferimenti al simbolismo del Cristianesimo. In aggiunta alle scene dove il mostro viene legato e immobilizzato in una posa che ricorda una crocifissione, e alla presenza della figura crocifissa di Cristo nel cimitero; l'eremita in stile Nuovo Testamento incontrato dal mostro, ha un crocefisso appeso al muro della sua casa \u2013 che, con grande costernazione di Whale, il montatore Ted Kent fece risplendere durante una dissolvenza \u2013 e il mostro consuma il sacramento eucaristico del pane e del vino durante la sua \"ultima cena\" con l'eremita. Lo studioso di film horror David J. Skal suggerisce che l'intenzione di Whale era di fare \"un diretto confronto tra il mostro di Frankenstein e Cristo\". Lo studioso di cinema Scott MacQueen, adducendo l'assoluta mancanza di qualsiasi convinzione religiosa da parte di Whale, non \u00e8 d'accordo che il mostro sia una trasposizione simbolica del Cristo. Piuttosto, secondo lui, la creatura sarebbe una \"parodia del divino\", essendo stata creata dall'uomo e non da Dio. Crocifiggendo il mostro, egli afferma, \"Whale sovverte le convinzioni religiose degli spettatori\" invertendo il concetto cristiano della morte di Cristo seguita dalla sua resurrezione. Il mostro, prima resuscita dai morti, e poi viene crocifisso, non il contrario.\nInterpretazione omosessuale.\nNei decenni successivi all'uscita del film, parte della critica cinematografica moderna ha fatto notare una possibile lettura omosessuale dell'opera. Il regista James Whale era dichiaratamente gay, e alcuni degli attori del cast, inclusi Ernest Thesiger e Colin Clive, si presume fossero anch'essi gay o bisessuali. Sebbene James Curtis, il biografo di Whale, respinga l'ipotesi che il regista si identificasse con il mostro da un punto di vista omosessuale, alcuni critici hanno percepito un sottotesto gay nel film, soprattutto una sensibilit\u00e0 \"camp\", incarnata dal personaggio del dottor Pretorius e dalla sua relazione con Henry, suo discepolo.\nLo storico del cinema LGBT Vito Russo, a proposito di Pretorius, non ha dubbi che sia un personaggio omosessuale, una sorta di \"Mefistofele gay\", una figura di seduzione e tentazione, che si spinge fino al punto di separare Henry Frankenstein dalla moglie la prima notte di nozze per trascinarlo a compiere un atto contro natura come creare la vita da una materia inerte. Una trasposizione letteraria del film pubblicata in Gran Bretagna rende ancora pi\u00f9 esplicita la connotazione gay del personaggio di Pretorius facendogli dire [rivolto ai coniugi Frankenstein]: \u00abCrescete e moltiplicatevi, obbediamo all'imperativo biblico. Ovviamente, voi avete questa possibilit\u00e0 naturale; per me invece, temo che non ci sia altra scelta se non il metodo scientifico\u00bb.\nIl mostro, il cui sentimento di affetto per l'eremita uomo e per la promessa sposa donna egli definisce con la stessa parola (\"amico\"), \u00e8 stato visto come un indizio di bisessualit\u00e0 o di sessualit\u00e0 incerta. La scrittrice Elizabeth Young scrisse: \"Lui [il mostro] non comprende la diversa natura dei rapporti interpersonali, non capisce che il sentimento di attrazione verso la sua sposa \u00e8 diverso dal sentimento di amicizia che prova per l'eremita o nei confronti di Pretorius, che cio\u00e8 possiede una differente valenza sessuale. Per esso tutti i rapporti affettivi hanno la stessa importanza, che siano amicizie o relazioni sessuali.\nIl regista Curtis Harrington, amico e confidente di Whale, liquid\u00f2 queste interpretazioni come \"sciocchezze\", dichiarando che James Whale non avrebbe mai coscientemente inserito tali messaggi subliminali in una grande produzione hollywoodiana dell'epoca. Aggiunse infine che l'unica nota che possa definirsi vagamente gay presente nel film, pu\u00f2 essere un certo senso dell'umorismo \"camp\", ma nulla di pi\u00f9. Il compagno di Whale, David Lewis, dichiar\u00f2 che l'orientamento sessuale del regista non influiva assolutamente sul suo lavoro, e aggiunse: \u00abJimmy era prima di tutto un professionista e un artista, e i suoi film rappresentano il lavoro di un artista; non di un artista gay, ma solo di un artista e basta\u00bb.\nEdizioni home video.\nNegli Stati Uniti \"Bride of Frankenstein\" venne pubblicato in formato VHS nel 1992 come parte della \"Classic Monster Collection\" degli Universal Studios. Nel 2004, la Universal distribu\u00ec \"Bride of Frankenstein\" in formato DVD come parte della \"Universal Legacy Collection\".\nEdizione italiana.\nNell'edizione in DVD della Universal il doppiaggio italiano \u00e8 completamente rifatto, cos\u00ec come nel Blu-ray Disc della stessa casa. Solo il DVD prodotto dalla Sinister Film contiene ancora il doppiaggio originale e la versione integrale del film. L'edizione italiana originale del 1939 fu tuttavia privata di molte scene - probabilmente per censura - che di conseguenza non furono doppiate.\nRemake.\nGli Universal Studios tentarono di rifare \"La moglie di Frankenstein\" in diverse occasioni. Mentre il romanzo \"Frankenstein\" fu adattato diverse volte per il cinema, \"La moglie di Frankenstein\" fu oggetto di una seconda trasposizione solo nel 1985, nel film \"La sposa promessa\", diretto da Franc Roddam, con interpreti Sting nel ruolo del barone Frankenstein e Jennifer Beals nella parte della sposa della creatura, di cui lo scienziato finir\u00e0 per innamorarsi.\nNel 1991, la casa di produzione prese in esame la realizzazione di un rifacimento per la televisione via cavo. In aggiunta, Martin Scorsese si disse interessato alla regia.\nA met\u00e0 2000, la Universal in collaborazione con Imagine Entertainment mise sotto contratto Shari Springer Berman e Robert Pulcini per scrivere il rifacimento. Il duo ambient\u00f2 la storia nel mondo contemporaneo a New York. Jacob Estes fu anche coinvolto a un certo punto nel progetto e stese una bozza.\nNel giugno 2009, un nuovo film fu messo sotto la guida del produttore Brian Grazer, e Neil Burger e Dirk Wittenborn furono contattati rispettivamente come regista e sceneggiatore da Universal e Imagine."}
{"id": "349963", "revid": "638792", "url": "https://it.wikipedia.org/wiki?curid=349963", "title": "Drew (personaggio)", "text": ""}
{"id": "349964", "revid": "21880", "url": "https://it.wikipedia.org/wiki?curid=349964", "title": "Miq.", "text": ""}
{"id": "349965", "revid": "37401", "url": "https://it.wikipedia.org/wiki?curid=349965", "title": "Napalm Death", "text": "I Napalm Death sono un gruppo musicale grindcore/death metal formatosi a Meriden, vicino a Birmingham, Regno Unito, nel 1981 da Miles Ratledge e Nicholas Bullen. La band \u00e8 da molti accreditata come l'inventrice del grindcore, sebbene nel corso degli anni il loro sound si sia avvicinato al death metal. Nessuno dei membri originali \u00e8 attualmente parte del gruppo, infatti la storia della band \u00e8 caratterizzata da continui cambi di formazione.\nI componenti che hanno abbandonato il gruppo sono andati a formare altre band molto importanti, come i Carcass, i Godflesh, i Cathedral, gli Scorn e i The Curse of the Golden Vampire. Inoltre, i membri che si sono aggiunti nel tempo hanno a loro volta formato altri gruppi come i Painkiller, i Brujeria, i Venomous Concept, i Lock Up, i Meathook Seed e i Jesu.\nDagli albori degli anni novanta, il gruppo ha raggiunto una certa stabilit\u00e0, con la formazione costituita da Mark \"Barney\" Greenway alla voce, Shane Embury al basso, Mitch Harris alla chitarra e Danny Herrera alla batteria. Il chitarrista Jesse Pintado \u00e8 stato un altro membro permanente dal 1989 fino al 2004 (due anni dopo morir\u00e0 per una malattia al fegato).\nLa band \u00e8 entrata nel libro del Guinness dei Primati nel 1987 per aver registrato la canzone pi\u00f9 corta della storia, \"You Suffer\", che dura precisamente 1,316 secondi.\nStoria.\n1981-1986.\nI Napalm Death nacquero a Birmingham, nel Regno Unito, nel 1981, come gruppo hardcore punk fondato dagli studenti delle high school Nic Bullen, Miles Ratledge, Daryl Fedeski e altri amici che incontrarono a scuola. Inizialmente venne scelto il nome di \"Civil Defence\", e il gruppo era influenzato soprattutto dall'anarcho punk, e dal crust punk di gruppi come gli Amebix ed i Crass. La band registr\u00f2 alcuni demo, e contribu\u00ec alla compilation \"Bullshit Detector Volume 3\", pubblicata dalla Crass Records.\nNel frattempo il giovane chitarrista Justin Broadrick stava suonando in un progetto chiamato \"Final\". Nic Bullen incontr\u00f2 Broadrick in un negozio di dischi di Birmingham. Visti gli stessi interessi (punk, metal, Throbbing Gristle) Justin entr\u00f2 presto a far parte del gruppo. Era il maggio del 1985, e con questo nuovo inserimento vennero aggiunte le prime influenze metal. In seguito registrarono un demo, \"Hatred Surge\", sul quale i vari componenti si presentavano con buffi pseudonimi. La formazione descritta sul demo era: Nik - Vox, Just - Guitar, Nuts - Bass, Rat - Drums.\nDopo la registrazione del demo Ratledge lasci\u00f2 la band, e fu sostituito da Mick Harris. Il gruppo divenne un trio, con Nic Bullen che divenne anche bassista oltre che cantante, Broadrick alla chitarra e Harris alla batteria. L'ingresso di Harris port\u00f2 il gruppo a riarrangiare gran parte dei pezzi e comporne di nuovi, aumentando ulteriormente la velocit\u00e0 e la brutalit\u00e0 del sound.\nDopo aver preso alcuni contatti con Digby Pearson, proprietario della piccola etichetta Earache Records, i Napalm Death firmarono un contratto e registrarono met\u00e0 delle composizioni che nel 1987 sarebbero state incluse in \"Scum\".\nI Napalm Death furono i primi a coniare il termine grindcore per classificare lo stile che suonavano, anche se altri avevano gi\u00e0 suonato un genere comunque simile. Gruppi come Siege, Repulsion, Macabre, S.O.B., L\u00e4rm, Heresy e Cryptic Slaughter erano molto conosciuti per suonare un genere ultra veloce e brutale. I Napalm Death portarono all'estremo queste caratteristiche, contaminandole con l'attitudine antimusicale e rumorista di gruppi come Throbbing Gristle e Swans.\nPer rendere il lavoro pi\u00f9 facile a Bullen venne assoldato un bassista, Jim Whitely, cos\u00ec che Bullen potesse concentrarsi esclusivamente sul canto.\nDurante un concerto degli Head of David, Broadrick ricevette un'offerta per suonare con loro, e lasci\u00f2 i Napalm Death. Il gruppo, dunque, perse il chitarrista.\n1987-1989.\nPoco dopo anche Bullen lasci\u00f2 il gruppo. Il gruppo sembrava in procinto di sciogliersi, ed invece venne chiamato il chitarrista Bill Steer, che suonava in un gruppo del posto, i Carcass, rimanendo comunque membro di entrambe le band. Venne reclutato anche un nuovo cantante, Lee Dorrian. Con questo formazione registrarono la seconda met\u00e0 di \"Scum\" presso i Rich Bitch Studios nel maggio del 1987. Il risultato fu finalmente pubblicato dalla Earache. Questo classico distrusse le pi\u00f9 logiche strutture musicali, sfornando canzoni come \"Dragnet\", \"Mind Control\", e \"You Suffer\", e divenendo uno dei pi\u00f9 seminali lavori nella storia della musica estrema.\nPoco dopo il gruppo cominci\u00f2 un tour, ma i Napalm Death persero un altro componente. Whitely lasci\u00f2 poco prima del tour di supporto a \"Scum\". Il suo posto venne preso da Shane Embury, un fan dei Napalm Death conosciuto per essere il batterista degli Unseen Terror. Dopo questo piccolo cambiamento, la band prese parte a due compilation, (\"North Atlantic Noise Attack\" e \"Pathological\"), registr\u00f2 due \"Peel sessions\" ed uno \"split\" 7\" coi grinder giapponesi S.O.B.. Alla fine rientrarono nei Rich Bitch Studios per registrare il secondo disco, \"From Enslavement to Obliteration\".\nIn seguito alla pubblicazione, i Napalm Death parteciparono alla BBC's Arena Heavy Metal Special, che mostr\u00f2 l'indiscutibile spessore della band. Successivamente il gruppo cominci\u00f2 un tour attorno al mondo, ma appena tornati dal Giappone, nel luglio 1989, Steer e Dorrian lasciarono la band. Steer decise di dedicarsi a tempo pieno ai Carcass, mentre Dorrian fond\u00f2 il gruppo doom metal dei Cathedral. In breve, i membri rimasti nei Napalm Death contattarono Jesse Pintado (ex-Terrorizer). Un nuovo cantante, Mark \"Barney\" Greenway dei Benediction, venne inoltre chiamato ed accett\u00f2 immediatamente.\nDopo il reclutamento dei nuovi membri, la band prese parte al \"Grindcrusher Tour\", con altri mostri sacri del metal estremo come Carcass, Bolt Thrower e Morbid Angel. Dopo il tour venne chiamato un secondo chitarrista, Mitch Harris (ex Righteous Pigs), e cominciarono a scrivere il materiale per un nuovo disco. Vennero aiutati dall produttore statunitense Scott Burns, che viveva e lavorava in Florida, e registrarono principalmente al Morrisound Recording.\n1990-1994.\nIn Florida cominciarono a lavorare al terzo album, \"Harmony Corruption\". Il loro stile cambi\u00f2 leggermente, dal grindcore passarono ad un mix tra questo ed il death metal, con un ritmo pi\u00f9 lento e maggiori parti ritmate. I cambiamenti comunque risultarono apprezzabili, tanto che il disco fu nuovamente un successo. Durante il tour che ne segu\u00ec registrarono alcuni concerti per poi produrre una VHS intitolata \"Live Corruption\".\nSuccessivamente Mick Harris volle cambiare nuovamente stile, ma trov\u00f2 l'opposizione dei suoi compagni che furono costretti a cacciarlo. Uno sconosciuto batterista statunitense venne chiamato per rimpiazzarlo, Danny Herrera. I Napalm Death pubblicarono un nuovo disco, \"Utopia Banished\", stavolta col produttore Colin Richardson. Questa pubblicazione risult\u00f2 come un ritorno alle origini.\nDopo la registrazione di un EP, \"The World Keeps Turning\", il gruppo fece un tour in Europa coi Dismember e gli Obituary. Il tour continu\u00f2 negli Stati Uniti, dove i Napalm Death suonarono coi Cathedral, i Carcass ed i Brutal Truth.\nSuccessivamente entrarono in studio per registrare \"Fear, Emptiness, Despair\". Questa volta i cambiamenti furono maggiori, senza comunque perdere in pesantezza e aggressivit\u00e0. Era chiaro che il tentativo era quello di far apparire il loro sound pi\u00f9 fresco e moderno. Dei riff pi\u00f9 ritmici ed una struttura al limite dell'industrial, sempre condita con gli elementi grindcore, furono gli ingredienti dell'album. Il successivo tour fu accompagnato dagli Entombed, nuovamente dagli Obituary e dai Machine Head.\n1994-2001.\nL'EP \"Greed Killing\" fu la pubblicazione successiva su Earache Records. Dopo l'anteprima dell'EP, venne lanciato anche un nuovo full-length, \"Diatribes\". Ma delle incomprensioni fra Greenway ed il resto del gruppo fecero in modo che il cantante venisse allontanato alla fine del 1996. Greenway and\u00f2 a cantare negli Extreme Noise Terror, e in risposta il cantante di questi ultimi, Phil Vane, divenne il nuovo frontman dei Napalm Death. Ma la situazione non miglior\u00f2, e Vane venne escluso dalla band appena prima dell'ingresso in studio per la registrazione del nuovo disco; cos\u00ec Greenway torn\u00f2 a far parte dei Napalm Death.\nL'album \"Inside the Torn Apart\" fu un passo indietro nella sperimentazione e risult\u00f2 il primo segno di un ritorno verso l'antico, ma mai dimenticato approccio grindcore. Questo ritorno venne completato dai successivi \"Words from the Exit Wound\" e \"Enemy of the Music Business\". Quest'ultimo disco mostr\u00f2 la rabbia del gruppo verso l'industria discografica, e in particolar modo verso la Earache. Dopo questa pubblicazione, il bassista della band decise di creare una propria etichetta.\n2004-oggi.\nNel 2004 registrarono un album di cover, \"\", il seguito di un precedente EP, anch'esso di sole reinterpretazioni. Il disco conteneva rifacimenti di vecchie canzoni hardcore punk e metal, inclusi gruppi come Agnostic Front, Cryptic Slaughter, Massacre, Kreator, Sepultura, Hirax e Discharge.\nPer problemi personali per\u00f2, Pintado non pot\u00e9 suonare su \"Leaders Not Followers: Part 2\", e lasci\u00f2 i Napalm Death all'inizio del 2004.\nNell'aprile del 2005 fu pubblicato il nuovo album, \"The Code Is Red...Long Live the Code\". Il disco conteneva, tra le altre cose, duetti con Jeff Walker (ex-Carcass), Jamey Jasta (Hatebreed) e Jello Biafra (ex-Dead Kennedys), e risultava un ulteriore passo verso la brutalit\u00e0 delle origini, ristabilendo la band come vero e proprio gruppo grindcore.\nNel 2006 usc\u00ec \"Smear Campaign\", altro album che prediligeva le sonorit\u00e0 grindcore delle origini a quelle death metal.\nNel 2009 usc\u00ec \"Time Waits for No Slave\", con cui i Napalm Death continuano il riavvicinamento al grindcore, in quest'album pi\u00f9 maturo.\nNel 2012 usc\u00ec \"Utilitarian\", album deathgrind che parla della recente crisi economica.\nNel 2015 usc\u00ec \"Apex Predator - Easy Meat\", album pi\u00f9 vicino all'hardcore punk estremo, mentre si sono ormai estinte le sonorit\u00e0 death metal.\nLa FETO Records.\nNel 2002, Shane Embury fond\u00f2 la FETO Records assieme a Mick Kenney degli Anaal Nathrakh. Come nome dell'etichetta, scelsero l'acronimo del secondo album dei Napalm Death, \"From Enslavement to Obliteration\".\nNei primi 2 anni di attivit\u00e0, l'etichetta produsse quasi esclusivamente dischi dei Napalm Death: l'album \"Order of the Leech\", ancora corrosivo nei riguardi dell'industria discografica, per il mercato britannico (l'edizione statunitense fu invece affidata alla Spitfire Records), al quale seguirono il mini CD \"The Leech Sampler\" e il live \"Punishment in Capitals\" nel 2003, registrato il 12 aprile 2002 a Londra.\nDal 2006 l'attivit\u00e0 dell'etichetta si \u00e8 ampliata notevolmente, iniziando a produrre sia progetti paralleli dei due fondatori come il disco eponimo degli Exploder, \"The Inferno\" dei Professor Fate, il quarto album dei Mistress \"The Glory Bitches of Doghead\" in cui partecipava Kenney e \"Violent Reprisal\" dei Lock Up in cui partecipava Embury, sia contrattualizzando nuove band, tra le quali gli inglesi Ramesses, Nyia e Theoktony, i giapponesi 324, e gli italiani Cripple Bastards (preminenti nella scena grindcore).\nNel gennaio del 2008 l'etichetta annunci\u00f2 il calendario del primo festival \"From Enslavement to Obliteration Fest\" (in breve \"F.E.T.O. Fest\", talvolta scritto \"FETO Fest\"), che fu organizzato a Londra il 2 maggio 2008. Altre edizioni del festival sono state organizzate negli anni successivi.\nIdee politiche.\nI Napalm Death sono sempre stati un gruppo politicizzato, che affonda le proprie radici ideologiche nell'anarchismo. Non hanno mai dichiarato di essere comunisti, a differenza di quello che molti credono, definendosi invece indipendenti dalle idee di destra e di sinistra. Altro punto fermo del loro pensiero \u00e8 un forte nichilismo, che li ha sempre spinti ad andare contro tutti i modelli precostituiti. Inoltre sono fortemente anti-fascisti, tanto da aver inciso un singolo, \"Nazi Punks Fuck Off\" nel 1993, i quali proventi sono stati devoluti interamente ad associazioni anti-fasciste."}
{"id": "349966", "revid": "339392", "url": "https://it.wikipedia.org/wiki?curid=349966", "title": "E ora... qualcosa di completamente diverso", "text": ""}
{"id": "349967", "revid": "767487", "url": "https://it.wikipedia.org/wiki?curid=349967", "title": "E ora qualcosa di completamente diverso", "text": "E ora qualcosa di completamente diverso (\"And Now for Something Completely Different\") \u00e8 un film del 1971 diretto da Ian MacNaughton.\nFilm a sketch ideato, scritto e interpretato dal gruppo di comici inglesi Monty Python.\nProduzione.\nIl lungometraggio fu concepito per introdurre i \"Python\" al mercato degli Stati Uniti, dove la loro celeberrima serie televisiva \"Monty Python's Flying Circus\" non era stata ancora trasmessa.\nEra il primo lungometraggio del gruppo. Furono scelti i migliori episodi delle due stagioni dello show realizzate fino ad allora. Gli \"sketch\" vennero rigirati in pellicola, quasi interamente in esterni, e senza la presenza di un pubblico come accadeva nel \"Circus\". I set del film furono costruiti in un caseificio abbandonato.\nIl film non offriva nulla di nuovo agli ammiratori inglesi del gruppo comico, se non l'opportunit\u00e0 di rivedere alcune gag a colori in un'epoca dove ancora molti avevano televisori in bianco e nero, e in effetti molti rimasero delusi dal fatto che il film disattendesse il suo stesso titolo. Gli incassi comunque coprirono i costi di produzione, peraltro tanto bassi che alcuni effetti realizzati per la TV non poterono essere replicati nel film. In America il film ironicamente ebbe una pessima distribuzione, e i migliori risultati si ebbero quando venne riproposto in sala dopo la messa in onda del \"Flying Circus\". Il film divenne comunque un cult negli anni successivi, anche in Italia dove invece la trasmissione non fu proposta per molti anni.\nIl film fu finanziato da Victor Lownes, direttore di \"Playboy\". Questi impose un forte controllo sulla realizzazione del film, a differenza della BBC che lasci\u00f2 sempre ampia libert\u00e0 al gruppo per la trasmissione. Fece togliere dal film il personaggio di Ken Shabby e pretese che il proprio nome fosse scritto in caratteri \"rocciosi\" come quelli dei membri dei \"Python\". Gilliam riluttante accett\u00f2, ma in seguito cambi\u00f2 lo stile dei nomi del gruppo, cos\u00ec che nella versione finale solo quello di Lownes appare in quel modo.\nNelle proiezioni di prova, il gruppo si accorse che dopo i primi 50 minuti il pubblico smetteva di ridere per una decina di minuti, per poi ricominciare fino alla fine. Pensarono che dipendesse dagli sketch in quel punto e li rimontarono con un ordine diverso, ma il calo si aveva \"comunque\" dopo 50 minuti. Compresero cos\u00ec che, in mancanza di una storia trainante, lo spettatore si stancava presto e la sua attenzione calava per un po'. Per i film successivi quindi i \"Python\" cercarono sempre di costruire una storia comune, anche se la scrittura era sempre basata su \"sketch\".\nIl titolo.\nIl titolo deriva dalla frase che spesso tra uno \"sketch\" e l'altro della trasmissione veniva ripetuta da John Cleese nel ruolo di annunciatore televisivo seduto a un'elegante scrivania, che poteva trovarsi a mezz'aria, in mezzo a un prato sterminato o dentro a una gabbia, oppure sdraiato in bikini su un tavolino nel mezzo di un bosco ecc.\nLa frase stessa descrive perfettamente il carattere \"non sequitur\" del programma e, dunque, del film."}
{"id": "349968", "revid": "365417", "url": "https://it.wikipedia.org/wiki?curid=349968", "title": "Wartburg", "text": "Il Wartburg \u00e8 un castello che sorge negli immediati dintorni di Eisenach, nella Turingia, in Germania.\nSorge alla sommit\u00e0 di una collina a dominando tutto il paesaggio della Selva di Turingia e rappresenta uno dei pi\u00f9 alti e vasti esempi dell'architettura fortificata europea del Medioevo. Nel Medioevo \u00e8 stato un grande fulcro culturale legato ai Minnes\u00e4nger.\nIl castello \u00e8 punto di transito sia dell'antica Via Regia (a nord), sia del vecchissimo sentiero Rennsteig (a sud), lungo pi\u00f9 di , in gran parte nella selva di Turingia. Nel 1999 \u00e8 entrato a far parte del patrimonio dell'umanit\u00e0 dell'UNESCO.\nStoria.\nIl castello venne fatto costruire nel 1067 dal langravio di Turingia Luigi il Saltatore e rest\u00f2 residenza dei langravi fino al 1440. \nVenne continuamente ampliato e modificato, inoltre profondamente restaurato dopo la seconda guerra mondiale.\nSignificato nella storia tedesca.\nIl Wartburg \u00e8 collegato alla storia della Germania come quasi nessun altro castello in Germania. Dal 1211 al 1227, Elisabetta di Turingia, poi canonizzata, abit\u00f2 nel castello. Nel 1521/1522 il riformatore Martin Lutero si nascose qui e durante questo periodo tradusse in tedesco il Nuovo Testamento della Bibbia (\u201cSeptembertestament\u201d) in sole undici settimane. Johann Wolfgang von Goethe vi soggiorn\u00f2 pi\u00f9 volte, per la prima volta nel 1777. Il 18 ottobre 1817, su invito dell'associazione \"Urburschenschaft\", in occasione del 300\u00ba anniversario della tesi di Martin Lutero (31 ottobre 1517) e in commemorazione della Battaglia delle Nazioni che fu combattuta vicino a Lipsia (16-19 ottobre 1813), fu organizzato il primo Festival di Wartburg. Il secondo si tenne nel 1848 in occasione della Rivoluzione di marzo. Quindi non sorprende che il castello fosse gi\u00e0 monumento nazionale nel XIX secolo.\nLangravi della Turingia.\nIl Wartburg \u00e8 il castello pi\u00f9 famoso della nobile famiglia dei Ludovingi. Il loro antenato Luigi il Barbuto (\u2020 1080), il padre di Luigi il Saltatore, proveniva dalla famiglia dei conti di Rieneck della Bassa Franconia, che possedevano il burgraviato dell'arcivescovo di Magonza. Con il suo appoggio fond\u00f2 una piccola signoria di radura nell'area di Eisenach e costru\u00ec, l'oggi fatiscente castello Schauenburg vicino a Friedrichroda.\nLuigi il Saltatore (\u2020 1123) trasfer\u00ec la sede del suo casato al Wartburg. La posizione dominante del colle del castello e il nome fanno pensare che sul monte esistesse una fortificazione o un punto di osservazione prima della fondazione del castello feudale. La leggenda della fondazione menziona le \"spade giurate del Wartburg\". Secondo questa leggenda, si diceva che Ludovico il Saltatore, con le parole \"Wart! Berg, du sollst mir eine Burg werden!\" (Aspetta! Berg, dovresti diventare un castello per me!) annunci\u00f2 la fondazione del Wartburg. Il progetto minacciava di fallire perch\u00e9 la montagna non gli apparteneva. Non avrebbe potuto conquistarla con i suoi soli dodici cavalieri. Cos\u00ec gli venne l'idea di portare della terra dal proprio territorio e spargerla sulla montagna. I cavalieri testimoniarono per lui in tribunale, piantarono le loro spade nel terreno e giurarono che queste spade erano completamente nella terra di Ludovico. Il trucco ebbe successo e la costruzione del Wartburg pot\u00e9 iniziare, secondo la leggenda.\nNon sono stati ancora trovati resti del castello pi\u00f9 antico. Il castello \u00e8 stato menzionato per la prima volta in un documento nel 1080 in occasione di un attacco da parte della guarnigione del castello a un distaccamento dell'esercito reale di Enrico IV.\nSuccessivamente, Luigi, che fu coinvolto in una rivolta contro Rnrico IV, dovette cedere il Wartburg al Kaiser per riconquistare la sua libert\u00e0. Ci\u00f2 documenta l'importanza del complesso in questa prima fase.\nCome partigiani degli arcivescovi di Magonza, i Ludovingi guadagnarono rapidamente potere e importanza. Nel 1131 il figlio di Luigi il Saltatore, Ludovico I di Turingia, fu elevato alla carica di langravio, dal re Lotario II, e quindi posto sullo stesso piano dei duchi. Il riavvicinamento con la famiglia imperiale tedesca degli Staufer li port\u00f2 ad allontanarsi dagli arcivescovi di Magonza. Nel periodo successivo i langravi di Turingia si espansero a spese degli arcivescovi. Di quel periodo sono sopravvissuti solo minimi resti strutturali del castello. La maggior parte degli edifici erano probabilmente in legno.\nTutte le informazioni sopra elencate si basano in definitiva sull'incredibile \"Reinhardsbrunn\", cronaca e congetture su di esso. I Ludovingi sono stati veramente provati come padroni del Wartburg solo dal 1150. Prima di allora, il castello era apparentemente di propriet\u00e0 (come Allodio o come Feudo, ma non dei Ludovingi) di una famiglia nobile da cui proveniva l'arcivescovo di Magonza, Enrico in stretta connessione con il re Corrado III di Svevia, ma fu estromesso da Federico Barbarossa.\nIl langravio Ludovico II di Turingia (regno 1140\u20131172) fu il pi\u00f9 importante costruttore dei Ludovingi. La sua influenza sulla costruzione del castello di quel tempo fu molto significativa. Sotto la sua guida, intorno, al 1156\u20131162, fu costruito il \"Palas\" di grande valore culturale e storico, un edificio rappresentativo separato e indipendente con funzione residenziale. Oltre al palazzo, risalgono al XII secolo anche la cortina orientale e parti del corpo di guardia. Un Bergfried, che sorgeva in un luogo diverso dall'attuale torre e aveva dimensioni molto maggiori, non \u00e8 sopravvissuto ai secoli. La\"Casa del langravio\" fu costruita nel 1172.\nL'ultimo dei Ludovingi, Enrico Raspe, regn\u00f2 dal 1227 al 1247. Us\u00f2 il castello come sua unica residenza e quindi anticip\u00f2 lo sviluppo storico. Fino ad allora era consuetudine esercitare il dominio errante, cio\u00e8 spostarsi di castello in castello fino a quando la corte non avesse esaurito le risorse locali.\nBurgravi del Wartburg.\nLa progressiva espansione del territorio ludovigiano su parti degli attuali stati federali della Turingia e dell'Assia, spesso spazialmente distanti, port\u00f2 ad una frequente assenza dei langravi regnanti dai rispettivi castelli con funzioni di residenza. Ci\u00f2 interess\u00f2 anche il Wartburg, che si trovava all'incirca al centro del Langraviato. Era quindi necessario affidare tutti i compiti per l'amministrazione del castello, in particolare anche la sicurezza permanente e il miglioramento tecnico-difensivo del sistema della fortezza, a un rappresentante delegato; ricopr\u00ec la carica di \"Burgravio del Wartburg\". Con la famiglia dei \"Conti di Wartburg\", che apparvero contemporaneamente, anche loro all'inizio del XIII secolo, come burgravi del vicino Brandenburg, una linea laterale dei conti di Bielstein che non era imparentata con la famiglia dei Ludovingi.\nDurante la Lotta per le investiture il castello fu una base strategica che opponeva la Sassonia e la Turingia, alleate, all'imperatore Enrico IV.\nDal 1207 al 1231 fu dimora del langravio Ludovico IV e della principessa Elisabetta d'Ungheria, santificata nel 1235.\nNel 1999 il castello di Wartburg \u00e8 stato dichiarato dall'UNESCO Patrimonio dell'umanit\u00e0.\nMinnes\u00e4nger.\nErmanno I di Turingia (1190-1217) vi cre\u00f2 una corte intellettuale e raffinata, facendo divenire la Wartburg un fulcro fondamentale del Minnesang germanico. Inoltre, verso il 1207 fu sede del \"S\u00e4ngerkrieg\", concorso di Minnes\u00e4nger che vide affrontarsi partecipanti del calibro di Walther von der Vogelweide, di Wolfram von Eschenbach o di Albrecht von Halberstadt. Questa vicenda ispir\u00f2 il grande compositore Richard Wagner per la sua Opera del Tannh\u00e4user, e quindi il fantasioso re di Baviera Ludovico II nella costruzione del Castello di Neuschwanstein.\nLangravia Elisabetta.\nFino al 1228 Elisabetta, figlia del re ungherese, visse nel Wartburg come moglie (dal 1227 vedova) del Langravio Ludovico IV di Turingia. Da quando vi viveva non \u00e8 certo. Quando suo marito fu ucciso in una crociata, Elisabetta si dedic\u00f2 interamente a una vita di povert\u00e0 e al servizio dei poveri e dei malati.\nWettiner.\nDopo la morte di Enricoh Raspe, nel 1247, e la successiva guerra di successione in Turingia, il castello pass\u00f2 nelle mani della Casata di Wettin. Nel 1250 la casa del langravio fu ampliata. Dopo che la Turingia cadde nelle mani dei margravi di Mei\u00dfen, Alberto II, che ricevette la terra appena acquistata dal padre, Enrico III, si stabil\u00ec al Wartburg. Nel XIII secolo fu costruita la torre sud nel cortile posteriore.\nIl castello fu gravemente danneggiato da un incendio causato da un fulmine nel 1318. Il margravio Federico I fece riparare il palazzo e il mastio nel 1319 e nel castello interno fu costruito un grande edificio riscaldato. A quest'epoca risale, tra l'altro, l'insediamento della chiesa nella casa del Langravio (1320).\nDopo la morte del langravio Baldassarre di Turingia, nel 1406, il castello era solo una residenza secondaria nel XV secolo. Ci\u00f2 si esprimeva anche nella costruzione pi\u00f9 modesta. Al posto dei blocchi di pietra naturale venne utilizzato il legno a graticcio pi\u00f9 economico. Di quest'epoca si sono conservati il corpo di guardia (fine del XV secolo utilizzando parti pi\u00f9 antiche), la casa del cavaliere, il baliato (iniziato nel 1480) e i due merli del cortile esterno (dopo il 1477).\nMartin Lutero.\nDopo la Dieta di Worms del 1521, Lutero fu colpito da un bando imperiale, la cui bozza fu redatta dal nunzio pontificio Girolamo Aleandro. Il 26 maggio 1521, la Dieta promulg\u00f2 l'Editto di Worms, retrodatato all'8 maggio e sottoscritto dall'Imperatore. Con l'Editto Lutero fu dichiarato \"vogelfrei\" (bandito, fuorilegge), e in tutto il territorio del Sacro Romano Impero fu vietata la pubblicazione e circolazione dei suoi scritti. Carlo V, rispettando la promessa fatta al suo elettore Federico il Saggio, gli garant\u00ec un salvacondotto \u2013 decisione di cui poi ebbe a pentirsi, quando lo sviluppo della Riforma distrusse l'unit\u00e0 del suo Impero.\nLa sera del 4 maggio 1521, sulla via di casa vicino al castello di Altenstein a Bad Liebenstein, il \"fuorilegge\" Lutero fu segretamente rapito dai soldati di Federico, comandati dai cavalieri Burkhard Hund von Wenkheim e Hans Sittich von Berlepsch, e condotto alla fortezza di Wartburg, per essere posto al sicuro dai pericoli per la sua incolumit\u00e0. Lutero vi soggiorn\u00f2 in incognito, da sabato 4 maggio 1521 sino a sabato 1\u00b0 Marzo 1522, sotto lo pseudonimo di \"Junker J\u00f6rg\". L'alloggio spartano di Lutero era una piccola stanza sopra il primo cortile, che doveva essere una prigione per cavalieri. Qui us\u00f2 il riposo forzato per prepararsi alle future controversie teologiche e per realizzare il progetto di una traduzione del Nuovo Testamento in lingua tedesca.\nFritz Erbe.\nNel 1540 l'anabattista Fritz Erbe, che era gi\u00e0 stato imprigionato a Eisenach, fu trasferito al Wartburg e internato in una cantina sotterranea nella torre sud. L'unico accesso al dongione era un'apertura nel pavimento del piano centrale della torre. Dopo diversi anni di prigionia, Fritz Erbe mor\u00ec nel 1548. Durante i lavori di pulizia, nel 1925, il guardiano del castello, Hermann Nebe, scopr\u00ec il nome Erbe sopra la roccia, che Erbe stesso aveva scolpito. La presunta eredit\u00e0 funeraria \u00e8 stata ritrovata sotto il castello nel 2006. Oggi una targa sulla torre sud del Wartburg ricorda il destino di Erbe.\nGoethe e il Wartburg.\nDurante le sue visite a Eisenach e al Castello di Wilhelmsthal, Johann Wolfgang von Goethe ebbe diverse opportunit\u00e0 di familiarizzare con la storia del Wartburg in loco; in tali occasioni furono realizzati anche alcuni schizzi del castello. Nel 1793 organizz\u00f2 osservazioni e registrazioni meteorologiche al castello. Dal 1815 in poi, Goethe pens\u00f2 di allestire un museo d'arte nel Wartburg. In questo contesto, il ministro di Stato granducale Christian Gottlob von Voigt venne consultato a Weimar per consentire l'acquisto di oggetti d'arte per lo pi\u00f9 sacri. Questi in seguito costituirono la base delle collezioni di sculture del Museo della Turingia.\nGoethe rimase colpito dal paesaggio, dalla mineralogia, dal tempo e da molti dettagli costruttivi; era a conoscenza del valore storico del castello come dimora dei langravi e di Martin Lutero. L'impegno e l'interesse di Goethe per il castello diminuirono poi notevolmente, anche a seguito del \"Festival di Wartburg\" organizzato dalla \"Urburschenschaft\" nell'ottobre.\nFestival di Wartburg.\nQuesti Festival di Wartburg erano per lo pi\u00f9 raduni di studenti che si svolgevano al Wartburg. Il pi\u00f9 noto fu il primo Festival di Wartburg, il 18 ottobre 1817, al quale tutti si riferirono in seguito: in occasione del 300\u00ba anniversario dell'inizio della Riforma e del 4\u00ba anniversario della Battaglia delle Nazioni, vicino Lipsia, studenti di varie universit\u00e0 tedesche organizzarono un incontro. Il raduno di circa 500 studenti e alcuni professori era una protesta contro la politica reazionaria dei piccoli stati e a favore di uno stato nazionale con una propria costituzione.\nDa allora, il Wartburg \u00e8 stato utilizzato come punto d'incontro dalle associazioni studentesche tedesche. Il \"Wingolfsbund\" organizza un festival di Wartburg ogni due anni dal 1850 e la \"Deutsche Burschenschaft\" vi ha tenuto la sua cerimonia annuale fino al \"Burschentag\" 2013.\nRicostruzione dal XIX secolo.\nNel 1838 il Granduca di Sassonia-Weimar-Eisenachische Baurat, Johann Wilhelm S\u00e4ltzer, fu incaricato di indagare sui resti del Wartburg. Le sue scoperte diedero impulso al restauro delle antiche rovine del castello. Fece aprire e completare i portici del palazzo sul lato del cortile, misur\u00f2 attentamente le rovine e present\u00f2 nuovi progetti di costruzione del castello molto originali e fantasiosi, caratterizzati da un romanticismo castellano.\nDopo un'ampia discussione, il castello fu ricostruito in stile storicizzante, dal 1853 in poi, dall'architetto Hugo von Ritgen. Oltre alla locale pietra Rotliegend, con la quale \u00e8 stata costruita la maggior parte dei nuovi edifici, \u00e8 stata utilizzata anche arenaria Seeberger del Gro\u00dfer Seeberg vicino a Gotha. Furono eretti diversi nuovi edifici, che oggi modellano in modo significativo l'immagine del castello. Al posto dell'aula del tribunale, che fu demolita nel 1778, nel 1867 fu costruita la \"Dirnitz\" con la sala del cancello, dividendo il castello grosso modo a met\u00e0. Il mastio fu costruito tra il 1853 e il 1859. Durante la costruzione delle fondamenta, sono stati scoperti i primi resti delle fondazioni dell'edificio precedente, leggermente sfalsate verso nord. Questa torre era gi\u00e0 in condizioni desolate nel 1568, fu progressivamente demolita, nel 1774 si parlava di \"torre del castello caduta\".\nEra necessaria un'area separata per l'appartamento privato della casa regnante. A tal fine furono aggiunti al mastio il \"Kemenato Nuovo\" e la \"Scala Nuova\"; questi allo stesso tempo colmano lo spazio tra l'aula e la merlatura del cortile esterno. Il posto del birrificio fu preso dal Gaden; \u00e8 stato mantenuto il seminterrato dell'edificio precedente. A sud del palazzo restaurato, dopo il completamento dell'acquedotto Wartburg, \u00e8 stato aggiunto il \"Bagno del Cavaliere\". Il cosiddetto \"canile per orsi\" che vi si trova \u00e8 stato costruito solo all'inizio del XIX secolo come popolare struttura di intrattenimento. Ulteriori edifici (cucina del castello, fabbrica di birra, \"Casa dei mulini a mano\") sul lato ovest sono stati deliberatamente evitati; lo spazio qui disponibile \u00e8 occupato dal \"giardino dei comandanti\" prato con pergolato a balcone. Un'altra misura edilizia della fine del XIX secolo fu la costruzione del \"Wartburghotel\" sul \"Gaisk\u00f6pfchen\". L'11 giugno 1859, al termine dei lavori, fu inaugurata la \"croce del Wartburg\" sul mastio.\nIl pittore e mosaicista August Oetken ha creato i mosaici colorati nell'Elisabethkemenate dal 1902 al 1906.\nInoltre, grazie alla sua ricostruzione storicistica, l'edificio contiene numerosi dipinti fantasiosi di persone e scene del Medioevo tedesco.\nUno dei fatti quasi dimenticati \u00e8 che la ricostruzione del Wartburg \u00e8 stata resa possibile anche grazie a Granduchessa Sophie che, in qualit\u00e0 di patrona, ha sostenuto il progetto con significative risorse finanziarie.\nIl periodo tra le due guerre.\nEisenach era diventata un'importante citt\u00e0 congressuale intorno al 1900. Nel 1905 venne fondata la \"Kurbad-Eisenach-Gesellschaft\" e furono costruiti numerosi hotel e pensioni, un casin\u00f2, bagni, parchi e sanatori. L'amministrazione del Wartburg guard\u00f2 con preoccupazione a questo boom edilizio, perch\u00e9 aveva cambiato, in modo permanente, l'aspetto precedente del castello. Nelle dure lotte con l'amministrazione comunale e il governo dello stato, fu emanata la \u201cLinea Blu\u201d come limite di lottizzazione ammissibile nonch\u00e9 norme per la tutela del paesaggio intorno al Wartburg, ancora oggi in vigore.\nGrazie al fiorente turismo della citt\u00e0, il Wartburg conobbe un afflusso di turisti fino ad allora sconosciuto. Al fine di migliorare l'accessibilit\u00e0 del castello, furono commissionati i progetti per il collegamento tranviario e una moderna strada di accesso per le automobili. Venne realizzata la costruzione della Wartburgallee che costituisce la base per il \"turismo di massa\" che continua ancora oggi.\nLe conseguenze indesiderate del numero annuale dei visitatori emersero dai primi anni 1920. Gli affreschi realizzati da Moritz von Schwindt iniziarono a sbiadire, e durante le prime analisi dei danni furono diagnosticate infestazioni fungine e processi chimici sulla base dei dipinti. Un comitato scientifico di esperti venne incaricato di assistere i restauratori nella conservazione delle opere d'arte.\nI membri della famiglia granducale rinunciarono al loro potere politico dopo la Rivoluzione di novembre in Turingia. Dopo l'abdicazione, tuttavia, la disputa sui beni privati, la propriet\u00e0 forestale, le terre e i tesori d'arte dei principi scoppi\u00f2 in tutti gli stati tedeschi. Il Wartburg fu \"difeso\" con particolare interesse dalla famiglia granducale e la disputa con i governi borghesi a Weimar, in continua evoluzione, si trascin\u00f2 fino al 1921 e termin\u00f2 con la firma dell'accordo amichevole da parte del Granduca Guglielmo Ernesto e il ministro di Stato di Weimar. La \"questione Wartburg\" era stata considerata risolta con l'istituzione della \"Fondazione Wartburg\"; tuttavia, i membri della fondazione inizialmente attivi erano strettamente imparentati con la Casa regnante e impedirono anche alla Chiesa evangelica luterana in Turingia di essere inclusa nel consiglio della fondazione e tutti i membri vennero confermati dal rispettivo ministro della cultura del Libero Stato di Turingia. Negli anni 1930, Wilhelm Frick e il Gauleiter della Turingia Fritz Sauckel ebbero influenza sulla Fondazione Wartburg come membri del comitato. Nel 1930 Hans von der Gabelentz divenne capitano della Wartburg e fond\u00f2 il Museo Wartburg e l'Archivio del Castello.\nNazionalsocialismo e seconda guerra mondiale.\nDurante il nazionalsocialismo il Gauleiter Fritz Sauckel della Turingia progett\u00f2 di fare del Wartburg un \"centro culturale del Reich\". Vi vennero organizzati numerosi eventi e celebrazioni di propaganda, come le celebrazioni di Lutero del 1934 dei \"cristiani tedeschi\" affiliati al nazismo. Nel 1938 Sauckel fece sostituire la croce sulla torre del castello con una svastica. Tuttavia, le proteste della popolazione fecero s\u00ec che fosse nuovamente rimossa dopo un mese e la croce cristiana fosse rimessa al suo posto.\nNella primavera del 1939, 13 chiese regionali protestanti fondarono nel Wartburg l'\"Istituto per la ricerca e l'eliminazione dell'influenza ebraica sulla vita della Chiesa tedesca\"; l'8 maggio di quell'anno fu inaugurato, e il suo capo era il teologo Walter Grundmann. I fascicoli dell'\"Entjudungsinstitut\", scomparso dopo il 1945, divennero noti al pubblico solo nel 1990, dopo il trasferimento degli archivi ecclesiastici regionali.\nDopo la seconda guerra mondiale.\nI bombardamenti statunitensi, dal 1\u00b0 al 5 aprile 1945, causarono danni al cancello e alla casa dei cavalieri, al dirnitz, al mastio, al Neuer Kemenate, alla sala e al Gadem. Questi furono in gran parte sistemati nel 1946.\nOpere d'arte e beni preziosi della Fondazione Wartburg rimasero in depositi segreti fino alla met\u00e0 del 1946 per motivi di sicurezza al fine di proteggerli dalla distruzione o dal saccheggio. La collezione di armi nota come armeria del Wartburg era ancora vittima dell'occupazione postbellica della Turingia da parte dell'Armata Rossa. Questa collezione, preziosa sia dal punto di vista materiale che artistico, fu confiscata nel 1946 e trasferita in Unione Sovietica, dove si persero le sue tracce.\nA partire dagli anni 1950, in vista di importanti ricorrenze (anno della Riforma, anniversario di Lutero, anniversario di Elisabetta), vennero eseguiti ampi lavori di restauro. Nel rispetto della conservazione dei monumenti storici, molti degli infissi ottocenteschi vennero rimossi per far risaltare meglio le componenti romaniche. Gli edifici storici non vennero generalmente sacrificati ma, ove possibile, conservati a testimonianza della storia del castello.\nTempi moderni e patrimonio mondiale.\nLa ricerca sull'edilizia ha fatto progressi significativi dal 1990. Ci\u00f2 vale sia per l'indagine archeologica architettonica del castello che per il restauro delle opere d'arte. Anche l'attrezzatura tecnica del castello \u00e8 stata rinnovata, passo dopo passo. Sono state rifatte le condutture idriche e fognarie, le strade di accesso e i percorsi intorno al castello.\nNel 1999 il Wartburg \u00e8 diventato un sito del Patrimonio dell'umanit\u00e0 dell'UNESCO.\nDal 2008 il Wartburg fa parte della \"Via dei Monumenti\", una rete di monumenti e luoghi della memoria tedeschi fondata su iniziativa dello Stadtgeschichtliches Museum di Lipsia. L'obiettivo della rete \u00e8 \"mettere in rete pi\u00f9 strettamente i luoghi della memoria come ex punti focali del passato e renderli pi\u00f9 tangibili nel loro insieme attraverso misure congiunte di marketing\".\nIl 17 maggio 2010 ha avuto luogo la sepoltura dell'urna della 99enne Elisabetta di Sassonia-Weimar-Eisenach nella Cappella di Elisabetta. \u00c8 stata la prima sepoltura al Wartburg.\nPoich\u00e9 era prevista la costruzione di due grandi turbine eoliche sul Milmesberg, a 461 metri di altezza vicino a Marksuhl e in vista del Wartburg, il castello rischiava di perdere il titolo di patrimonio dell'umanit\u00e0 dell'UNESCO. La controversia si \u00e8 conclusa nel novembre 2013 con una transazione. Inoltre, l'area in questione \u00e8 stata protetta da progetti simili dalla revisione del regolamento urbanistico del Libero Stato di Turingia.\nNel 2015, il \"Gruppo Arraiolos\" ha incontrato l'uscente Presidente federale tedesco Joachim Gauck come ospite al Wartburg.\nNel 2017 il Wartburg ha svolto un ruolo importante nella celebrazione del 500\u00ba anniversario della Riforma.\nEdificio.\nPosizione e descrizione generale.\nIl Wartburg sorge su uno stretto e aspro costone roccioso a circa 220 m sopra la citt\u00e0 di Eisenach; si tratta di un tipico castello a sezioni, originariamente costituito da quattro sezioni, di cui oggi si conservano solo il castello esterno e quello principale. Il Wartburg sub\u00ec i maggiori cambiamenti, non sempre vantaggiosi per la struttura, nel XIX secolo, quando il restauro del castello fu effettuato su iniziativa di Goethe in linea con le idee dello storicismo e del rivitalizzato nazionalismo dell'Impero tedesco.\nIl castello \u00e8 stato pi\u00f9 volte assediato nella sua storia, ma mai conquistato, e nel suo periodo di massimo splendore era cos\u00ec suddiviso:\n1\u00aa sezione.\nLa prima sezione del castello era quella fortificata che segna oggi l'ingresso al castello. Qui c'erano fortificazioni, che hanno dato a questa sezione il nome attuale. Le fondamenta di una torre (\"Fischerturm\") sono state nuovamente riportate alla luce negli anni 1990 e sono oggi visibili all'interno di un foro quadrato. Gli edifici di questa sezione, che fino all'epoca di Goethe erano dei bastioni coperti, non ci sono pi\u00f9. Al loro posto c'\u00e8 oggi la zona davanti al ponte levatoio.\nBastione esterno.\nAl cortile esterno si accede attraverso il ponte levatoio e un edificio con la porta, che in origine era una torre d'ingresso dall'epoca della conversione in residenza e fu successivamente ridotta in altezza e ricostruita. Gli edifici adiacenti alla portineria sulla destra (\"Ritterhaus\", \"Vogtei\") risalgono al tardo Medioevo. Tuttavia, sono state rinvenute indicazioni della presenza di resti edilizi pi\u00f9 antichi. La fontana nel primo cortile del Wartburg non risale al Medioevo, perch\u00e9 l'acqua era portata da animali da soma e prelevata dalla cisterna (nel cortile principale). La cortina muraria, che risale in parte al XII secolo, \u00e8 stata dotata della struttura aggettante a graticcio e coperta nel XV secolo. La parte occidentale si chiama \"Margaretengang\" e la parte orientale \"Elisabethgang\". La corte esterna era probabilmente chiusa da un \"fosso del collo\" al castello principale.\nCastello principale.\nIl castello principale \u00e8 delimitato dalla fila di edifici \"Neue Kemenate \", \"Torhalle \" e \"Dirnitz \", tutti della seconda met\u00e0 del XIX secolo. Gli edifici medievali a questo punto erano gi\u00e0 caduti in rovina ai tempi di Goethe, tanto che lo stato medievale del cortile doveva essere ricostruito attraverso degli scavi. Il castello principale \u00e8 dominato dal palazzo tardo romanico, il \"Landgrafenhaus\", accanto alla \"torre sud\" l'unico edificio medievale del castello principale, nonch\u00e9 dall'attuale torre principale, che fu edificata nei pressi del mastio originale, che ospita un serbatoio dell'acqua per rifornire la citt\u00e0 di Eisenach. Nulla del resto degli edifici medievali \u00e8 sopravvissuto. Il \"Gadem\" adibito oggi a ristorante fu ristrutturato dal 1874 al 1877; \u00e8 stato mantenuto il piano seminterrato con barriccaia. L'edificio in precedenza fungeva da magazzino, armeria e cucina di corte. Immediatamente a sud c'era la fabbrica di birra.\nSezione meridionale.\nLa parte pi\u00f9 meridionale dell'odierno castello principale potrebbe essere stata separata dal cortile principale da un muro all'altezza della fuga Palas-Gadem a causa delle condizioni topografiche nel Medioevo. All'estremit\u00e0 meridionale di questa sezione si trova la \"torre sud\", l'ultima torre originariamente conservata della storia del castello. Copriva il versante meridionale in direzione di \"Eisenacher Burg\". La parte oggi adibita a giardino del castello \u00e8 gi\u00e0 di tre metri pi\u00f9 bassa rispetto all Gadem. Per secoli l'area \u00e8 stata utilizzata come discarica per ampliare progressivamente l'area del cortile del castello. Durante il restauro della parete sud, ancora in corso nel 2012, sono state documentate all'interno della cortina muraria fondazioni e resti di un gruppo di pilastri portanti.\nLocanda.\nNegli anni dal 1912 al 1914, fu costruita la locanda del Wartburg su progetto dell'architetto Bodo Ebhardt.\nSala da concerti.\nIl Wartburg ospita una delle sale da concerto pi\u00f9 famose della Turingia. L'acustica dell'edificio ha giocato un ruolo chiave nel suo successo. \u00c8 anche opera di Franz Liszt, che ha portato le sue capacit\u00e0 e competenze musicali nella progettazione della sala da ballo quando il \"Palas\" \u00e8 stato trasformato in una sala da concerto per conto della Casa Ducale di Weimar.\nNel suo insieme, il Wartburg \u00e8 un tipico esempio di conservazione dei monumenti del XIX secolo: l'architettura esistente \u00e8 stata integrata con edifici in una forma storicizzante, a volte romantica, per riflettere il significato storico del castello, a cui \u00e8 stato dato un aspetto nazionale al momento della costituzione dell'Impero tedesco. Siti comparabili nella storia tedesca sono il Castello di Kyffhausen, il Castello di Hohenzollern, il Castello di Haut-K\u0153nigsbourg e il Castello di Malbork.\nI \"Wartburg Concerts\" vengono trasmessi alla radio dal 1958. A questo scopo \u00e8 stato allestito uno studio nel Wartburg.\nTour.\nUna passeggiata guidata attraverso il castello tocca i seguenti edifici posti:\nL'edificio principale (il \"Palas\" o Palazzo del Langravio) risale originariamente alla met\u00e0 del XII secolo. Le indagini dendrocronologiche datano le travi del basamento al 1157/1158. All'esterno si possono vedere \"prestiti\" da edifici di palazzi romani. Il Palas \u00e8 l'unico palazzo principesco che si \u00e8 conservato di quel periodo. Dal 1847 al 1870 fu ampiamente restaurato, su iniziativa del Granduca Carlo Alessandro di Sassonia-Weimar-Eisenach, dall'architetto dell'Universit\u00e0 di Gie\u00dfen, Hugo von Ritgen.\nL'ingresso al pi\u00f9 basso dei tre piani, il seminterrato a sud del castello, immette inizialmente nell'ex armeria e nelle ex scuderie. Una scala in pietra, al centro dell'edificio, conduce al piano terra vero e proprio della sala. La cosiddetta sala dei cavalieri \u00e8 una stanza quadrata con camino, il cui uso rimane fino ad oggi in gran parte sconosciuto. Segue la cosiddetta sala da pranzo, adibita a soggiorno dei vecchi langravi dopo la ristrutturazione ottocentesca. Il pergolato di Santa Elisabetta, che fu restaurato, su iniziativa e a spese dell'ultimo imperatore dell'Impero tedesco, Guglielmo II, dal 1902 al 1906, con mosaici di vetro neobizantini del pittore e mosaicista della chiesa di Oldenburg, August Oetken, \u00e8 stato completamente ridisegnato. Ci sono prove che si sia chiamato in questo modo dal 1669. Il fulcro della mosaicizzazione del pergolato di Elisabetta \u00e8 un ciclo di Elisabetta con nove raffigurazioni della vita di Santa Elisabetta, langravia di Turingia e principessa d'Ungheria. Le rappresentazioni si riferiscono alla discendenza del casato di Sassonia-Weimar-Eisenach dalla famiglia dei Langravi di Turingia. Al secondo piano, il visitatore arriva alla cappella del Wartburg. La leggenda narra che Martin Lutero abbia predicato qui. I fatti storici non lo confermano. Nell'attigua sala dei cantanti, gli affreschi di Moritz von Schwind, che riprendono l'architettura della sala, illustrano la saga della guerra dei cantanti. La Galleria Elisabetta, adornata con 13 raffigurazioni romantiche di Moritz von Schwind (immagini delle opere della Misericordia di Santa Elisabetta, ovvero le leggende delle fiabe e le meraviglie dei santi) dal 1855 \u00e8 stata restaurata dal 2015 al 2017. La stanza del Langravio mostra ai visitatori la fondazione e altre leggende del Wartburg. Il terzo piano \u00e8 occupato dalla sala da ballo lunga 40 metri, che fu collocata sulla struttura originale dopo che il Wartburg divenne la residenza dei Ludovingi.\nNella sala del cancello, nel nuovo \"Kemenate\" e nel \"Dirnitz\" del XIX secolo \u00e8 situato il museo del castello con gran parte della collezione d'arte. Il \"Dirnitz\", costruito nel 1867, un tempo conteneva l'armeria granducale con un'importantissima collezione storica di armi di \"rango europeo\". Gli oggetti pi\u00f9 preziosi erano 70 armature di noti personaggi storici. Questa collezione \u00e8 stata portata in Unione Sovietica nel febbraio 1946. Nei tre edifici, una mostra permanente presenta la vita degli ospiti illustri, dei residenti e dei langravi del castello. Numerose mostre e immagini, tra le altre, di Lucas Cranach mostrano la movimentata storia dell'edificio nel XII secolo, il soggiorno di Santa Elisabetta e di Martin Lutero, il decadimento e la ricostruzione nel XIX secolo.\nIl tour termina nella cosiddetta \"Margarethengang\" (passeggiata del parapetto occidentale) al Vogtei, dove si trova la stanza di Lutero, che il riformatore utilizz\u00f2 come rifugio dal 4 maggio 1521 al 1\u00ba marzo 1522, dove scrisse una parte del (Nuovo Testamento o Testamento di settembre) nella traduzione in lingua tedesca. Il cosiddetto \"N\u00fcrnberger Erker\" gotico nella vicina \"Vogteistube\" proviene da una casa patrizia di Norimberga e venne aggiunto alla facciata sud del Baliato. Nella parte superiore del Vogteistube si trova anche la cosiddetta \"Pirckheimer St\u00fcbchen\", che la Granduchessa Sofia d'Orange-Nassau fece adattare per suo marito Carlo Alessandro portandola da Norimberga nel 1867. La sala del gabinetto, unica per costruzione e realizzata intorno al 1490, fu a lungo attribuita all'umanista Willibald Pirckheimer (1470\u20131530), ma fu probabilmente commissionata dallo stampatore ed editore Anton Koberger (1440-1513).\nEventi.\nIl Wartburg Festival si tiene ogni anno dal 2004.\nDal 4 maggio al 5 novembre 2017, una delle tre \"Mostre speciali nazionali\" \u00e8 stata presentata al Wartburg in occasione del 500\u00ba Anniversario della Riforma. La mostra \"Lutero e i tedeschi\" si \u00e8 concentrata sul soggiorno di Lutero al Wartburg e sugli sviluppi che hanno portato alla ricostruzione del Wartburg e alla sua trasformazione in \u201cmonumento nazionale\u201d nel XIX secolo.\nDall'inizio del 2018, nelle sale del castello, \u00e8 possibile vedere una mostra permanente di nuova concezione.\nCollegamenti.\nIl Wartburg \u00e8 facilmente raggiungibile con le linee di autobus della Compagnia di trasporti Wartburgmobil:\nFrancobolli e monete commemorative.\nIl Wartburg \u00e8 apparso pi\u00f9 volte sui francobolli tedeschi e internazionali, monete e medaglie commemorative, dei quali di seguito c'\u00e8 una selezione:\nLa moneta da 2 euro \"Wartburg - Turingia\", disegnata da Olaf Stoy, sar\u00e0 messa in circolazione il 1\u00ba febbraio 2022 con un'edizione di 30 milioni di copie."}
{"id": "349969", "revid": "773636", "url": "https://it.wikipedia.org/wiki?curid=349969", "title": "PMMA", "text": ""}
{"id": "349972", "revid": "119750685", "url": "https://it.wikipedia.org/wiki?curid=349972", "title": "Tempio solare", "text": "Il tempio solare \u00e8 una particolare struttura dell'architettura sacra egizia che si discosta dai canoni classici usati negli edifici di culto divino.\nQuesti canoni classici prevedevano una costruzione detta \"a cannocchiale\" che attraverso atri e corridoi sempre pi\u00f9 bui, sfociavano nel sacrario monolitico del naos, avvolto nella pi\u00f9 fitta oscurit\u00e0.\nIl tempio solare invece era l'opposto e da un accesso in penombra si giungeva, attraverso articolati passaggi immersi nel buio pi\u00f9 denso, ad un cortile sacro inondato dalla luce solare.\nInoltre il tempio solare era prettamente un luogo di culto e non di sepoltura.\nDedicati al dio Ra e ad un culto del sole al tramonto, vista la loro ubicazione ad ovest, questa tipologia di templi solari compare durante la V dinastia e il primo di cui abbiamo notizia \u00e8 quello denominato \"Nekhen Ra\" (Fortezza di Ra) eretto da Userkaf, primo sovrano della dinastia, nel sito di Abu Gurab.&lt;br&gt;\nL'esempio di tempio solare meglio conservato \u00e8 probabilmente quello di Niuserra, \"Shesepu-ib-Ra\" (Delizia del cuore di Ra), quinto sovrano della dinastia.\nElemento caratteristico del tempio solare \u00e8 l'obelisco, posto al centro del cortile centrale, davanti al quale si trovava un altare per le offerte.\nAnalogamente ai templi funerari tipici del Antico Regno anche il tempio solare possedeva una struttura complessa costituita da un \"tempio a valle\", costruito sulla riva del Nilo, collegato al tempio vero e proprio da una \"via cerimoniale\", spesso coperta.\nLa \"via cerimoniale\" terminava in un portico, struttura da cui si evolver\u00e0, poi, il tipico pilone caratterizzante i templi del Nuovo Regno.\nCon la fine della V dinastia anche l'importanza del tempio solare diminuir\u00e0 notevolmente per ritornare in auge nel Nuovo Regno, nella citt\u00e0 di Amarna con il sovrano Akhenaton e il culto monoteistico di Aton, dio del sole garante di vita.\nMa i templi solari hanno origini nel predinastico dove gli adoratori del sole, chiamati \"Shemsu-Hor\", studiavano anche le stelle prima della levata dell'astro \"Signore dei due orizzonti\" e dalla loro posizione individuavano i periodi dell'anno pi\u00f9 favorevoli ai lavori agricoli stabilendo anche la data della piena del Nilo.\nVista la grande diffusione del culto solare erano numerosi i templi ad esso dedicati, tra i quali ricordiamo quello di Eliopoli costruito dai \"Shesu-Hor\" ma anche Abido e Karnak che sono stati costruiti con l'asse orientato al sorgere o al tramonto del sole durante il solstizio. \nIn questo modo la luce passava attraverso le porte per andare ad illuminare per due o tre minuti il sacrario, similmente ad un luminoso lampo di luce.\nLa costruzione dei templi solari richiedeva numerose cerimonie, proprio per individuarne l'asse, di cui la pi\u00f9 importante era chiamata \"Stesura della corda\" dove, sotto la protezione della dea Seshat, chiamata anche \"Signora della prima pietra\", il sovrano con i sacerdoti orientavano una corda verso il sole nascente."}
{"id": "349973", "revid": "1318658", "url": "https://it.wikipedia.org/wiki?curid=349973", "title": "Wittenberg", "text": "Wittenberg, in italiano antico Vittimberga, \u00e8 una citt\u00e0 della Sassonia-Anhalt (Germania) di abitanti, situata sul fiume Elba.\nL'importanza di Wittenberg \u00e8 dovuta alla sua stretta correlazione con la figura di Martin Lutero e gli inizi della Riforma protestante: molti degli edifici storici della citt\u00e0 sono associati con gli eventi di quel tempo. Parte del monastero agostiniano in cui Lutero dimor\u00f2, prima come semplice monaco e successivamente come priore, si \u00e8 conservato fino ai giorni nostri, la Lutherhaus, ed \u00e8 considerata uno dei principali musei del mondo dedicati alla sua figura, contenente numerosi oggetti d'arte medievali e ritratti eseguiti da Lucas Cranach il Vecchio e dal figlio.\nNel 1997 Wittenberg \u00e8 stata inserita nell'elenco dei Patrimoni dell'umanit\u00e0 dell'UNESCO insieme a Lutherstadt Eisleben, la citt\u00e0 in cui Martin Lutero nacque e mor\u00ec, in virt\u00f9 dei numerosi monumenti storici a lui collegati.\nLa citt\u00e0 si fregia del titolo di \"Lutherstadt Wittenberg\".\nStoria.\nLa citt\u00e0 venne menzionata per la prima volta nel 1180, come un piccolo villaggio fondato da immigranti provenienti dalle Fiandre. Nel 1293 l'insediamento venne promosso a citt\u00e0, e nei secoli successivi si svilupp\u00f2 soprattutto dal punto di vista commerciale grazie alla sua invidiabile posizione geografica.\nWittenberg divenne famosa alla fine del XV secolo, quando Federico III di Sassonia vi stabil\u00ec la sua residenza. In quei giorni vennero costruite numerose strutture cittadine: un secondo ponte sull'Elba (fra il 1486 e il 1490) e la \"Schlosskirche\" (fra il 1490 e il 1499), oltre alla ricostruzione completa del palazzo di corte.\nFu la capitale del piccolo Ducato di Sassonia-Wittenberg, i cui regnanti divennero poi principi elettori, titolo conservato fino a met\u00e0 del XVI secolo. Nel 1502 venne fondata l'universit\u00e0 di Wittenberg, in cui insegnarono molti importanti pensatori dell'epoca, fra i quali lo stesso Lutero (professore di teologia a partire dal 1508) e Filippo Melantone (professore di greco dal 1518).\nIl 31 ottobre 1517 Martin Lutero appese le sue famose 95 tesi sulla porta principale della \"Schlosskirche\", contro la vendita delle indulgenze, fatto che \u00e8 stato posto come data di inizio della Riforma protestante.\nIl movimento anabattista ebbe uno dei suoi primi punti di diffusione a Wittenberg, quando tre esponenti del movimento vennero in citt\u00e0 provenienti da Zwickau nel 1521, solo per essere cacciati da Lutero quando egli ritorn\u00f2 da Wartburg nel 1522.\nNel 1760 la citt\u00e0 venne bombardata dagli austriaci e, nel 1806, occupata dalle truppe francesi di Napoleone. Nel 1815 venne conquistata dalla Prussia, restando una delle fortezze dell'impero fino al 1873.\nDurante la seconda guerra mondiale Wittenberg venne risparmiata dai bombardamenti degli Alleati, che strinsero un accordo in tal senso bench\u00e9 nella citt\u00e0 si combattesse (cosa testimoniata per esempio dai fori di proiettile sulle statue di Martin Lutero e Melantone). Alla fine della guerra Wittenberg venne occupata dalle truppe sovietiche e, nel 1949, divenne parte della Germania Est.\nDopo la rivoluzione pacifica del 1989 il Partito Socialista Unificato di Germania, fino allora al potere, venne esautorato e a partire dal 1990 la citt\u00e0 fa parte della Germania riunificata.\nMonumenti e luoghi d'interesse.\nLa \"Schlosskirche\", dedicata a Tutti i Santi, edificio del XV secolo, \u00e8 il pi\u00f9 noto monumento della citt\u00e0. I suoi portali in legno vennero bruciati durante un bombardamento nel corso della guerra dei sette anni, per poi essere ricostruiti e restaurati alla fine del XIX secolo. Nel 1858 le porte in legno vennero sostituite da porte in bronzo, sulle quali venne inciso in latino il testo delle 95 tesi di Lutero. All'interno della chiesa si trovano le tombe di Lutero e di Melantone, oltre a quelle di Federico il Saggio (realizzata nel 1527 da Peter Vischer) e di Giovanni di Sassonia (realizzata da Hans Vischer).\nLa chiesa di Santa Maria (\"Stadtkirche\"), la parrocchiale in cui spesso Martin Lutero predicava, venne eretta nel XIV secolo ma \u00e8 stata successivamente profondamente modificata. All'interno della chiesa \u00e8 presente un famoso dipinto di Lucas Cranach il Vecchio raffigurante l'Ultima Cena, in cui compaiono i volti di Lutero e dei riformatori.\nAltri luoghi storici della citt\u00e0 sono: l'antico palazzo in cui risiedeva il Principe elettore, gravemente danneggiato nel 1760 e che oggi contiene gli archivi della citt\u00e0; la casa di Melantone e di Cranach il Vecchio, che fu anche sindaco di Wittenberg; le statue di Lutero e Melantone; il sito in cui Lutero il 10 dicembre 1520 bruci\u00f2 pubblicamente la bolla papale Exsurge Domine, in cui oggi sorge una quercia.\nCultura.\nWittenberg ha una lunga tradizione per quanto riguarda gli eventi culturali. Durante gli anni della Germania Est il teatro della citt\u00e0, il \"Mitteldeutsches Landestheater\", era considerato uno dei pi\u00f9 importanti a livello europeo. Dal 1996 a Wittenberg si tengono spettacoli all'aperto basati sulla storia luterana, sullo sfondo dei luoghi storici in cui accaddero gli eventi. Nel 2001 e nel 2005 la direzione artistica di tali spettacoli, denominati \"B\u00fchne Wittenberg\", viene presa da Fernando Scarpa, che realizza messinscene che hanno riscosso consensi a livello non solo nazionale.\nA Wittenberg ha anche sede la Casa della storia Lutherstadt Wittenberg, un centro di documentazione dedicato alla storia della vita quotidiana in Germania centrale nel Ventesimo secolo e nell'et\u00e0 contemporanea, con attenzione speciale alle fasi della Repubblica Democratica Tedesca (DDR) e dell'occupazione sovietica. L'istituzione racchiude in s\u00e9 un museo storico-etnografico e un archivio.\nGeografia antropica.\nIl territorio della citt\u00e0 di Wittenberg \u00e8 diviso in 12 municipalit\u00e0 (\"Ortschaft\"), a loro volta ulteriormente divise in frazioni (\"Ortsteil\"):\nOgni municipalit\u00e0 \u00e8 amministrata da un \"consiglio locale\" (\"Ortschaftsrat\")."}
{"id": "349976", "revid": "933835", "url": "https://it.wikipedia.org/wiki?curid=349976", "title": "Abu Gurab", "text": "Abu Gurab \u00e8 il nome moderno di un importante sito archeologico in Egitto, posto a circa un chilometro a nord di Abusir.\nPosto sulla riva occidentale del Nilo tra Giza e Saqqara conserva i resti di sei templi solari della V dinastia, citati da fonti scritte come i numerosi papiri ritrovati ad Abu Sir e pi\u00f9 specificatamente i Papiri di Userkhau, ma dei quali solo due ne sono stati individuati e riportati alla luce: quello di Userkaf e quello, pi\u00f9 conosciuto, di Setibtawy pi\u00f9 comunemente chiamato con il nome di Niuserra.\nIl sito fu scoperto agli inizi del XIX secolo quando la comparsa di reperti riferiti all'Antico Regno, attirarono l'attenzione degli archeologi su Abu Gurab, dove gi\u00e0 la spedizione napoleonica e Lepsius avevano segnalato la presenza di rovine.\nDurante la V dinastia vi fu una notevole influenza della teologia eliopolitana che spinse i sovrani a costruire templi solari proclamandosi per la prima volta \"Figli di Ra\" e dichiarando la propria discendenza divina.\nTempio solare di Niuserra.\nIl tempio solare di Niuserra fu scoperto dall'inglese Perring nel 1837 ma era gi\u00e0 noto con il nome di \"Piramide di Reegah\".\nNel 1898, la missione tedesca di Friedrich von Bissing e Ludwig Borchardt inizi\u00f2 gli scavi sistematici del sito, che si dimostrarono subito difficoltosi poich\u00e9 si trattava di uno dei pi\u00f9 suggestivi e inusuali complessi architettonici dell'antico Egitto che si suppone replica del tempio di Ra ad Eliopoli, oggi scomparso.\nVenne costruito su commissione di Setibtawy (nome grecizzato Rathoris), sesto sovrano della V dinastia. La datazione esatta del suo regno \u00e8 a noi ignota, ma \u00e8 ipotizzato che sia salito al trono in un periodo tra il 2450 a.C. ed il 2430 a.C.\nQuesto sovrano \u00e8 anche noto per aver edificato una piramide ed una camera di sepoltura nel complesso archeologico di Abu Sir, mentre il complesso di Abu Gurab, che aveva il nome di \"Colui che allieta il cuore di Ra\" venne probabilmente costruito in una fase pi\u00f9 tarda del suo regno, forse intorno al 2420 a.C. in occasione della festa Heb-Sed.\nIl tempio era costituito da numerose strutture ma il vero santuario del sole era il grande cortile delle dimensioni di 80 metri per 110 metri, posto nella parte superiore del tempio alla quale si accedeva attraverso una rampa coperta lunga 90 metri e con 16 metri di dislivello e dove l'astro veniva venerato all'aria aperta, verosimilmente al tramonto.\nIl cortile era dominato da un tozzo obelisco fatto in mattoni chiamato Benben, visibile da tutta la valle e antenato di quelli monolitici del Nuovo Regno, alto circa 36 metri su una base di circa 20 metri, entrambi rivestiti di bianco calcare e con il pyramidion in granito coperto con lamine di rame dorato che riflettevano con bagliori accecanti i raggi del sole.\nAl centro del cortile vi \u00e8, tutt'oggi, un notevole altare monumentale in alabastro dove si celebravano cerimonie di sacrificio e d'offerte a diretto contatto con il dio presente come luce solare.\nL'altare dei sacrifici \u00e8 costituito da quattro blocchi di alabastro disposti intorno ad un elemento circolare di circa sei metri ed ha una forma inusuale.\nInfatti i blocchi hanno la forma, come nella tavola delle offerte, del geroglifico \"hetep\", R4 \"Htp\"&lt;br&gt; simbolo di offerta, e sono orientati verso i quattro punti cardinali.\nDelle scanalature sul pavimento raccoglievano il sangue degli animali sacrificati in nove recipienti anch'essi d'alabastro.\nNel complesso, vi era anche un mattatoio ed una serie di magazzini. Il corridoio che circondava il cortile, terminava in una stanza chiamata \"Camera delle stagioni\" dove alcuni rilievi rappresentavano la flora e la fauna durante le tre stagioni con scene di lavoro nei campi. Vi erano anche splendidi rilievi su Hapy, sulle divinit\u00e0 dei nomoi e di questi ultimi la lista risulta essere la pi\u00f9 antica ritrovata.\nSono di grande interesse anche le scene della festa Heb-Sed e della fondazione del tempio.\nTutte queste rappresentazioni avevano in comune il sole con i suoi benefici poteri, erano illuminate dall'astro nascente e per salvarle dal degrado sono state trasferite al Museo egizio del Cairo e all'\u00c4gyptisches Museum und Papyrussammlung di Berlino.\nAl di fuori del tempio, oltre il muro di cinta vi \u00e8 il simulacro della barca solare, lungo 30 metri, costruita in mattoni che hanno ancora tracce di intonaco dipinto e posta all'interno di una cavit\u00e0 scavata nella roccia.\nCon la prora verso ovest, era una delle due barche, chiamate \"Maaty\", di cui il dio Ra si serviva ed era forse quella notturna, detta \"Seketet\", impiegata nel viaggio verso la rinascita.\nMa poteva essere anche quella diurna, detta \"Mandjet\" con la quale Ra nascente percorreva il cielo da oriente ad occidente, cielo che gli Egizi immaginavano come una grande distesa d'acqua.\nDal tempio proveniva una testa di leone, in granito rosso, oggi conservata al Museo de Il Cairo che era una raffigurazione di Ra e simboleggiava il potere del sovrano.\nTempio solare di Userkaf.\nIl tempio solare di Userkaf, primo sovrano della V dinastia, \u00e8 in assoluto il tempio pi\u00f9 antico ritrovato; fra le sue rovine fu rinvenuta una testa di Userkaf in grovacca, fra i capolavori dell'arte dell'epoca.\nCostruito in mattoni crudi, fu riportato alla luce nel 1954 dall'archeologo svizzero Ricke, allievo dell'architetto Borchardt, ma anche se ridotto a pochi resti, questi sono stati sufficienti per capire che era simile a quello limitrofo di Niuserra.\nBibliografia.\nAlan Gardiner, \"La civilt\u00e0 egizia\", Torino, Einaudi. ISBN 9788806189358"}
{"id": "349977", "revid": "69794", "url": "https://it.wikipedia.org/wiki?curid=349977", "title": "Senatori della V legislatura della Repubblica Italiana", "text": "Questo elenco riporta i nomi dei senatori della V legislatura della Repubblica Italiana dopo le elezioni politiche del 1968."}
{"id": "349979", "revid": "125725654", "url": "https://it.wikipedia.org/wiki?curid=349979", "title": "Rocciata", "text": "La rocciata \u00e8 un dolce da forno riconosciuto come Prodotto agroalimentare tradizionale per le regioni Umbria e Marche.\n\u00c8 conosciuto con questo nome nelle zone di Foligno, Trevi,Assisi, Nocera Umbra e Spello; \u00e8 conosciuto come \"attorta\" o \"'ntorta\" nella montagna folignate, Sellano, e Spoleto; nella Provincia di Macerata viene anche chiamato \"rocciu\" (parola che in Umbria, per\u00f2, indica un differente dolce da forno, altrove detto ciambellone), a Vallo di Nera in Valnerina ha il nome di t\u00f2rta. Tutti questi nomi hanno lo stesso significato, derivando dalle radici di \"arrocciare\" o di \"torcere\".\nL\"attorta\" \u00e8 sia il nome usato in alcune zone per indicare la rocciata, sia una variante prodotta in tali zone e registrata come PAT con tale nome.\nOrigini.\n Per la somiglianza della rocciata con lo strudel, secondo alcuni non sarebbero nemmeno da escludere legami con i Longobardi, che proprio in questa zona avevano un loro stato nell'Alto Medioevo. Per questo ed altri motivi sembra del tutto priva di fondamento la teoria (diffusa tra i profani) secondo la quale la ricetta fu portata a Foligno da soldati austriaci di passaggio nel XVIII secolo, assimilando quindi la rocciata allo strudel, ma inserendola in un'epoca di gran lunga successiva, inoltre tale similitudine pare essere molto superficiale e non tiene conto di numerosi elementi storici e gastronomici.\nCaratteristiche.\nSi tratta di una sottile sfoglia di pasta a base di farina di grano, acqua e olio, in cui viene avvolto un impasto formato da noci, zucchero, olio d'oliva e mele. A questo impasto base, secondo le diverse varianti, \u00e8 possibile aggiungere altri componenti o condimenti, come alchermes, cacao, uva sultanina, fichi secchi, cannella, pinoli o marmellata. Il rotolo cos\u00ec ottenuto viene girato a spirale su se stesso, spennellato con olio o alchermes, talvolta spolverato con zucchero, e cotto in forno.\nLa stessa pasta di base viene usata anche con i seguenti tipi di ripieno:\nLa versione salata pu\u00f2 assumere il nome di fojata o erbata, con quest'ultimo riconosciuta nel comune di Serravalle di Chienti.\nI luoghi e i tempi.\nOggi la rocciata \u00e8 diffusa soprattutto a Foligno, Spello ed Assisi e, come \"attorta\" a Spoleto (soprattutto in occasione del Natale) e nella montagna folignate dove la ricetta \u00e8 pi\u00f9 basilare e meno ricca di ingredienti aggiuntivi. Per la \"rocciata di Foligno\" \u00e8 stato richiesto il riconoscimento DOP.\nIl periodo in cui tipicamente si prepara la rocciata va dal tardo autunno alla fine dell'inverno, questo sia per la presenza sul mercato di noci fresche, che sono il componente basilare, sia per la caloricit\u00e0 del dolce. Per questo \u00e8 un dolce che \u00e8 possibile trovare tutto l'anno (esclusa l'estate), ma che \u00e8 tipico del periodo autunnale e fino al mese di gennaio, in particolare \u00e8 tipico delle festivit\u00e0 dei Santi e dei Morti."}
{"id": "349980", "revid": "4", "url": "https://it.wikipedia.org/wiki?curid=349980", "title": "Cadwallon Lawhir ap Einion", "text": ""}
{"id": "349981", "revid": "4", "url": "https://it.wikipedia.org/wiki?curid=349981", "title": "Cadwallon Lawhir", "text": ""}
{"id": "349982", "revid": "4", "url": "https://it.wikipedia.org/wiki?curid=349982", "title": "Cadwallon I", "text": ""}
{"id": "349983", "revid": "33689", "url": "https://it.wikipedia.org/wiki?curid=349983", "title": "Punti esperienza", "text": "I punti esperienza, solitamente abbreviati in italiano con PE o ESP e in inglese con XP o EXP (da \"experience points\"), sono la rappresentazione, in forma di punteggio, dell'avanzamento nel gioco di un personaggio e del suo livello di abilit\u00e0 in un gioco di ruolo. I punti esperienza possono essere guadagnati sconfiggendo nemici, oltrepassando ostacoli, raggiungimento determinati obiettivi, o distinguendosi positivamente durante il gioco. I punti esperienza vengono normalmente assegnati ai giocatori alla fine di ogni sessione di gioco, in modo da rappresentare realisticamente la crescita graduale del personaggio. \nNei giochi derivati da \"Dungeons &amp; Dragons\" e in molti videogiochi di ruolo alla giapponese l'accumulo di PE porta all'aumento di livello del personaggio. In altri giochi, come \"Mondo di Tenebra\", questi punti vengono spesi direttamente in abilit\u00e0.\nNella maggior parte dei giochi, all'aumentare della difficolt\u00e0 aumenta anche il premio in punti esperienza. Pi\u00f9 il giocatore guadagna esperienza pi\u00f9 punti esperienza vengono richiesti dal gioco per passare al livello successivo. Nei giochi nei quali non \u00e8 presente una progressione del personaggio a \"livelli\", le abilit\u00e0 pi\u00f9 difficili e potenti richiedono pi\u00f9 punti esperienza per essere acquistate.\nVideogiochi.\nI PE vengono utilizzati anche nei videogiochi di ruolo. Alcuni GdR multigiocatore come MUD e i MMORPG pongono un limite ai punti esperienza che il giocatore pu\u00f2 guadagnare in un combattimento, tentando di mantenere un certo bilanciamento tra i nuovi giocatori e quelli con pi\u00f9 esperienza.\nMeno frequentemente, i punti esperienza vengono usati anche nei giochi di strategia in tempo reale, come nella serie di \"Imperivm\" e di \"\". In questo caso qualsiasi unit\u00e0 pu\u00f2 avanzare di livello, e quindi aumentare le proprie capacit\u00e0 di attacco e difesa, in base al numero di uccisioni. "}
{"id": "349984", "revid": "8596", "url": "https://it.wikipedia.org/wiki?curid=349984", "title": "Ennio Zelioli Lanzini", "text": ""}
{"id": "349986", "revid": "111433", "url": "https://it.wikipedia.org/wiki?curid=349986", "title": "Federico il Saggio", "text": "Biografia.\nNato a Torgau, succedette al padre come Principe-elettore nel 1486; nel 1502, fond\u00f2 l'Universit\u00e0 di Wittenberg dove insegnarono Martin Lutero e Filippo Melantone.\nFederico fu uno dei principi che si impegnarono per proporre la causa della riforma a Massimiliano I, Imperatore del Sacro Romano Impero, e nel 1500 divenne presidente del neo-fondato consiglio di reggenza (\"Reichsregiment\").\nFederico era il candidato che il papa Leone X aveva prescelto per il trono del Sacro Romano Impero nel 1519 \u2014 il papa gli aveva inviato la Rosa d'Oro di virt\u00f9, il 3 settembre, 1518 \u2014, ma egli certamente fu uno degli uomini che vot\u00f2 per l'elezione di Carlo V. Federico cerc\u00f2 di proporre le tesi di Lutero dopo la Dieta di Worms del 1521, e successivamente assicur\u00f2 l'esenzione dall'Editto di Worms per la Sassonia.\nEgli protesse infatti Martin Lutero dal papa, ospitandolo nel suo castello di Wartburg dopo le decisioni della Dieta di Worms di mettere le tesi luterane al bando dall'Impero.\nFederico mor\u00ec nel 1525 a Lochau, presso Annaburg, senza aver preso moglie e venne sepolto nella \"Schlosskirche\" a Wittenberg, con una tomba progettata da Peter Vischer il Giovane. Gli succedette il fratello Giovanni.\nLe relazioni con Lutero.\nFederico sent\u00ec parlare probabilmente di Lutero per la prima volta nel 1512 quando Johann von Staupitz, il Vicario Generale degli Agostiniani, gli chiese aiuto per permettere all'allora anonimo frate sassone di compiere i propri studi a Wittenberg. Lutero aveva ottenuto il dottorato in Teologia ed era assai perito del testo sacro. Divenne perci\u00f2 docente di Teologia al posto di Staupitz.\nLutero divenne ben presto uno degli insegnanti pi\u00f9 celebrati, come si deduce dalla sua lettera indirizzata a Staupitz dell'8 aprile 1518. A seguito della bolla papale Exsurge Domine del 1520, Lutero venne tacciato di eresia per le proprie tesi e bruci\u00f2 la bolla come pubblico affronto. Senza ricredersi, Federico appoggi\u00f2 la sua causa per l'amore della giustizia, in quanto riteneva in cuor suo che Lutero fosse solo vittima di pregiudizi ed incomprensioni da parte della Santa Sede. Come fedele figlio della Chiesa Cattolica, per\u00f2, Federico non parteggi\u00f2 mai per le tesi di Martin Lutero e come uomo di legge non vi vedeva niente di errato. Egli segu\u00ec la medesima politica della Dieta di Worms.\nNonostante Lutero fosse stato dichiarato nemico pubblico tanto dall'autorit\u00e0 religiosa quanto da quella civile, Federico fece in modo che non venisse loro consegnato; inoltre patrocin\u00f2 la sua traduzione in lingua volgare della Bibbia. Nelle sue intenzioni non \u00e8 chiaro se perseguisse o meno il progetto di difendere la dottrina di Luter di \"per s\u0113\": non aveva interessi religiosi particolari, se non per la sua collezione di reliquie, almeno fino al 1523.\nSebbene le sue motivazioni non siano state mai chiarite si possono avanzare tre ipotesi, anche concomitanti, che portarono alla decisione di proteggere la persona di Lutero:\nInoltre, Federico non conosceva le sorti del movimento di riforma, che in fondo avrebbe potuto anche trionfare, per cui era bene per lui mantenersi vago, non schierato. Per tutto ci\u00f2, conveniva sia al protetto che al protettore che la protezione fosse indiretta, non dichiarata, poich\u00e9 cos\u00ec n\u00e9 l\u2019uno n\u00e9 l\u2019altro avrebbero lasciato spazio ad accuse.\nFederico non fece mai professione pubblica di adesione alla nuova dottrina; si ignora persino se i due si fossero incontrati di persona (interagirono, questo \u00e8 certo, per mezzo di Spalatino, spesso per iscritto).\nTuttavia le fonti evangeliche indicano che \"si convert\u00ec alla fede evangelica\" e che \"la Sassonia era evangelica\" alla sua morte, nel 1525. Storicamente non si ha riscontro di un'eventuale conversione in ambito privato, n\u00e9 dopo 1523, quando smise di mostrare la sua collezione di reliquie, n\u00e9 sul letto di morte."}
{"id": "349989", "revid": "19366", "url": "https://it.wikipedia.org/wiki?curid=349989", "title": "Federico III di Sassonia", "text": ""}
{"id": "349990", "revid": "638792", "url": "https://it.wikipedia.org/wiki?curid=349990", "title": "Max (Pok\u00e9mon)", "text": ""}
{"id": "349993", "revid": "76963", "url": "https://it.wikipedia.org/wiki?curid=349993", "title": "Deborah Ellis", "text": "Carriera.\nPacifista e femminista dall'et\u00e0 di 17 anni, lavor\u00f2 in varie parti del mondo (Africa, Europa orientale, ecc.) a numerosi progetti di guerre o catastrofi umanitarie. Il suo primo libro \u00e8 stato \"Looking for X\", storia di una ragazzina undicenne che si mette alla ricerca della sua amica X, una misteriosa donna senza dimora che \u00e8 scomparsa. Il libro vinse il \"Governor General's Award\", un prestigioso premio letterario canadese, equivalente alla \"Carnegie Medal\".\nIn seguito all'esperienza maturata in un campo per rifugiati afghani in Pakistan scrisse il libro \"Sotto il burqa\" (\"The Breadwinner\") dove racconta di una bambina costretta a travestirsi da maschio per poter lavorare e guadagnare qualcosa per la sua famiglia, privata del capofamiglia arrestato dai talebani. Insieme ai successivi \"Il viaggio di Parvana\" (\"Parvana's Journey\") e \"Citt\u00e0 di fango\" (\"Mud City\") costituisce la \"Trilogia del burqa\".\nIn \"Verso il paradiso\" (\"The Heaven Shop\") ha affrontato il tema dell'AIDS vissuto dai ragazzi in Africa. L'ultimo libro di Deborah Ellis \u00e8 \"Il coraggio della Libellula\", ambientato in Canada nel 2010, dove racconta dell'omicidio di Stephanie Glass e dell'ingiusta accusa di omicidio colposo rivolta a Casey White, giovane sedicenne che lavora nel campo dove \u00e8 stata uccisa la bimba. Jess, migliore amica di Casey, cade in una sorta di depressione e comincia a credere che Casey sia colpevole. Sullo sfondo di questa vicende, si svilupper\u00e0 la storia. Nel 2013 pubblic\u00f2 'Il mio nome \u00e8 Parvana', il seguito della trilogia del Burqa.\nLa sua attivit\u00e0 di scrittrice non l'ha distolta dai suoi impegni nel campo sociale e attualmente fa l'assistente sociale a Toronto in gruppo di sostegno per donne con problemi di salute mentale."}
{"id": "349995", "revid": "78273", "url": "https://it.wikipedia.org/wiki?curid=349995", "title": "Jhone Neper", "text": ""}
{"id": "349996", "revid": "205250", "url": "https://it.wikipedia.org/wiki?curid=349996", "title": "Merc\u00e8 Rivas Torres", "text": "Ha lavorato per diverse testate, tra cui El Pa\u00eds. Ha visitato luoghi vari dell'Asia, come l'Afghanistan. \nIl suo libro pi\u00f9 noto, \u00e8 \"I sogni di Nassima\"."}
{"id": "350000", "revid": "33084", "url": "https://it.wikipedia.org/wiki?curid=350000", "title": "Kardec", "text": ""}
{"id": "350014", "revid": "933835", "url": "https://it.wikipedia.org/wiki?curid=350014", "title": "Lucas Cranach il Vecchio", "text": "Il \"cognome\" con cui \u00e8 noto \u00e8 un toponimico, che deriva cio\u00e8 dalla citt\u00e0 natale. Fu uno dei principali interpreti della scuola danubiana e della Riforma luterana nell'arte. Il suo stile \u00e8 caratterizzato da una linea grafica ed elegante, che si allunga in forme quasi stilizzate andando a ripescare nel repertorio del tardo gotico, attualizzandolo e facendone qualcosa di nuovo.\nSpazi\u00f2 dalla pittura all'incisione, dai temi sacri a quelli mitologici, dai nudi ideali alle allegorie morali, dalle scene di caccia alla propaganda luterana. Fu padre di Lucas Cranach il Giovane.\nBiografia.\nInizi\u00f2 la sua carriera con un apprendistato presso la bottega del padre incisore, con il quale collabor\u00f2 fino al 1498. Tra il 1501 e il 1504 viaggi\u00f2 lungo la valle del Danubio fino a Vienna, dove frequent\u00f2 gli ambienti umanisti. In quegli anni dipinse delle tavole di ispirazione religiosa (\"San Girolamo\" 1502, \"Crocifissione\" 1503, \"Riposo durante la fuga in Egitto\" 1504) e il ritratto di un umanista viennese, il dottor Cuspinian e sua moglie, nel 1504. Durante questo periodo il suo stile, vicino a quello di Albrecht D\u00fcrer, di Albrecht Altdorfer e della Scuola danubiana (di cui fu peraltro uno dei protagonisti), si caratterizz\u00f2 per la predominanza dei paesaggi movimentati, quasi surrealisti, per l'attenzione ai dettagli e ai simboli, per un lirismo esacerbato, dove la tensione psicologica \u00e8 palpabile, con spazi nei quali si inseriscono con armonia dei personaggi enigmatici.\nSi stabil\u00ec a Wittenberg nel 1505 diventando pittore dell'elettore di Sassonia Federico il Saggio, che lo rese nobile nel 1509. A partire da questa data, la sua arte si orient\u00f2 verso uno stile simile al manierismo: le forme si allungano, divengono pi\u00f9 sottili, i personaggi acquistano importanza in rapporto al paesaggio diventato quasi una semplice decorazione e le loro differenti pose divengono pi\u00f9 elaborate, con molta cura per l'abbigliamento raffinato. A Wittenberg, in quel periodo, fece la conoscenza di Martin Lutero, con il quale instaur\u00f2 un legame di amicizia testimoniato da numerosi ritratti. Passato alle idee riformate, Cranach partecip\u00f2 alla creazione dell'iconografia protestante, rappresentando temi cari alla Riforma, presi dall'Antico e dal Nuovo Testamento. Dipinse anche numerosi ritratti e scene religiose che gli assicurarono la celebrit\u00e0 in tutta l'Europa e, a partire dal 1525, intensific\u00f2 la sua produzione grazie all'aiuto dei figli Hans e Lucas, attivi nella bottega ben organizzata. Fu lui ad illustrare con incisioni l'edizione della Bibbia in tedesco, tradotta da Lutero (la cosiddetta \"Bibbia di Lutero\").\nProprietario di una farmacia e di una stamperia, fu eletto tre volte borgomastro di Wittenberg e conserv\u00f2 la sua carica pittorica anche sotto gli elettori Giovanni-Costante e Giovanni Federico I di Sassonia, per i quali dipinse dei nudi biblici e mitologici con un erotismo allusivo.\nEssendo stato catturato il suo protettore Giovanni Federico dopo la Battaglia di M\u00fchlberg, Cranach lo accompagn\u00f2 in cattivit\u00e0 dal 1550 al 1552, prima di ritornare a Weimar, nuova residenza elettorale, per morirvi l'anno seguente, dopo aver prodotto pi\u00f9 di quattrocento opere. Il suo arco stilistico spazi\u00f2 dall'espressionismo delle prime opere fino a un grafismo intellettuale ed elegante, quasi astratto, della fase pi\u00f9 tarda. La sua tomba si trova sulla parete esterna della Jakobskirche. Lucas Cranach il Giovane continu\u00f2 l'attivit\u00e0 del padre e del suo studio.\nRitrattista.\nCranach, nel corso della sua carriera, rinnov\u00f2 la tipologia del ritratto ufficiale, dandone prova gi\u00e0 nel 1514 con i ritratti a figura intera del Duchi di Sassonia, Enrico il Pio e Caterina di Macklenburg, in cui predomina uno spiccato gusto per un linearismo fluido. Nel 1520 conferm\u00f2 tale tendenza col \"Ritratto di Gioacchino II di Brandeburgo\", a mezzo busto, e da allora fu un proficuo divulgatore, grazie all'aiuto della bottega, delle immagini dei regnanti e dei protagonisti della riforma, dipingendo anche numerosi ritratti di Martin Lutero."}
{"id": "350021", "revid": "4", "url": "https://it.wikipedia.org/wiki?curid=350021", "title": "Guerra civile americana", "text": ""}
{"id": "350026", "revid": "22643", "url": "https://it.wikipedia.org/wiki?curid=350026", "title": "Attorta", "text": ""}
{"id": "350027", "revid": "1632387", "url": "https://it.wikipedia.org/wiki?curid=350027", "title": "Citt\u00e0 di fango", "text": "Citt\u00e0 di fango (\"Mud City\"), \u00e8 un libro della scrittrice canadese Deborah Ellis. \nIl libro fa parte della cosiddetta \"trilogia di Parvana\" e come gli altri due (\"Sotto il burqa\" e \"Il viaggio di Parvana\") \u00e8 ambientato nell'Afghanistan dominato dai Talebani.\nTrama.\nIn questo libro la protagonista \u00e8 Shauzia, l'amica di Parvana (protagonista negli altri due libri). Shauzia vive in un campo profughi fatto di fango (da cui il titolo) in Pakistan, dal quale decide di scappare e di trovare rifugio nella citt\u00e0 di Peshawar, non lontano dal campo. L\u00ec svolge dei duri lavori, per i quali \u00e8 costretta a travestirsi da maschio (per trovare lavoro pi\u00f9 facilmente).\nShauzia viene ospitata, in seguito, da una famiglia americana benestante, ma, poco dopo, \u00e8 costretta a tornare al campo profughi. La signora Weera, che vive nel campo, conosciuta gi\u00e0 a Kabul, parte per tornare in Afghanistan, Paese natale; Shauzia decide , travestita da maschio, di aiutarla nel viaggio abbandonando, per il momento, il proprio sogno: raggiungere la Francia."}
{"id": "350028", "revid": "287204", "url": "https://it.wikipedia.org/wiki?curid=350028", "title": "Regno di Deira", "text": "Il regno di Deira si form\u00f2 intorno al 559/560 in Inghilterra, quando gli Angli, che si erano stanziati sulla costa tra la fine del V e gli inizi del VI secolo, si impadronirono del controllo della regione britannica di Deifr, precedentemente parte del regno dell'Ebrauc.\nLa capitale fu probabilmente a \"Petuaria\" (attuale Brough) e il primo re fu Aella, al quale succedette intorno al 588/590 Etelrico, suo figlio o fratello.\nEtelrico fu sconfitto e probabilmente ucciso nel 604 dal re di Bernicia Etelfrido, che prese in sposa Acha, figlia di Aella, e regn\u00f2 cos\u00ec su Deira e Bernicia unificate nel regno di Northumbria.\nUn altro figlio di Aella, Edvino, fu costretto all'esilio. Sembra che Etelfrido abbia fatto in modo che Hereric, figlio della sorella di Aella e dunque membro della famiglia reale di Deira, fosse ucciso dal suo ospite, il re di Elmet, Ceredig ap Gwallog. Non riusc\u00ec invece a far uccidere Edvino, che era in esilio presso il re dell'Anglia Orientale, Raedwald.\nEtelfrido di Northumbria fu sconfitto e ucciso nel 616 in una battaglia sul fiume Ide; Edvino di Deira sal\u00ec quindi sul trono di Northumbria e crebbe cos\u00ec tanto in potere da diventare \"Bretwalda\" (Re Supremo).\nDopo la battaglia di Hatfield Chase, avvenuta nel 632 o 633, nella quale re Edvino fu sconfitto e ucciso, il regno di Northumbria si divise: la Bernicia and\u00f2 a Eanfrith, figlio di Etelfrido, mentre la Deira and\u00f2 a un parente di Edvino, figlio di Etelrico, Osric. I regni di Deira e Bernicia furono nuovamente riunificati da Osvaldo, figlio di Etelfrido e della principessa di Deira, Acha, che ebbe anch'egli il titolo di \"Bretwalda\".\nQuando Osvaldo fu sconfitto e ucciso nella battaglia di Maserfield, nel 642 o 644, Oswine, figlio del re Osric, divenne re in Deira, ma fu ucciso nel 651 da Oswiu, fratello di Osvaldo, che gli era succeduto sul trono di Bernicia e che spos\u00f2 Eanfled, figlia di Edvino. Oswiu riunific\u00f2 definitivamente Deira e Bernicia nel regno di Northumbria."}
{"id": "350029", "revid": "1005847", "url": "https://it.wikipedia.org/wiki?curid=350029", "title": "Giovambattista Caligiuri", "text": "Biografia.\nLaureato in economia e commercio, \u00e8 imprenditore.\nTra i fondatori nazionali nel 1994 del movimento politico di Forza Italia, viene eletto consigliere regionale della Calabria nel 1995 nella maggioranza di centrodestra che prevale nelle elezioni di quell'anno.\nSvolge il ruolo di Presidente della Giunta regionale, nominato nella seduta dell'11 agosto 1998 a seguito della crisi che ha portato alle dimissioni della Giunta guidata da Giuseppe Nistic\u00f2. Il nuovo esecutivo Caligiuri riceve l'appoggio esterno di AN e dell'UDR: nasce da un accordo tra le forze del Polo come una giunta a termine, per garantire l'approvazione del bilancio e consentire ai partiti di elaborare un'intesa complessiva sul programma. A novembre dello stesso anno si aprir\u00e0, infatti, una nuova fase di crisi che porter\u00e0 tre mesi dopo ad un \"ribaltone\", con la contestuale formazione di una nuova maggioranza di centrosinistra.\nRieletto consigliere regionale nel 2000, diventa presidente del Consiglio regionale della Calabria, ma lascia l'incarico nel 2001 quando viene eletto alla Camera dei deputati. Nel corso della legislatura, svolge inoltre l'incarico di sottosegretario al Ministero delle Attivit\u00e0 Produttive nel Governo Berlusconi III (tra il 2005 e il 2006). Nel 2008 viene eletto al Senato della Repubblica, candidato nelle liste del Popolo della Libert\u00e0 in Calabria."}
{"id": "350031", "revid": "23390", "url": "https://it.wikipedia.org/wiki?curid=350031", "title": "Der eigene", "text": ""}
{"id": "350037", "revid": "177744", "url": "https://it.wikipedia.org/wiki?curid=350037", "title": "Albero binario di ricerca bilanciato", "text": "In informatica, un albero binario di ricerca bilanciato \u00e8 un albero binario di ricerca la cui altezza, grazie a particolari condizioni che la sua struttura deve soddisfare, rimane limitata. Queste condizioni implicano delle operazioni di inserimento ed eliminazione pi\u00f9 complesse rispetto a quelle di semplici alberi binari, ma garantiscono che esse vengano eseguite in O(log \"n\").\nEsempi.\nAlcune strutture di dati che implementano questo tipo di alberi sono:"}
{"id": "350042", "revid": "124931468", "url": "https://it.wikipedia.org/wiki?curid=350042", "title": "Strada statale 106 Jonica", "text": "La strada statale 106 Jonica (SS 106) \u00e8 una strada statale italiana che si estende per 480\u00a0km da Reggio Calabria a Taranto, percorrendo tutta la costa jonica di Calabria, Basilicata e parte di quella pugliese. Costituisce una direttrice di traffico di rilevanza nazionale ed \u00e8 ricompresa nella Strada europea E90.\nCaratteristiche.\nSi tratta di un'arteria fondamentale per collegare la Calabria e la Puglia e l'A2 e l'A14 oltre che per il trasporto interno fra l'area della Sibaritide, il Crotonese, lo Ionio Catanzarese, la Locride e il versante sud-orientale dell'Aspromonte.\nLa tratta pugliese e lucana \u00e8 stata ammodernata a due carreggiate con doppia corsia per senso di marcia e una sezione di 18,60 metri (tipo III della norma CNR 78/80) mentre la rimanente tratta calabrese sar\u00e0 ammodernata in base alla normativa attualmente in vigore (D.M. 5/11/2001) con una sezione di 23 metri (strada extraurbana principale).\nStoria.\nLa strada statale 106 venne istituita nel 1928 con il seguente percorso: \"Reggio Calabria - Gerace - Punta di Stilo - Catanzaro Marina - Crotone - Innesto con la n. 108 presso Cariati - Innesto con la n. 19 presso Spezzano Albanese.\"\nIn seguito venne prolungata verso nord fino a raggiungere Taranto. Il tratto da Cantinella al bivio di Spezzano Albanese, con l'innesto con la SS 19, fu riclassificato come SS 106bis, della lunghezza di 20\u00a0km.\nPercorso.\nDa Reggio Calabria a Sibari.\nIl tratto, salvo pochissime parti a doppia carreggiata, \u00e8 caratterizzato da una sola corsia per senso di marcia, e presenta un tragitto caratterizzato dall'attraversamento di numerosi centri abitati sorti lungo la statale e delle numerose fiumare. Nel progetto di ammodernamento si \u00e8 resa necessaria la previsione a monte dei centri abitati di una \"statale parallela a scorrimento veloce\" a 4 corsie con spartitraffico centrale, per separare il traffico locale da quello a lunga percorrenza o interregionale. Diverse trasversali veloci collegano la strada statale 106 all'autostrada Salerno-Reggio Calabria, che invece segue un itinerario interno lungo la costa tirrenica:\nTratto reggino (dal km 0 al km 132).\nLa strada originariamente aveva inizio nel centro di Reggio Calabria, mentre adesso si salda, attraverso l'ex strada statale 106 ter Jonica, con il raccordo autostradale 4, che costituisce la tangenziale reggina. Puntando verso sud attraversa i comuni di Motta San Giovanni, Montebello Ionico, Melito Porto Salvo, San Lorenzo, Condofuri, Bova Marina; risale poi verso nord, lungo la costa ionica attraverso Palizzi, Brancaleone. la localit\u00e0 Canalello di Ferruzzano, Africo Nuovo, Bianco entrando cos\u00ec nella Locride, con i centri di Bovalino, Ardore, Sant'Ilario dello Ionio, Locri, Siderno, Marina di Gioiosa Ionica e Roccella Ionica. Nel tratto reggino sono state realizzate due varianti: la prima in corrispondenza dell'abitato di Palizzi Marina (strada statale 106 var/D Jonica), la seconda tra Locri e Roccella Ionica con le caratteristiche di strada extraurbana principale che, correndo a monte dei centri abitati attraversati dalla statale, costituisce un pi\u00f9 veloce collegamento. Questa variante \u00e8 classificata come strada statale 106 var/B Jonica ed \u00e8 parte del progetto di costruzione di una nuova strada con caratteristiche semi autostradali lungo la costa ionica della Calabria. A Marina di Gioiosa Ionica ha origine una strada trasversale a scorrimento veloce, la strada statale 682 Jonio-Tirreno che valicando l'Appennino conduce fino allo svincolo di Rosarno dell'autostrada Napoli-Reggio Calabria. Da Roccella Ionica la strada prosegue verso nord lungo la costa attraverso le localit\u00e0 costiere dei comuni di Caulonia, Riace, Camini e Monasterace.\nTratto catanzarese (dal km 132 al km 218).\nLa strada statale 106 segue la costa verso Catanzaro attraversando i lidi di Guardavalle, Santa Caterina dello Ionio, Badolato, Isca sullo Ionio, Sant'Andrea Apostolo dello Ionio, San Sostene, Davoli fino a Soverato. Soverato costituisce un importante snodo viario della Calabria centro-meridionale, innestandosi qui la strada statale 182 delle Serre Calabre per raggiungere Vibo Valentia, e la sua variante a scorrimento veloce, in completamento al 2018, la strada statale 713 Trasversale delle Serre. Da Soverato la strada raggiunge Montepaone Lido, la Costa degli Aranci di Montauro, Santa Maria del Mare Torrazzo di Stalett\u00ec, Squillace Lido, Roccelletta di Borgia, con il parco archeologico di \"Scolacium\". Nei pressi di Squillace ha inizio una variante di circa 17 chilometri con caratteristiche di strada extraurbana principale, classificata come strada statale 106 var/A di Catanzaro Lido, parte del progetto di costruzione di una nuova strada con caratteristiche semi autostradali lungo la costa ionica della Calabria, che permette di scavalcare l'area urbana costiera di Catanzaro. Superato Catanzaro Lido la strada statale 106, sempre seguendo la linea di costa, attraversa le localit\u00e0 di Marina di Simeri Crichi, Roccani, Sellia Marina, Borda di Sersale, Cropani Marina, Botricello e Marina di Belcastro, il ponte sul fiume Tacina segna il confine con la provincia di Crotone.\nTratto crotonese (dal km 218 al km 295).\nIl percorso della strada statale 106 prosegue attraverso i territori di Cutro (frazione di Steccato e Marina di Cutro) e di Isola di Capo Rizzuto (frazioni di Le Castella e Sant'Anna), lambendo l'aeroporto di Crotone. In questo territorio il percorso originario della strada deviava verso le colline dell'interno per raggiungere l'abitato di Cutro. Tale strada fu ridenominata \"strada statale 106 vs\", poi riclassificata come strada provinciale 63. La strada statale 106 entra poi nella periferia di Crotone, nel quartiere meridionale di Poggio Pudano e nelle aree commerciale e industriale, passando esternamente al centro urbano. Dopo aver superato Crotone vi \u00e8 l'intersezione con la strada statale 107 Silana Crotonese per la Sila e per Cosenza. Subito dopo un breve tratto a carreggiate separate precede le localit\u00e0 di Marina di Strongoli, Torre Melissa e il popoloso centro di Cir\u00f2 Marina seguito da Torretta di Crucoli nella zona di produzione del vino DOC di Cir\u00f2, e Melissa.\nTratto cosentino (dal km 295 al km 369).\nLa strada statale 106 attraversa poi i centri del Basso Ionio cosentino: Cariati Marina, Marina di Mandatoriccio, Pietrapaola, Calopezzati, Mirto Crosia. Nei pressi di Rossano, in localit\u00e0 Amica, alla progressiva 330, la strada punta verso i primi rilievi dell'interno, mentre l'itinerario principale prosegue senza soluzione di continuit\u00e0 con la strada statale 106 radd Jonica che punta verso Sibari. La vecchia strada invece, non pi\u00f9 gestita dall'ANAS, attraversa i popolosi centri Rossano, Corigliano Calabro e Corigliano Scalo. Lungo questo tratto della strada si innestano l'ex strada statale 106 bis Jonica per Spezzano Albanese e la strada statale 534 di Cammarata e degli Stombi, per lo svincolo di Sibari sull'autostrada Salerno-Reggio Calabria. Poco oltre l'abitato di Sibari sulla strada statale 106 si innesta nuovamente la pi\u00f9 veloce strada statale 106 radd.\nDa Sibari a Taranto.\nA differenza della prima parte dell'itinerario, la strada statale 106 da Sibari a Taranto svolge anche funzione di collegamento interregionale tra la Calabria e la Puglia e, pi\u00f9 ampiamente, indirizzando il traffico proveniente dall'estremo sud e dalla Sicilia sulla direttrice adriatica, e viceversa. Se considerato unitariamente alle varianti di Montegiordano e di Nova Siri e con l'esclusione del residuo attraversamento dell'abitato di Marina di Roseto Capo Spulico, il tratto ha interamente caratteristiche di scorrimento veloce, ora a una carreggiata, ora a carreggiate separate con classificazione di strada extraurbana principale.\nDa Sibari la strada statale 106 prosegue verso nord come strada a carreggiata unica dotata di svincoli a livelli sfalsati e collega i centri di Villapiana, Trebisacce, Amendolara, fino all'incrocio con la strada statale 481 della Valle del Ferro in localit\u00e0 Colfari di Amendolara, e corre parallela alla sede storica della strada, ora classificata come strada provinciale 253. Il tratto che va dall'innesto con la SS106radd a Sibari fino ad Amendolara corre attraverso un tracciato in variante, attualmente in fase di raddoppio su nuova sede (i lavori sono iniziati nel mese di maggio 2020 e la loro fine \u00e8 prevista per il 2026), mentre nel breve tratto da Amendolara a Roseto Capo Spulico (km 394-399) la strada segue il vecchio tracciato, con carreggiata stretta ed attraversamenti urbani.\nDopo l'uscita dal centro abitato di Roseto Capo Spulico la SS106 prosegue come superstrada fino a Taranto. Dopo un breve tratto a mezza costa raggiunge Montegiordano Marina innestandosi sulla SS106var Variante di Montegiordano (con progressiva chilometrica indipendente), che attraverso un tracciato ricco di viadotti e gallerie aperto al traffico il 28 febbraio 2011 surclassa il vecchio percorso. Dopo aver lasciato Montegiordano, la strada raggiunge Rocca Imperiale ed uno svincolo per Nova Siri, che innesta sulla SS106var/C. Subito dopo lo svincolo di Nova Siri sud, la SS106, su viadotto S. Nicola, entra in Basilicata nel territorio comunale di Nova Siri, circonvallando il centro abitato con un nuovo tracciato in variante aperto il 5 novembre 2014 che presenta per\u00f2 un limite di 50 km/h. Dopo Nova Siri la SS106 torna su un tracciato raddoppiato negli anni 90 che attraversa Policoro e permette l'innesto sulla SS653 della Valle del Sinni in direzione di Lauria e dello svincolo di Lauria nord dell'autostrada Salerno-Reggio Calabria. Ad oggi tra Nova Siri e Policoro \u00e8 in fase di sostituzione l'obsoleto spartitraffico centrale con delle barriere New Jersey in cemento armato.\nSubito prima di arrivare a Scanzano Jonico, la SS106 si innesta con la SS598 di Fondovalle d'Agri in direzione di Atena Lucana e dello svincolo omonimo sulla A3. Nell'abitato di Scanzano Jonico, la SS106 scorre attraverso l'abitato in un tracciato in variante aperto nel 2004, in parte interrato nella galleria Scanzano (590 metri). Dopo Scanzano Jonico, la SS106 attraversa le localit\u00e0 costiere di San Basilio, San Teodoro e Marina di Pisticci. Arrivata a Metaponto, la SS106 riceve il traffico della SS407 Basentana per raggiungere Potenza e lo svincolo A3 di Sicignano degli Alburni e della SP ex SS175 della Valle del Bradano per Matera.\nDopo aver lasciato Metaponto, la SS106 entra in Puglia perdendo le caratteristiche di strada extraurbana principale (come segnalato da un cartello di fine strada extraurbana principale installato allo svincolo Tavole Palatine) pur rimanendo a doppia carreggiata e con limite di velocit\u00e0 di 90 km/h. In un tracciato risalente agli anni 90, la strada attraversa le localit\u00e0 costiere di Ginosa, Castellaneta Marina, Chiatona (dove si innesta la SS106dir Jonica che permette di raggiungere pi\u00f9 facilmente l'autostrada A14 Adriatica e la SS100 di Gioia del Colle per Bari) e giunge alle porte di Taranto attraversando la sua area portuale e la zona industriale. Al km 491 si innesta la SS7 Via Appia per raggiungere Grottaglie, Brindisi e Lecce.\nVarianti e diramazioni.\nStrada statale 106 var Variante di Montegiordano.\nLa strada statale 106 var \"Variante di Monte Giordano\" \u00e8 una strada statale italiana.\nPercorso.\nLa strada statale 106 var ha inizio sulla SS 106 al chilometro 403+400 e termina sulla stessa SS 106 al chilometro 406+700.\nLa strada, che ha la funzione di evitare l'attraversamento del centro abitato di Montegiordano Marina, ha una lunghezza di 3,233 chilometri ed \u00e8 gestita dal Compartimento di Catanzaro.\nStrada statale 106 var/C Variante di Nova Siri.\nLa strada statale 106 var/C \"Variante di Nova Siri\" \u00e8 una strada statale italiana.\nPercorso.\nLa strada statale 106 var/C ha inizio sulla SS 106 al chilometro 414+080 e termina sulla stessa SS 106 al chilometro 419+300.\nLa strada, che ha la funzione di evitare l'attraversamento del centro abitato di Nova Siri, ha una lunghezza di 5,220 chilometri ed \u00e8 gestita dal Compartimento di Potenza."}
{"id": "350044", "revid": "1410376", "url": "https://it.wikipedia.org/wiki?curid=350044", "title": "Niccol\u00f2 Ghedini", "text": "Biografia.\nStudi e carriera forense.\nLaureato in giurisprudenza a Ferrara, ha lavorato nello studio legale del padre Giuseppe, noto penalista padovano, che dopo la morte di questi era condotto dalle sorelle maggiori. Con l'ingresso nello studio dell'avvocato Piero Longo, si avvi\u00f2 alla professione in ambito penale, partecipando negli anni ottanta alla difesa di Marco Furlan, uno dei due membri, insieme a Wolfgang Abel, della coppia responsabile di una serie di omicidi, che si firmavano collettivamente come \"Ludwig\".\nCarriera politica in Forza Italia e nel PdL.\nHa cominciato a fare politica negli anni settanta nel Fronte della Giovent\u00f9, organizzazione giovanile del Movimento Sociale Italiano, passando poi al Partito Liberale Italiano. Segretario dell'Unione delle Camere Penali Italiane a met\u00e0 degli anni novanta, nella seconda Giunta presieduta da Gaetano Pecorella e nella prima presieduta da Giuseppe Frigo, si avvicin\u00f2 a Forza Italia e a Silvio Berlusconi, di cui divenne avvocato personale.\nNel 2001 \u00e8 stato eletto alla Camera dei deputati nelle file di Forza Italia nel collegio uninominale di Este, nel 2006 \u00e8 stato eletto al Senato, nel 2008 alla Camera e nel 2013 al Senato. Dal 2005 ricopre l'incarico di coordinatore regionale di Forza Italia in Veneto. Con la sua attivit\u00e0 parlamentare si \u00e8 attirato le dure critiche dell'opposizione, del mondo intellettuale e di parte della magistratura.\nHanno suscitato polemiche alcune dichiarazioni di Ghedini in difesa di Silvio Berlusconi, come quella in cui l'avvocato padovano sostiene che la legge non si applica necessariamente allo stesso modo per tutti i cittadini (in occasione del dibattito sulla costituzionalit\u00e0 del Lodo Alfano, che avrebbe garantito la sospensione dei processi penali - ferme restando le fasi precedenti il rinvio a giudizio e le indagini improcrastinabili - alle quattro pi\u00f9 alte cariche dello Stato) e quella in cui, in relazione ai rapporti intrattenuti dal suo assistito con le escort a Palazzo Grazioli e Villa Certosa, ha coniato l'espressione \u00ab\"utilizzatore finale e quindi mai penalmente punibile\"\u00bb, per argomentare l'esclusione di perseguibilit\u00e0 giudiziaria di Berlusconi nelle inchieste e nei procedimenti a suo carico.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 24 marzo 2014 diventa membro del Comitato di Presidenza di Forza Italia.\nNel giugno del 2016 Berlusconi, in convalescenza per un'operazione al cuore, gli lascia in mano le chiavi del partito, affiancato da Gianni Letta.\nNel gennaio del 2018, insieme a Sestino Giacomoni e Antonio Tajani, si occupa di vagliare le candidature in vista delle elezioni politiche; Ghedini stesso verr\u00e0 rieletto senatore.\nNel 2020 prende parte alle riunioni del Coordinamento di Presidenza del partito durante l\u2019emergenza Coronavirus.\nControversie.\nSecondo il sito OpenParlamento, che supervisiona le attivit\u00e0 di deputati e senatori, al 20 marzo 2018 Ghedini aveva un tasso di assenteismo pari al 98,28%. Ci\u00f2 significa che, su un totale di 19102 votazioni durante sedute parlamentari Niccol\u00f2 Ghedini ha preso parte a 138 di esse, risultando assente a 18964 votazioni, divenendo il senatore pi\u00f9 assenteista della XVII legislatura..\nIndagato per concorso in corruzione in atti giudiziari nel processo Ruby Ter che vede coinvolte le ragazze che hanno frequentato la casa del suo assistito Silvio Berlusconi ad Arcore e che avrebbero testimoniato a favore di quest'ultimo in cambio di soldi, il 30 giugno 2015 la sua posizione e quella del collega Piero Longo vengono stralciate in attesa dell'archiviazione, che viene chiesta dai pm il 24 luglio seguente e che viene accolta il 6 novembre dello stesso anno dal gip per i due avvocati e altre 11 persone per mancanza di prove."}
{"id": "350056", "revid": "1305772", "url": "https://it.wikipedia.org/wiki?curid=350056", "title": "Scandalo Harden-Eulenburg", "text": "Lo scandalo Harden-Eulenburg, spesso definito semplicemente scandalo Eulenburg o scandalo della Tavola Rotonda, nacque a seguito di una serie di processi relativi all'accusa di rapporti omosessuali (all'epoca illegali in Germania in base al paragrafo 175), accompagnati da processi per diffamazione, fra esponenti di spicco del gabinetto e della cerchia dell'imperatore Guglielmo II di Germania fra il 1907 e il 1909.\nLo scandalo.\nLo scandalo ebbe origine dalle accuse mosse dal giornalista Maximilian Harden relative al rapporto omosessuale tra Philipp, principe di Eulenburg-Hertefeld ed il generale conte Kuno von Moltke. Le accuse e le successive recriminazioni aumentarono rapidamente e la frase \u00ab\"Tavola rotonda di Liebenberg\"\u00bb, dal nome del castello propriet\u00e0 di Eulenburg, inizi\u00f2 a essere utilizzata per descrivere il circolo omosessuale maschile che circondava il \"Kaiser\".\nLe denunce e i conseguenti processi ricevettero un'immensa pubblicit\u00e0, e il risultato fu quello che venne considerato il pi\u00f9 grande scandalo interno del Secondo Impero tedesco; esso port\u00f2, inoltre, a una delle pi\u00f9 grandi, e prime, discussioni pubbliche sull'omosessualit\u00e0 in Germania, simile a quelle che ottenne il processo a Oscar Wilde in Gran Bretagna.\nLe cause.\nGuglielmo II aveva sostituito, nel 1890, Otto von Bismarck, il \"Cancelliere di ferro\", e la sua \"Realpolitik\" fatta di trattati e accordi, con una serie di confuse politiche estere di tipo espansionistico, conosciute con il nome di \"Weltpolitik\". Eulenburg, favorevole a una politica estera meno aggressiva, divenne uno dei pi\u00f9 importanti membri della cerchia di Guglielmo II, esercitando un freno alle idee del sovrano. Eulenburg fu promosso da semplice membro del corpo diplomatico alla carica di ambasciatore, e Guglielmo II gli propose anche la carica di Cancelliere, che Eulenburg rifiut\u00f2.\nGuglielmo II conosceva le tendenze sessuali di Eulenburg, un fatto all'epoca scandaloso e suscettibile di gettare sospetti sull'imperatore stesso (l'omosessualit\u00e0 era un crimine). Lo stesso Bismarck not\u00f2, in una lettera al figlio, che il rapporto fra l'imperatore ed Eulenburg aveva aspetti tali da \"non poter essere messi per iscritto\". In effetti nel 1902 il direttore del periodico imperialista \"Die Zukunft\", Maximilian Harden, ebreo e favorevole all'espansione aggressiva della Germania, minacci\u00f2 Eulenburg di rivelare il \"lato oscuro\" del suo rapporto con Guglielmo II, a meno che egli non si fosse dimesso dalla carica di ambasciatore a Vienna.\nEulenburg abbandon\u00f2 la carica e la scena politica (fino al 1906), ufficialmente per motivi di salute, e perse parte dell'ascendente sull'imperatore. Nel 1906 Eulenburg si riavvicin\u00f2 per\u00f2 all'imperatore in seguito alla cessione del Marocco alla Francia durante la conferenza di Algeciras, un grave scacco alla politica estera e alla diplomazia tedesca. Harden, convinto del fatto che lo scacco fosse dovuto alla \"mollezza\" delle persone che circondavano Guglielmo II, ebbe paura di una nuova azione frenante che Eulenburg avrebbe potuto esercitare sull'imperatore, oltre al fatto che poteva ridiventare \u00ab\"l'arbitro capo delle pi\u00f9 importanti carriere\"\u00bb.\nPer questo rinnov\u00f2 gli attacchi con la pubblicazione di due articoli su \"Die Zukunft\", allusivi a un rapporto omosessuale tra Eulenburg e Kuno Graf von Moltke. La paura di uno scandalo, che avrebbe coinvolto l'imperatore, costrinse Eulenburg a un esilio in Svizzera. Uno scandalo di questo tipo era tutto fuorch\u00e9 improbabile: tra il 1906 e il 1907 sei ufficiali dell'esercito si suicidarono a seguito di ricatti, e nei precedenti tre anni circa venti di loro erano stati condannati da una corte marziale a causa della loro sessualit\u00e0.\nAnche un ufficiale della \"Guardia del corpo\" era stato imputato di omosessualit\u00e0, causando grande imbarazzo, perch\u00e9 questo corpo d'\u00e9lite era comandato dal Luogotenente generale Wilhelm Graf von Hohenau, parente di Guglielmo II. Tuttavia, peggiore di questi scandali fu, agli occhi di Harden, la decisione di Eulenburg di rientrare in Germania per essere ammesso all\"'Ordine dell'Aquila nera\".\nE Harden consider\u00f2 una conferma del suo punto di vista il fatto che il principe di Prussia Friedrich Heinrich dovesse rinunciare all'investitura al \"Ordine dei cavalieri di San Giovanni\" a causa della propria omosessualit\u00e0. Secondo Harden il comportamento \"scandaloso\", insieme agli influssi di moderazione politica esercitati sull'imperatore da parte di Eulenburg, andavano puniti. Harden, forse, temeva anche la possibilit\u00e0 di influssi antisemiti sull'imperatore. L'opinione pubblica, inoltre, vedeva in Harden un restauratore dei costumi morali che combatteva contro il vizio e la corruzione.\nLa denuncia.\nHarden denunci\u00f2 apertamente Eulenburg, con un atto di quello che pi\u00f9 tardi sarebbe stato definito \"outing\", il 27 aprile 1907, confermando in un nuovo articolo quello a cui precedentemente aveva solo alluso, prima dell'esilio di Eulenburg in Svizzera. Harden scrisse sulle colonne del giornale \"Die Zukunft\" che coloro che aveva attaccato nel novembre 1906, come \u00abl'arpista\u00bb (\"harfner\") (Eulenburg era compositore di musica per arpa) e \u00abdolcezza\u00bb (\"s\u00fc\u00dfen\") (von Moltke era amante del cioccolato) e \u00abtesoruccio\u00bb (\"liebchen\") non erano altri che Eulenburg stesso, il comandante militare di Berlino, Kuno Graf von Moltke e il \"Kaiser\".\nGuglielmo II, preoccupato del crescente scandalo, ag\u00ec chiedendo le dimissioni di tre importanti aristocratici che facevano parte del suo \"entourage\": Hohenau (comandante della \"Guardia del corpo\"), Lynar e lo stesso von Moltke. Tali nomi erano segnalati su una \"lista\" parziale, compilata dalla polizia di Berlino, che schedava gli omosessuali conosciuti: la schedatura completa, non mostrata all'imperatore, conteneva diverse centinaia di nomi.\nL'avvocato di Moltke present\u00f2 una denuncia per diffamazione contro Harden. Eulenburg neg\u00f2 ogni rapporto con von Moltke e present\u00f2 un'autodenuncia per la presunta violazione del paragrafo 175 presso il proprio giudice distrettuale, al fine di scagionarsi completamente dopo che la legge avesse compiuto il suo corso.\nNel frattempo lo scandalo s'ingigant\u00ec, coinvolgendo anche Georg von H\u00fclsen, direttore del \"Royal Theatre\", von St\u00fcckradt, scudiero del principe della corona, e Bernhard von B\u00fclow, cancelliere imperiale: tutti vennero accusati di avere tendenze o attivit\u00e0 omosessuali. Nel luglio 1907, dopo una breve inchiesta, , Eulenburg venne prosciolto da ogni accusa.\nI processi.\nMoltke contro Harden.\nNel processo, durato dal 22 al 29 ottobre, vennero coinvolte l'ex moglie di Moltke (divorziata dopo nove anni), Lili von Elbe, un soldato di nome Bollhardt e il dottor Magnus Hirschfeld, considerato un esperto scientifico di questo \"scabroso\" campo. La moglie descrisse l'assenza di rapporti sessuali con Moltke a esclusione dei primi due giorni di matrimonio, la grande amicizia che lo legava a Eulenburg, e la sua ignoranza relativa alla presunta omosessualit\u00e0 del marito. Bollhardt descrisse festini a base di champagne tenuti nella villa di Lynar (allontanato, ricordiamolo, da Guglielmo II) dove aveva visto sia Hohenau sia Moltke.\nHirschfeld, basandosi sulla testimonianza della von Elbe e sull'atteggiamento mantenuto da Moltke nel corso del dibattito processuale, afferm\u00f2 che certamente Moltke possedeva un lato femminile, ma non era un sodomita o un pederasta, bens\u00ec un \"omosessuale\" insistendo principalmente sul lato effeminato, artistico e impressionabile di Moltke. Hirschfeld sostenne che l'omosessualit\u00e0 era una caratteristica psicologica innata, indipendente dalla volont\u00e0, e che non necessariamente doveva concretizzarsi in atti sessuali.\nIl 29 ottobre la corte giudic\u00f2 che Moltke era omosessuale e Harden innocente. Ciononostante, il processo venne annullato per un vizio procedurale e il giudice stabil\u00ec che avrebbe dovuto essere nuovamente celebrato (vedi \"Harden contro Moltke\"). Dietro questa decisione si nascose, probabilmente, la volont\u00e0 delle istituzioni tedesche di preservare la credibilit\u00e0 delle classi dirigenti aristocratiche dall'attacco portato da due ebrei (Harden e Hirschfeld).\nB\u00fclow contro Brand.\nAdolf Brand, fondatore del primo periodico omosessuale, \"Der Eigene\", stamp\u00f2 un pamphlet in cui descriveva come Bernhard von B\u00fclow, cancelliere imperiale, fosse stato ricattato a causa dell'omosessualit\u00e0 e come avesse baciato e scambiato effusioni con Scheefer alle riunioni maschili ospitate da Eulenburg. Per questo, sosteneva Brand, B\u00fclow avrebbe avuto il dovere morale ad opporsi pubblicamente al paragrafo 175. Brand venne denunciato per diffamazione e condannato il 6 novembre 1907 a 18 mesi di prigione.\nHarden contro Moltke.\nIn questa occasione le udienze si svolsero dal 18 al 25 dicembre 1907. La von Elbe, moglie di Moltke, fu dichiarata affetta da \"isteria\" e Magnus Hirschfeld (sommerso dalle critiche da parte dei suoi stessi sostenitori per il suo inopportuno \"outing\" di un omosessuale) ritratt\u00f2 parzialmente le sue dichiarazioni. Le precedenti decisioni della corte vennero cos\u00ec giudicate prive di fondamento, e Harden fu condannato per diffamazione a quattro mesi di prigione.\nHarden contro St\u00e4dele.\nUscito di prigione Harden, ormai mosso da motivazioni morali e politiche, oltre che di vendetta verso la \"camarilla\" degli \"omosessuali\", prese contatto con l'editore bavarese Anton St\u00e4dele e gli fece pubblicare un articolo, nel quale St\u00e4dele insinuava falsamente che Harden avesse ricevuto una grossa somma di denaro da Eulenburg per cessare gli attacchi rivolti alla sua persona. Harden contava, in questa maniera, di trasformare il processo per diffamazione nei confronti di St\u00e4dele in un'importante tribuna dalla quale lanciare i suoi attacchi a Eulenburg.\nAnche se avevano scarsa attinenza con il processo, Harden riusc\u00ec a far testimoniare Georg Riedel e Jacob Ernst, che affermarono di avere avuto rapporti omosessuali con Eulenburg. Ci\u00f2 smentiva quanto precedentemente affermato da Eulenburg che, sotto giuramento, aveva detto di non avere mai avuto rapporti sessuali con altri uomini. Il processo si concluse il 21 aprile 1908 con un'ammenda per St\u00e4dele di 100 marchi, rimborsatigli da Harden. Il 7 maggio 1908 Eulenburg venne incriminato per spergiuro: due settimane pi\u00f9 tardi la condanna a Harden fu annullata e un secondo processo ebbe inizio.\nStato contro Eulenburg.\nDopo l'esame del primo dei 41 testimoni, tra i quali Jacob Ernst e altri dieci che avevano descritto alcuni rapporti di Eulenburg avvenuti nel 1887 e spiati attraverso un buco della serratura, il processo venne rimandato a causa dello stato di salute di Eulenburg. Il processo venne trasferito in ospedale, ma nuovamente rimandato. Dal 29 giugno 1908 fino alla dissoluzione dell'Impero Tedesco al termine della Prima guerra mondiale, il processo venne rimandato di anno in anno sempre per motivi di salute, col risultato che Eulenburg non fu mai processato.\nMoltke contro Harden.\nCon poco rilievo sulla stampa, nell'aprile del 1908 Harden venne nuovamente condannato e multato per 600 marchi, oltre a 4.000 per spese processuali, mentre Moltke fu riabilitato agli occhi dell'opinione pubblica.\nUn incidente soffocato.\nOltre allo scandalo Harden-Eulenburg, ci fu un secondo episodio con riflessi omosessuali che rischi\u00f2 di sconvolgere gli equilibri della classe dirigente tedesca. Guglielmo II aveva pubblicato nel 1908 al quotidiano inglese \"Daily Telegraph\" un'intervista nella quale aveva espresso idee distensive rispetto al rapporto fra le due nazioni e alla \"corsa agli armamenti\" navale. I parlamentari tedeschi, per\u00f2, espressero il loro dissenso nei confronti di una politica di minore aggressivit\u00e0 verso la Gran Bretagna, e l'imperatore decise di ritirarsi, per una vacanza, in una tenuta reale nella Foresta Nera.\nDurante la vacanza, una sera dopo cena, Dietrich von H\u00fclsen-H\u00e4seler, capo del segretariato militare, si stava esibendo in tut\u00f9 in un \"pas seul\", quando ebbe un infarto e mor\u00ec sotto gli occhi degli allibiti spettatori. Il Conte Ottokar Czernin von und zu Chudenitz, presente alla scena, disse: \u00ab\"In Guglielmo II ho visto un uomo che, per la prima volta nella sua vita, con occhi sbarrati dall'orrore, ha dovuto guardare alla realt\u00e0 per quel che era veramente\"\u00bb. Tuttavia anche questo incidente fu messo a tacere.\nGalleria di vignette.\nLo scandalo scaten\u00f2 la produzione di centinaia di vignette satiriche in tutto il mondo, di cui fu raccolta addirittura un'antologia in volume (vedi bibliografia, \"Derri\u00e8re \"Lui\"\"). Qui di seguito una breve galleria esemplificativa tratta anche da un periodico italiano, \"L'Asino\", socialista e anticlericale, che non rinunci\u00f2 all'anticlericalismo neppure in questa occasione."}
{"id": "350057", "revid": "125689909", "url": "https://it.wikipedia.org/wiki?curid=350057", "title": "Carmen Electra", "text": "Biografia.\nTara Leigh Patrick nasce a Cincinnati, nell'Ohio, il 20 aprile 1972 da una famiglia di origini inglesi, irlandesi, tedesche ed olandesi, ultimogenita dei sei figli di Harry Patrick, un chitarrista ed intrattenitore, e di Patricia, una cantante. Sin dall'et\u00e0 di nove anni, mentre frequentava la prestigiosa \"School for Creative and Performing Arts\", si applic\u00f2 seriamente a diventare un'artista completa. Ha imparato infatti a ballare, recitare e cantare.\nA quindici anni si trasfer\u00ec a Minneapolis per tentare la fortuna. Qui lavor\u00f2 come modella con la sorella per un atelier di moda. Quattro anni dopo si trasfer\u00ec a Las Vegas dove incontr\u00f2 Prince, allora impegnato a girare il mondo con il suo show popolato da belle ragazze, molte delle quali poi lanciate nel mondo dello spettacolo. Egli ingaggi\u00f2 la ragazza e le diede il nome d'arte di \"Carmen Electra\". In quel periodo incise anche un disco. Quando Pamela Anderson usc\u00ec dal cast della serie \"Baywatch\", Carmen venne ingaggiata per sostituirla.\n\u00c8 apparsa in diversi film commerciali, tra cui \"Missione hamburger\" (1997), \"Scary Movie\" (2000), nel remake in formato film della serie televisiva degli anni settanta \"Starsky &amp; Hutch\" (2004), nei film \"Hot Movie\" e \"Epic Movie\" (2006), in \"Meet the Spartans\" italianizzato \"3ciento - Chi l'ha duro... la vince\" (2008) e in \"Disaster Movie\" (2008). Divenne anche testimonial della birra Budweiser.\nNel 1999 recita la parte di Esmeralda in \"Vacanze di Natale 2000\", film dei Vanzina, a fianco di Massimo Boldi e Christian De Sica. \u00c8 apparsa nella puntata 1x21 di \"Dr. House - Medical Division\", \"Il caso House\", nel ruolo di se stessa. Ha creato una serie di produzioni di striptease della quale \u00e8 produttrice, intitolate \"Carmen Electra Aerobic Striptease\" e realizzate in una serie di DVD che uniscono i tradizionali striptease a lezioni di aerobica. \u00c8 apparsa come modella su \"Playboy\" nell'aprile del 2003, ma non \u00e8 mai stata una Playmate.\nNel 2005 fonda la NWWL (\"Naked Women's Wrestling League\"), federazione di wrestling spettacolo, in cui le atlete si oppongono tra loro nude; in seguito conduce il programma \"Chart Blast\" per MTV.\nNel 2022 firma un contratto con la Disney per il ruolo della regina Cornella(versione femminile del re Cornelius)nel remake live action di Taron e la pentola magica\nVita privata.\nNel 1998 ha perso la madre e la sorella maggiore, la prima per un tumore al cervello e la seconda per un attacco di cuore. \u00c8 stata brevemente sposata con la star del basket Dennis Rodman, dal novembre 1998 all'aprile 1999. In seconde nozze, nel 2003, ha sposato Dave Navarro. La coppia, dopo aver documentato il fidanzamento e il matrimonio in un programma di MTV intitolato \"\", ha firmato le carte per la separazione nel 2006. Il divorzio \u00e8 stato ultimato l'anno seguente.\nNell'aprile 2008 Electra conferm\u00f2 di essere fidanzata con Rob Patterson, ex membro della metal band Otep. Tuttavia, nel 2012, risult\u00f2 single e apparve come una delle celebrit\u00e0 nel programma televisivo per incontri \"The Choice\". Non ha mai nascosto alla stampa la sua bisessualit\u00e0, dichiarandola in varie interviste."}
{"id": "350059", "revid": "56620", "url": "https://it.wikipedia.org/wiki?curid=350059", "title": "Verso il paradiso", "text": "Verso il paradiso (\"The Heaven Shop\") \u00e8 un libro della scrittrice canadese Deborah Ellis.\nTrama.\nLa protagonista \u00e8 Binti Phiri, una ragazza africana di Blantyre, in Malawi, che recita in una commedia radiofonica. Vive con il padre, il fratello e sua sorella, ma un giorno il padre muore a causa dell'AIDS. Lei e sua sorella sono costrette ad andare a vivere dagli zii, che per\u00f2 le trattano come schiave. Allora scappano e Binti va ad abitare dalla nonna, che gestisce un piccolo centro d'accoglienza per orfani, molti dei quali sieropositivi. Qui Binti viene a contatto con la dura realt\u00e0 dell'Aids in terra d'Africa."}
{"id": "350063", "revid": "729019", "url": "https://it.wikipedia.org/wiki?curid=350063", "title": "Autostrada A6 (Polonia)", "text": "L'autostrada A6 \u00e8 un'autostrada polacca in costruzione che a lavori ultimati attraverser\u00e0 il paese da ovest a est, da Ko\u0142baskowo (confine tedesco) a Rz\u0119\u015bnica. Fa parte della strada europea E28."}
{"id": "350065", "revid": "13798", "url": "https://it.wikipedia.org/wiki?curid=350065", "title": "Crikvenica", "text": ""}
{"id": "350066", "revid": "767487", "url": "https://it.wikipedia.org/wiki?curid=350066", "title": "Geografia linguistica", "text": "La geografia linguistica, o geolinguistica (ma anche linguistica spaziale o linguistica areale - pi\u00f9 raro neolinguistica; cfr. Enciclopedia Treccani), \u00e8 una corrente della linguistica che si occupa di studiare l'estensione nello spazio dei fenomeni linguistici, di ordine fonetico, morfosintattico, lessicale, e la loro distribuzione geografica. Suo importante esponente fu l'italiano Matteo Bartoli.\nAspetti.\nUn'area geografica caratterizzata dalla presenza di uno stesso fenomeno linguistico \u00e8 delimitata da un'isoglossa: con questo termine si intende quindi la linea immaginaria che unisce i punti estremi dell'area in questione.&lt;br&gt;Isoglossa \u00e8 tuttavia un termine generico, un iperonimo: si possono distinguere infatti, isofone, isomorfe, isolessi a seconda del fenomeno linguistico che delimitano nello spazio.&lt;br&gt;\nUn fascio di isoglosse, ossia un loro addensamento nello spazio geografico che indica la prossimit\u00e0 di zone critiche dei sistemi linguistici, pu\u00f2 rappresentare un confine linguistico, sebbene una unit\u00e0 dialettale non sia esattamente individuabile mediante isoglosse perch\u00e9 non \u00e8 possibile tracciare confini netti tra una variet\u00e0 linguistica e l'altra."}
{"id": "350067", "revid": "23390", "url": "https://it.wikipedia.org/wiki?curid=350067", "title": "Scandalo Eulenburg", "text": ""}
{"id": "350068", "revid": "23390", "url": "https://it.wikipedia.org/wiki?curid=350068", "title": "Processo Harden-Eulenburg", "text": ""}
{"id": "350069", "revid": "16066", "url": "https://it.wikipedia.org/wiki?curid=350069", "title": "Playboy Playmate 2000-presente", "text": ""}
{"id": "350071", "revid": "23390", "url": "https://it.wikipedia.org/wiki?curid=350071", "title": "Processo Eulenburg", "text": ""}
{"id": "350080", "revid": "125921122", "url": "https://it.wikipedia.org/wiki?curid=350080", "title": "Tavole Palatine", "text": "Le Tavole Palatine (chiamate cos\u00ec forse in riferimento all'identificazione, in passato, col sito di un antico palazzo) sono i resti di un tempio dorico periptero esastilo del VI secolo a.C. dedicato alla divinit\u00e0 greca \"Hera\". Il tempio, posto in prossimit\u00e0 del Bradano, era legato a un santuario extraurbano, del quale \u00e8 emerso il muro del \"temenos\" e resti di un altare pi\u00f9 antico.\nStoria.\nI resti del monumento sono situati nell'area archeologica di Metaponto, pi\u00f9 precisamente sull'ultima ondulazione dei Givoni, antichi cordoni litoranei, presso la sponda destra del fiume Bradano, eretto sui resti di un antico villaggio neolitico, lungo la strada preistorica proveniente da \"Siris-Heraclea\", a circa 3\u00a0km dall'antica citt\u00e0 di Metaponto in Basilicata.\nIl tempio, restaurato nel 1961, era stato inizialmente attribuito al culto della dea \"Atena\", successivamente sul frammento di un vaso e delle statuette dove veniva raffigurata la dea Hera, trovato nel corso degli scavi archeologici del 1926, venne rinvenuta una dedica votiva alla dea \"Hera\".\nFino al XIX secolo le \"Tavole Palatine\" erano localmente definite anche \"Mensole Palatine\" o \"Colonne Palatine\", probabilmente in ricordo alle lotte contro i Saraceni dei Paladini di Francia. Il tempio era anche chiamato \"Scuola di Pitagora\", in memoria del grande filosofo Pitagora. Nel Medioevo era ancora chiamato \"Mensae Imperatoris\", probabilmente a ricordo dell'imperatore Ottone II che, nella spedizione contro i Saraceni del 982, si accamp\u00f2 a Metaponto.\nI resti del tempio, con al centro la cella dotata di \"adyton\" e preceduta da un pronao, sono composti da 15 colonne con 20 scanalature e capitelli di ordine dorico. Delle 15 colonne, 10 sono sul lato settentrionale e 5 sul meridionale. In origine le colonne erano 36, poich\u00e9 il tempio era composto di una peristasi di 12 colonne sui lati lunghi e 6 sui lati corti. Lo stilobate era lungo 34,29 metri e largo 13,66 metri, la cella di 17,79 x 8,68 metri. Il tempio risulta molto degradato, poich\u00e9 costruito con calcare locale (detto mazzarro). Nel V secolo a.C. fu dotato di un tetto fittile con decorazione policroma di tradizione ionica, con protomi leonine e doccioni.\nNelle vicinanze del tempio vennero rinvenuti infatti, durante gli scavi del 1926, numerosi resti dell'antica decorazione in terracotta, statuette, ceramiche e altri pezzi di colonne esposti al Museo archeologico nazionale di Metaponto.\nCome raggiungere.\nPer raggiungere le Tavole Palatine dalla Strada Statale 106 \"Jonica\" da Taranto e Reggio Calabria bisogna uscire all'uscita Metaponto-Tavole Palatine e seguire le indicazioni presenti in loco (in macchina) mentre via treno bisogna scendere alla Stazione di Metaponto o al Terminal Bus della stazione tramite autobus."}
{"id": "350083", "revid": "1543377", "url": "https://it.wikipedia.org/wiki?curid=350083", "title": "Droperidolo", "text": "Il droperidolo, o deidrobenzoperidolo \u00e8 un composto dotato di attivit\u00e0 antidopaminergica, usato in clinica medica come antiemetico e come antipsicotico. Appartiene alla classe dei farmaci neurolettici e dei butirrofenoni, in queste sue caratteristiche molto simile ad un altro noto tranquillante maggiore, l'aloperidolo. Viene spesso utilizzato per combattere l'emesi postoperatoria e quindi come potente antiemetico grazie al blocco dei recettori dopaminergici e grazie alla sua azione sulla CTZ, Chemioreceptor Trigger Zone, zona del cervello deputata allo stimolo dell'emesi. Gli anestesisti vi ricorrono spesso in caso di neuroleptoanalgesia o neuroleptoanestesia e sedazione in corso di trattamento in unit\u00e0 di terapia intensiva. In Italia veniva venduto dalla societ\u00e0 farmaceutica Pharmacia Italia con il nome commerciale di Sintodian nella forma farmaceutica di flacone da 10 ml, contenente una soluzione iniettabile pari a 25 mg di principio attivo. Dal 2008 non \u00e8 pi\u00f9 disponibile tale formulazione, sostituita dallo Xomolix della Ditta ProStrakan nella forma farmaceutica di fiale da 1 ml contenente 2,5\u00a0mg di principio attivo.\nCaratteristiche strutturali e fisiche.\nIl composto si presenta come una polvere biancastra, praticamente insolubile in acqua e solo modestamente solubile in alcool. \u00c8 invece liberamente solubile nel diclorometano e nella dimetilformammide.\nFarmacodinamica.\nIl droperidolo determina un effetto tranquillizzante e uno stato di sedazione, riducendo l'ansia del paziente e fornendo uno stato di distacco mentale e di indifferenza all'ambiente circostante. A questi effetti si associa un'azione antiemetica, verosimilmente secondaria all'azione sulla Chemoreceptor Trigger Zone (formazione nervosa del midollo allungato), come dimostrato dagli esperimenti di antagonismo di apomorfina nei cani.\nIl composto produce perci\u00f2 una ridotta incidenza di nausea e vomito durante le procedure chirurgiche, continuando a fornire una protezione antiemetica nel periodo postoperatorio. A queste azioni si aggiunge un effetto di blocco moderato alfa-adrenergico, un'azione di vasodilatazione periferica e la attenuazione delle risposte cardiovascolari alle ammine simpaticomimetiche (ad esempio comporta una riduzione dell'effetto ipertensivo causato dall'epinefrina).\nIl farmaco pu\u00f2 produrre ipotensione arteriosa e una ridotta resistenza vascolare periferica, cos\u00ec come una riduzione della pressione arteriosa polmonare. Il composto potenzia gli effetti di altre sostanze ad azione deprimente del sistema nervoso centrale (SNC).\nFarmacocinetica.\nL'inizio d'azione di una dose somministrata per via intramuscolare o endovenosa varia da 3 a 10 minuti dopo la somministrazione, anche se l'effetto di picco non pu\u00f2 essere evidente per un massimo di trenta minuti. \nLa durata degli effetti indotti dal farmaco (particolarmente quelli tranquillanti e sedativi) in genere \u00e8 da 2 a 4 ore, anche se l'alterato stato di allerta pu\u00f2 persistere pi\u00f9 a lungo, fino a dodici ore.\nIl farmaco oltrepassa la barriera emato-encefalica e si distribuisce nel fluido cerebrospinale (CSF). \u00c8 inoltre in grado di superare la barriera placentare, ma non \u00e8 noto se possa essere secreto nel latte materno.\nSi caratterizza per un'emivita iniziale di circa 10-20 minuti ed una emivita terminale pari in media a poco pi\u00f9 di 2 ore. Il composto viene metabolizzato nella ghiandola epatica e viene eliminato principalmente per via urinaria sotto forma di metaboliti inattivi.\nUsi clinici.\nIl droperidolo riduce l'incidenza di nausea e vomito associati a queste procedure. A causa del rischio di gravi effetti proaritmici, talvolta fatali, ne viene consigliato l'utilizzo solo in pazienti che non riescono a rispondere adeguatamente ad altre sostanze antiemetiche.\nIl composto pu\u00f2 essere impiegato in terapia psichiatrica, in particolare nel trattamento d'urgenza di una sintomatologia insorta acutamente. \u00c8 indicato in caso di psicosi, nei soggetti con schizofrenia acuta paranoide, ebefrenica o catatonica, in coloro che presentano gravi stati di eccitamento maniacale o gravi reazioni psicotiche. \u00c8 stato impiegato anche in soggetti che presentavano psiconevrosi e stati ansiosi e ansioso-depressivi.\nIl droperidolo trova amplissimo uso in anestesiologia, in particolare come terapia adiuvante alla neuroleptoanalgesia ed alla neuroleptoanestesia. Viene comunemente somministrato in fase preoperatoria e come coadiuvante durante l'induzione e il mantenimento dell'anestesia generale, nonch\u00e9 in aggiunta all'anestesia regionale. Nella neuroleptoanalgesia vi si ricorre in combinazione con un analgesico oppiaceo (ad esempio il fentanil) sia per i suoi effetti ansiolitici, sia per aumentare l'effetto analgesico dell'oppiaceo. Attualmente, a causa dei potenziali gravi effetti collaterali, gli anestesisti tendono a preferire altre molecole (ad esempio il propofol o il midazolam)\nIl farmaco pu\u00f2 essere utilizzato da solo o in combinazione ad altre sostanze antiemetiche per prevenire o ridurre la nausea e il vomito in soggetti in chemioterapia per cancro, principalmente nel caso di emesi indotta da cisplatino.\nEffetti collaterali e indesiderati.\nDurante il trattamento con droperidolo \u00e8 stato registrato un incremento del rischio di cardiotossicit\u00e0, tachicardia, ipotensione arteriosa e, in particolare, un possibile prolungamento dell'intervallo QT. \nIl ricorso al farmaco in soggetti a rischio di aritmia cardiaca o con insufficienza cardiaca, ipokaliemia, alterazioni elettrolitiche e sospetto o conosciuto prolungamento dell'intervallo QT dovrebbe essere eseguito con grande cautela.\nAltri effetti avversi possono interessare il sistema nervoso (reazioni extrapiramidali parkinson simili, irrequietezza motoria, distonia, acatisia, insonnia o eccessiva sonnolenza diurna, stato ansioso, agitazione psicomotoria, depressione, cefalea, confusione mentale, vertigini) e l'apparato respiratorio (laringospasmo e broncospasmo).\nSono inoltre possibili effetti indesiderati a carico della cute e del tessuto sottocutaneo (rash cutaneo, eruzioni maculopapulari ed acneiformi, fotosensibilit\u00e0 e alopecia).\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, molecole chimicamente correlate oppure ad uno qualsiasi degli eccipienti utilizzati nella formulazione farmaceutica.\n\u00c8 inoltre controindicato in soggetti in stato di coma, in coloro che hanno assunto composti ad azione depressiva sul sistema nervoso (ad esempio alcool), negli epilettici e nei pazienti affetti da malattia di Parkinson."}
{"id": "350087", "revid": "144796", "url": "https://it.wikipedia.org/wiki?curid=350087", "title": "Giovanni III di Svezia", "text": "Egli era figlio di re Gustavo I di Svezia e della sua seconda moglie Margherita Leijonhufvud. Egli fu anche reggente della Finlandia in maniera quasi del tutto autonoma col titolo di duca dal 1556 al 1563. Nel 1581 assunse il titolo di Gran Principe di Finlandia.\nBiografia.\nI primi anni.\nGiovanni III nacque il 20 dicembre 1537 al Castello di Stegeborg, figlio secondogenito di Gustavo I Vasa e della sua seconda moglie Margherita Leijonhufvud, una nobildonna svedese. Il fratello Erik aveva ereditato il trono, e Giovanni, che aveva ricevuto il titolo di duca di Finlandia, venne presto alle armi contro di lui per ottenere la supremazia, avvalorato dal matrimonio contratto con Caterina Jagellona di Polonia. Erik XIV fece imprigionare il fratello giovanni nel 1563 per poi farlo rilasciare.\nNacque cos\u00ec un lungo conflitto durato sette anni, durante il quale Erik vide venir meno il suo potere in maniera preoccupante. Una ribellione dei nobili capeggiata da Giovanni e dal fratello Carlo depose alla fine Erik nel 1568 e proclam\u00f2 Giovanni quale nuovo sovrano. Un suo importante alleato in questa operazione fu lo zio materno Sten Leijonhufvud che, sul letto di morte, venne onorato del titolo di Conte di Raseborg. Poco dopo questo atto, Giovanni fece decapitare il consigliere pi\u00f9 fidato del fratello ex re, J\u00f6ran Persson, che venne trattato come il capro espiatorio per il duro trattamento ricevuto da Giovanni durante la prigionia e per i massacri compiuti in nome di Erik.\nIl regno.\nGiovanni, ottenuto il trono, concesse maggiori privilegi alla nobilt\u00e0 rispetto ai suoi predecessori, sperando cos\u00ec di ottenere validi alleati che non lo contrastassero nella politica interna mentre egli si concentrava su quella estera. La propaganda che Giovanni III condusse in campo personale fu quella del resto che gi\u00e0 aveva adottato suo padre, e ci\u00f2 concentrare l'aristocrazia sul mito della cacciata della Danimarca e di Cristiano II ancora sentito come uno dei principali nemici della libert\u00e0 e dell'indipendenza del popolo svedese. Sull'altro fronte, Giovanni III intensific\u00f2 notevolmente i suoi poteri come sovrano, spesso surclassando gli Articoli di Arboga. Egli, dopo aver deposto ed incarcerato il fratello Erik, temeva inoltre per un suo possibile ritorno e come tale lo fece avvelenare in cella nel 1577, in particolare dopo la scoperta di almeno tre complotti ai suoi danni, dei quali all'ultimo del 1574 era scampato per un soffio.\nNel campo della politica estera, Giovanni inizi\u00f2 ben presto delle trattative di pace con la Danimarca e con Lubecca per porre fine alla Guerra del nord dei sette anni, ma si rifiut\u00f2 di accondiscendere al Trattato di Roskilde del 1568. Durante questa cerimonia, Giovanni III volle che a rappresentare la Svezia fosse l'attuale bandiera con una croce gialla su campo azzurro. Dopo due ulteriori anni di combattimenti, questa querra si concluse senza molte concessioni alla Svezia col Trattato di Stettino (1570). Durante gli anni successivi egli combatt\u00e9 contro la Russia nella Guerra livoniana, conclusa poi col Pace di Plijussa nel 1583, guerra che port\u00f2 la riconquista di Narva ad opera della Svezia.\nGiovanni pratic\u00f2 anche una politica matrimoniale: egli riusc\u00ec a candidare il proprio figlio Sigismondo (nato dal matrimonio con Caterina Jagellona) al titolo di re di Polonia e a portarlo sul trono nel 1587 col nome di Sigismondo III. L'idea di Giovanni III, che poi trover\u00e0 applicazione sotto suo figlio, era quella di unire i domini di Svezia e Polonia che, assieme alla Finlandia ed ai restanti paesi baltici conquistati sotto il suo regno, avrebbero fornito al re svedese il massimo controllo su tutta l'area del Mar Baltico, evitando infiltrazioni di altre potenze come la Danimarca o come la Russia che ripetutamente aveva ricercato uno sbocco sul mare a danno della Svezia.\nLa politica di Giovanni fu anche molto influenzata dal sogno del sovrano di restaurare il cattolicesimo in Svezia, e a tal fine ebbe con vari pontefici una corrispondenza molto fitta: suo figlio Sigismondo ricevette un'educazione cattolica e il suo intervento fu decisivo contro la diffusione del protestantesimo in terra polacca. Questa sua attenzione al cattolicesimo gli cre\u00f2 delle frizioni col clero e l'aristocrazia svedese, i quali vedevano proprio nell'accettazione del luteranesimo come religione di Stato un'identificazione d'indipendenza della Svezia. Giovanni III per tutta risposta lanci\u00f2 l'edizione del Libro Rosso, che reintrodusse nella liturgia molti costumi del cattolicesimo. Nel 1575 concesse il permesso ai restanti conventi cattolici in Svezia di iniziare nuovamente a ricevere novizi.\nMor\u00ec a Stoccolma il 27 novembre 1592.\nPatrono delle arti e dell'architettura.\nGiovanni III \u00e8 considerato dalla storia dell'arte e dell'architettura il primo grande patrono.\nEgli chiam\u00f2 a corte pittori dalla Germania e dai Paesi Bassi e personalmente si applic\u00f2 all'arte della pittura e nell'architettura. Nei carteggi che intrattenne nella sua vita, dimostr\u00f2 di apprezzare moltissimo i principi dell'architettura rinascimentale italiana, pur trovandosi ormai in quello che gli storici dell'arte definiscono \"tardo rinascimento\".\nGiovanni III si circond\u00f2 di artisti dei pi\u00f9 svariati generi e soprattutto si preoccup\u00f2 di formare il proprio popolo con nuovi canoni come nel caso del pittore svedese Anders che fu artista poliedrico, attivo anche come scultore e architetto. Altri artisti al suo servizio furono i membri della famiglia Pahr, tra cui Franciscus Pahr, Johan Baptista Pahr e Dominic Pahr, ai quali affid\u00f2 lavori a Uppsala, Borgholm ed al Castello di Kalmar, oltre che a Markus Wulfrum, Urban Schultz, Baptista van Uther e Arent Lambrechts.\nRe Giovanni, in accordo con la sua politica religiosa, si preoccup\u00f2 anche di restaurare diverse chiese tra cui le cattedrali di Upsala, V\u00e4ster\u00e5s, Link\u00f6ping e Skara. In Finlandia promosse il restauro della Cattedrale di Turku, e a Tallinn la cattedrale locale. Nella capitale Stoccolma, poi, Giovanni fece costruire la chiesa di Riddarholmen, quella di Santa Chiara, quella di Sant'Enrico, la chiesa della Trinit\u00e0 e quella di San Giacomo.\nPer esaltare la propria forza al governo e per esigenze belliche difensive, Giovanni III promosse anche la costruzione dei castelli di Vadstena e di Kalmar che ancora oggi sono ben conservati.\nIl castello di Uppsala (l'attuale parte sud e la relativa continuazione occidentale) venne ricostruito dopo un incendio scoppiato nel 1572 che distrusse due torri rotonde. Il Castello di Vadstena, gi\u00e0 scelto come residenza da Gustavo Vasa, venne modificato a farne un palazzo rinascimentale per poi venire completato per\u00f2 all'inizio del XVII secolo.\nPer quanto riguarda il Castello di Kalmar, Giovanni III vi restaur\u00f2 i pavimenti e arredi preziosi come gi\u00e0 stava facendo del resto suo fratello Erik XIV. Giovanni si applic\u00f2 in particolar modo al Castello di Borgholm intenzionato a farne la costruzione pi\u00f9 grande della Svezia.\nTra le altre opere di rilievo si possono citare anche il restauro dei castelli di Turku, V\u00e4ster\u00e5s, G\u00e4vle, Stegeborg e Link\u00f6ping.\nMatrimonio e figli.\nGiovanni ebbe come prima moglie la cattolica Caterina Jagellona (1526\u20131583), della casata regnante di Polonia; il matrimonio fu celebrato a Vilnius il 4 ottobre 1562. In Svezia ella divenne nota con il nome di \"Katarina Jagellonica\" in quanto sorella del re Sigismondo II Augusto di Polonia. La coppia ebbe tre figli:\nGiovanni III di Svezia spos\u00f2 in seconde nozze Gunilla Bielke (1568\u2013c. 1592) il 21 febbraio 1584; la coppia ebbe un figlio:\nDall'amante Karin Hansdotter (1532\u20131596) ebbe quattro figli illegittimi:"}
{"id": "350089", "revid": "125616681", "url": "https://it.wikipedia.org/wiki?curid=350089", "title": "Giampaolo Pazzini", "text": "Biografia.\nAnche il padre Romano e il fratello Patrizio (nato nel 1967 e soprannominato \"Re Leone\") hanno intrapreso la carriera calcistica, giocando a loro volta da attaccanti. Agli inizi del 2019, Patrizio \u00e8 divenuto allenatore del Margine Coperta (squadra in cui entrambi i figli sono cresciuti).\nNel luglio 2011, dopo un fidanzamento decennale, ha sposato Silvia Slitti (ex \"meteorina\" del TG4). Il 22 dicembre successivo, \u00e8 diventato padre di Tommaso. Apparso in vari spot pubblicitari di Nike e Mediaset Premium, \u00e8 stato l'uomo-copertina per l'edizione italiana del videogioco FIFA 12: assieme a lui compaiono Philippe Mex\u00e8s e Wayne Rooney. Il 18 giugno 2015 ha presenziato al matrimonio di Ignazio Abate (suo compagno di squadra al Milan) in qualit\u00e0 di testimone.\n\u00c8 noto per la sua caratteristica esultanza: dopo aver segnato un gol, \u00e8 solito apporre l'indice e il medio davanti agli occhi.\nCaratteristiche tecniche.\nPazzini era un centravanti opportunista, abile in area di rigore. Si distingueva nel gioco aereo per elevazione e stacco di testa. Anche se si presentava come un attaccante d'area di rigore, retrocedeva per fare salire la squadra. Calciatore di grande carisma, si sacrificava sempre per la squadra e i compagni. Inoltre era un ottimo rigorista: in carriera ha messo a segno 35 \"penalty\" su 39 calciati e, in particolare, in Serie A vanta una percentuale realizzativa che rasenta la perfezione con il 95,8%, ovvero 23 reti dagli \"undici metri\" su 24 tiri.\nCarriera.\nClub.\nGli esordi e l'Atalanta.\nDopo aver giocato in Toscana con Montecatini e Margine Coperta, entra a far parte del settore giovanile dell'Atalanta: nel club orobico conosce Riccardo Montolivo, che incontrer\u00e0 in vari momenti della propria carriera (nel 2005 alla e nel 2012 al ). Il 17 agosto 2003 esordisce da professionista, nella gara di Coppa Italia persa 2-0 contro il Venezia. Appena diciannovenne, contribuisce con 39 presenze e 9 gol in campionato al ritorno dei bergamaschi in Serie A.\nConfermato nell'undici titolare, esordisce in massima categoria il 12 settembre 2004 segnando una rete al Lecce: l'incontro si conclude 2-2. Nel girone di andata del torneo segna altre due volte, contro Inter e Cagliari. Durante la sessione invernale di mercato, viene ceduto alla Fiorentina per 6 milioni e mezzo di euro.\nFiorentina.\nIn maglia viola realizza altri tre gol nel girone di ritorno, aiutando la squadra a raggiungere la salvezza. Conquista inoltre l'Oscar dell'AIC come miglior giovane, precedendo l'interista Martins e il leccese Vu\u010dini\u0107. Nella stagione 2005-06, complice l'arrivo di Luca Toni, il tecnico Cesare Prandelli lo impiega da mezzapunta invece che da centravanti. L'anno seguente, dopo aver esordito con una doppietta al Giarre in Coppa Italia, riporta una distrazione muscolare in occasione di una gara con l'Under-21. Al rientro in campo, nel mese di novembre, risulta decisivo per la vittoria contro l'Atalanta grazie a cui i toscani - rimasti coinvolti nel caso di Calciopoli - azzerano la penalizzazione.\nIl 4 ottobre 2007 esordisce nelle competizioni continentali, scendendo in campo contro il Groningen in Coppa UEFA: dopo l'1-1 dei supplementari, i viola vincono ai rigori. In campionato l'attaccante segna 9 gol, contribuendo al quarto posto e al conseguente ingresso in Champions League. Il 12 agosto 2008 fa il suo esordio nella massima competizione europea, giocando l'incontro con lo Sparta Praga. Nella sua ultima stagione a Firenze, segna un solo gol; nel gennaio 2009 viene infatti ceduto alla Sampdoria, in cambio del cartellino di Bonazzoli.\nSampdoria.\nAcquistato dal club genovese, segna il primo gol da blucerchiato contro l'Udinese in Coppa Italia. Nella semifinale di andata del torneo, realizza invece una doppietta a spese dell'Inter (battuta 3-0). Durante il periodo con la squadra ligure forma un'interessante coppia offensiva con Cassano, le cui doti tecniche ben si abbinano alle capacit\u00e0 realizzative del \"Pazzo\". Il duo verr\u00e0 paragonato ai \"gemelli del gol\" Mancini e Vialli, che nel 1991 portarono i doriani a vincere lo scudetto. Il miglior risultato raggiunto con la Sampdoria \u00e8 la finale della Coppa Italia nel 2009 in cui, nonostante un suo gol, i liguri perdono ai rigori contro la Lazio.\nIl 26 settembre 2009 segna la rete della vittoria contro l'Inter, che frutta ai genovesi il temporaneo comando della classifica: la compagine blucerchiata non deteneva il comando in solitaria dal 1990-91, quando si laure\u00f2 campione d'Italia. A vincere il titolo saranno proprio i nerazzurri, anche per merito della sua doppietta contro la Roma che - a tre giornate dalla conclusione - impedisce ai giallorossi di allungare in vetta. Nell'ultima partita di campionato segna contro il Napoli, permettendo alla Sampdoria di classificarsi quarta e accedere alla Champions League dopo 19 anni dalla prima partecipazione.\nIn agosto, nei preliminari del torneo, realizza tre reti al tra andata e ritorno: i suoi gol non sono per\u00f2 sufficienti per accedere alla fase a gironi. La formazione viene ripescata in Europa League, dove l'attaccante decide - su rigore - la sfida con il Debrecen. Il 21 novembre 2010 mette poi a segno una tripletta contro il Lecce.\nInter.\nNel gennaio 2011 viene acquistato dall'Inter per 12 milioni di euro, oltre al cartellino di Biabiany. All'esordio contro il Palermo, subentrato dalla panchina, realizza una doppietta e procura il rigore che vale la rimonta interista (3-2). Il 16 febbraio segna contro la Fiorentina il gol del 2-1 finale, che corrisponde al centesimo centro in carriera. Conclude la stagione con 11 reti contribuendo al secondo posto dei nerazzurri e aggiudicandosi la Coppa Italia, primo trofeo nel suo palmar\u00e8s.\nDurante il breve periodo di Gasperini in panchina, \u00e8 scarsamente utilizzato dal tecnico raccogliendo un minutaggio complessivo inferiore alle due ore di gioco. Pur trovando maggior spazio con Ranieri e Stramaccioni, il centravanti va incontro a una stagione al di sotto delle aspettative. Segna in totale 8 gol, di cui 5 in campionato.\nMilan.\nNell'agosto 2012 viene ceduto al Milan, nell'ambito della trattativa che porta Cassano in nerazzurro. Nella stagione 2012-2013 colleziona 37 presenze e 16 gol complessivi, con una tripletta al Bologna (sconfitto per 3-1 in trasferta). Nel maggio 2013 si opera al ginocchio destro e rimane fuori dai campi sino al termine dell'anno. Dopo essere tornato in campo, nel gennaio 2014 subisce un nuovo infortunio all'adduttore che lo costringe a chiudere in anticipo la stagione.\nLa societ\u00e0 rossonera ingaggia poi Filippo Inzaghi come allenatore, ma l'attaccante trova poco spazio. In occasione della partita con il Torino del 24 maggio 2015 veste la fascia di capitano, segnando su rigore il centesimo gol in Serie A.\nVerona, parentesi al Levante e ritiro.\nAll'et\u00e0 di 31 anni si trasferisce al dove ritrova Luca Toni. Mette a segno il suo primo gol con la maglia giallobl\u00f9 all'ottava giornata nella gara contro l'Udinese terminata poi 1-1, trasformando un calcio di rigore. Dopo essere rimasti senza vincere per 23 partite, gli scaligeri conquistano il primo successo stagionale contro l'Atalanta con Pazzini a siglare il gol del definitivo 2-1; l'attaccante chiuder\u00e0 la stagione 2015-2016 con 6 reti messe a segno in 30 partite. A causa del disastroso girone di andata, l'Hellas retrocede in Serie B con largo anticipo.\nNel successivo campionato Pazzini contribuisce all'immediata risalita in massima serie del Verona, disputando la migliore stagione della propria carriera dal punto di vista realizzativo e vincendo la classifica dei marcatori della Serie B con 23 reti messe a segno in 35 partite.\nDopo avere trovato poco spazio da titolare in Serie A, nel gennaio del 2018 Pazzini passa in prestito agli spagnoli del Levante con la maglia del quale segna solo nella partita d'esordio, contro il Real Madrid.\nAlla fine della stagione fa rientro al Verona, nuovamente retrocesso in serie cadetta. Nominato capitano dei giallobl\u00f9, segna dieci reti nella stagione regolare e due negli spareggi per la promozione (entrambe al Perugia), vinti in finale in rimonta contro il Cittadella, successo che sancisce il ritorno immediato degli scaligeri in massima divisione.\nLa prima parte del campionato di Serie A 2019-2020 non lo vede protagonista: in molte gare \u00e8 relegato in panchina, anche a causa di problemi fisici. Torna al gol in Serie A il 15 dicembre 2019, nel corso di Verona-Torino (3-3), partita in cui contribuisce alla rimonta dei giallobl\u00f9 trasformando un calcio di rigore. Segna anche nel match successivo, il 5 gennaio 2020 (primo gol dei veronesi nel nuovo anno): il suo stacco di testa sblocca la partita in casa della SPAL, terminata 0-2 per gli scaligeri. \u00c8 decisivo anche il 26 gennaio contro il Lecce, trasformando in rete il penalty del definitivo 3-0. L'8 febbraio, invece, realizza su calcio di rigore la rete del 2-1 che decide la partita contro la Juventus in favore dei veneti. Sono quindi quattro le reti segnate in questa stagione di Serie A, per un totale di 50 gol segnati in 135 partite con la maglia del Verona.\nAlla fine di luglio, a pochi giorni dal termine della stagione, annuncia la separazione dall'Hellas Verona. Il 2 agosto 2020 non rinnova, quindi, il contratto con il Verona e saluta la squadra, dopo avere disputato in totale cinque stagioni in maglia giallobl\u00f9. Dopo alcuni contatti con la , squadra della sua terra natia, in cui peraltro in passato avevano giocato sia il padre Romano sia il fratello Patrizio, il 21 novembre 2020 annuncia il proprio ritiro dall'attivit\u00e0 agonistica, all'et\u00e0 di 36 anni.\nNazionale.\nHa giocato in ogni rappresentativa giovanile azzurra. Diciottenne, fa parte della nazionale italiana Under-19 che nel 2003 vince il titolo europeo: Durante il torneo mette a segno due reti fondamentali, quello che decide la semifinale contro la Repubblica Ceca e quello che sancisce la vittoria azzurra per 2-0 nella finale contro il Portogallo, aggiungendosi alla rete di Della Rocca. Dal 2004 al 2007 milita nella nazionale italiana Under-21, guidata da Gentile prima e Casiraghi poi, partecipando a due edizioni del torneo continentale di categoria. Il 24 marzo 2007 realizza una tripletta nell'amichevole con i pari et\u00e0 dell'Inghilterra (conclusasi con il risultato di 3-3), disputata per inaugurare il nuovo stadio di Wembley: primo calciatore a segnare nell'impianto (dopo appena 28 secondi dal calcio d'inizio), ha ricevuto in omaggio il pallone dell'incontro con le firme di tutti i calciatori (consuetudine del calcio inglese).\nNel marzo 2009 viene convocato in nazionale maggiore da Lippi, esordendo con un gol contro il Montenegro. Alla seconda presenza, con l'Irlanda, viene espulso dall'arbitro Stark nei minuti iniziali per un'involontaria gomitata a O'Shea. Escluso dalle scelte per la Confederations Cup 2009, viene invece convocato per il Mondiale 2010. L'unica presenza ottenuta nel torneo \u00e8 alla seconda giornata del girone, contro la Nuova Zelanda.\nIl 6 settembre 2011 segna contro la Slovenia il gol della vittoria, con cui l'Italia accede matematicamente all'Europeo 2012. La sua rete corrisponde, inoltre, alla settecentesima realizzata dagli azzurri in terra italiana. Il commissario tecnico Prandelli - suo allenatore ai tempi della Fiorentina - lo esclude per\u00f2 dalla fase finale preferendogli Borini, anche a causa dei modesti risultati di questa stagione sotto il profilo realizzativo. La mancata convocazione ne archivia - di fatto - l'esperienza in Nazionale, poich\u00e9 non partecipa alla Confederations Cup per infortunio.\nDopo il ritiro.\nDopo essersi ritirato dall'attivit\u00e0 agonistica inizia il corso da direttore sportivo a Coverciano e il 30 gennaio 2021 esordisce come opinionista su DAZN in occasione di Benevento-Inter venendo confermato anche l\u2019anno seguente. Dopo aver conseguito la qualifica da direttore sportivo il 19 luglio seguente, il 14 ottobre dello stesso anno consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B sia in Serie A.\nStatistiche.\nPresenze e reti nei club.\nTra club, nazionale maggiore e nazionali giovanili, Pazzini ha giocato globalmente 639 partite segnando 209 reti, alla media di 0,33 gol a partita. Con 115 reti all'attivo \u00e8 attualmente al 58\u00ba posto nella Classifica dei marcatori della Serie A.\n\"Statistiche aggiornate al 2 agosto 2020\""}
{"id": "350093", "revid": "729019", "url": "https://it.wikipedia.org/wiki?curid=350093", "title": "Aeroporto di Lugano-Agno", "text": "L'Aeroporto di Lugano-Agno \u00e8 l'aeroporto della citt\u00e0 svizzera di Lugano, nonch\u00e9 l'unica struttura del cantone Ticino aperta ai voli commerciali. Dal 2019, dopo l'abbandono di Swiss, non ha pi\u00f9 voli di linea.\nStoria.\nAll'inizio del Novecento i pionieri dell'aviazione ticinese disponevano di una pista di erba nella zona di Campo Marzio, quartiere ancora oggi esistente di Lugano. A causa della posizione del campo e dello sviluppo edilizio degli anni trenta la posizione fu ritenuta pericolosa e si decise di spostare le operazioni sulla piana del Vedeggio, nella zona di Agno.\nL'Aero Club Lugano (nato nel 1936) propose la costruzione di un hangar e una pista lunga 1\u00a0km e larga 100 metri. Nel 1937 incominciarono i lavori e il 12 agosto 1938 l'aerodromo venne inaugurato. Nel 1938 l'Ufficio Aereo Federale stanzi\u00f2 un credito di 20.000\u00a0CHF. Durante la guerra i voli furono sospesi.\nNel 1947 incominciarono i lavori di costruzione dell'aeroporto vero e proprio, grazie anche a un sussidio di 4.000 CHF fornito dalla Citt\u00e0 di Lugano. L'autorizzazione fu rilasciata dall'Ufficio Federale Aereo nel 1947 all'AeCS. Nel 1960 le infrastrutture vennero nuovamente ampliate e la pista fu asfaltata. Nel 1963 la concessione fu temporaneamente ritirata dall'UAF a causa di una lite con un proprietario terriero del luogo: la Citt\u00e0 di Lugano acquist\u00f2 i terreni e la licenza fu ripristinata. La gestione fu affidata al Gruppo Volo Motore di Lugano. Nel 1966 la gestione dell'aeroporto fu ceduta all'Avil\u00f9 SA. Nel 1974, la gestione fu affidata all'Azienda Comunale dei Trasporti e il 30 maggio dello stesso anno l'Ufficio Aereo Federale rese di durata illimitata l'autorizzazione per l'esercizio di un campo d'aviazione.\nLo sviluppo vero e proprio dell'aeroporto di Lugano avvenne nei primi anni ottanta, quando la societ\u00e0 Crossair decise di investire nell'aeroporto creando collegamenti da Lugano per Zurigo, Berna, Basilea, Venezia, Nizza, Firenze, Roma, Londra, Monaco, Francoforte, Napoli e Bologna.\nAttualmente, l'aeroporto dispone di una pista asfaltata lunga 1.420\u00a0m. Gli ostacoli naturali creati dalle montagne circostanti rendono particolari le procedure di avvicinamento e di decollo, soprattutto in volo strumentale (IFR). Queste procedure sono permesse solamente a equipaggi in possesso di una particolare abilitazione. \nNel corso degli ultimi anni si \u00e8 studiato un sistema di avvicinamento meno restrittivo che permette l'atterraggio a un numero maggiore di velivoli. Nella fattispecie l'avvicinamento strumentale \u00e8 seguito da un circling. Questa procedura non prevede un angolo di discesa troppo ripido e consente di operare in sicurezza.\nDal fallimento di Adria Airways nel settembre 2019, l'aeroporto non ha pi\u00f9 voli di linea giornalieri. Il gestore dell'aeroporto ha presentato istanza di fallimento nell'aprile 2020.\nA partire dal primo giugno 2020 l'aeroporto \u00e8 gestito direttamente dalla citt\u00e0 di Lugano.\nDal 19 giugno 2021 saranno messi a disposizione della clientela luganese e ticinese, dei voli charter con destinazione Sardegna, Sicilia e Croazia. I voli saranno operati da Twin Jet con la peculiarit\u00e0 di effettuare dei voli \"COVID-Free\".\nProlungamento della pista.\nDa qualche tempo \u00e8 in progetto il prolungamento della pista di decollo/atterraggio. In una prima fase si sta procedendo con un allungamento di 70 metri verso Nord, lavoro che \u00e8 durato . La seconda fase prevede inoltre un prolungamento verso Sud di 200 metri, di cui 100 metri in asfalto e i 100 metri in erba rimanenti verranno utilizzati come spazio libero per facilitare gli atterraggi. La seconda fase verr\u00e0 attuata dopo lo spostamento della strada cantonale Agno-Ponte Tresa previsto dal Piano dei trasporti del Luganese.\nTraffico aereo.\nSull'aeroporto di Lugano il traffico, pur non essendo intenso, \u00e8 variegato e comprende voli di linea, aerei d'affari e aviazione generale. Essendo sede della scuola di volo Avil\u00f9, i cieli di Lugano sono sempre trafficati da aerei di esercizio ed elicotteri.\nTrasporti e collegamenti.\nNelle vicinanze dell'aeroporto esiste la ferrovia Lugano-Ponte Tresa, anche nota come linea S60 della rete celere ticinese: la stazione pi\u00f9 vicina al terminal \u00e8 quella di Serocca, sebbene la stazione di interscambio sia quella di Agno.\nTroviamo una piazza di parcheggio per taxi e automobili, inoltre \u00e8 possibile noleggiare automobili presso l'aeroporto."}
{"id": "350094", "revid": "767487", "url": "https://it.wikipedia.org/wiki?curid=350094", "title": "Half Hour of Power", "text": "Half Hour of Power \u00e8 l'EP di debutto della band canadese Sum 41, pubblicato nel giugno 2000 dalla Big Rig Records, sussidiaria della Island Records.\nL'EP \u00e8 dedicato in memoria (\"in loving memory\") della band Closet Monster.\nIl titolo dell'album \u00e8 un riferimento alla sua durata, che \u00e8 appunto di 30 minuti (alcuni minuti di silenzio sono stati aggiunti nella traccia finale per raggiungere questo risultato).\nLa canzone \"Summer\" appare anche in \"All Killer No Filler\", mentre \"Dave's Possessed Hair/It's What We're All About\" \u00e8 stata registrata in una nuova versione con Kerry King e pubblicata come singolo con il titolo \"What We're All About\"."}
{"id": "350096", "revid": "533647", "url": "https://it.wikipedia.org/wiki?curid=350096", "title": "Opera nazionale Balilla", "text": "L'Opera nazionale Balilla per l'assistenza e per l'educazione fisica e morale della giovent\u00f9 (nome esteso, nota come Opera nazionale Balilla, in sigla ONB) fu un'organizzazione giovanile del Regno d'Italia, istituita come ente morale durante il ventennio fascista con legge 3 aprile 1926, n. 2247, e sottoposta all'alta vigilanza del Capo del Governo alle dipendenze del Ministero dell'Educazione Nazionale (r. decr. 14 settembre 1929). A partire dal 1937 venne assorbita dalla Giovent\u00f9 italiana del littorio. Il termine \"Balilla\" fu ispirato dalla vicenda del giovane Giovan Battista Perasso che nel 1746 incit\u00f2 alla rivolta i genovesi durante la breve occupazione asburgica della citt\u00e0 ligure.\nStoria.\nIl fascismo delle origini si proponeva come un movimento di rottura rispetto allo Stato liberale giolittiano e alle sue istituzioni, ambiente educativo compreso: gi\u00e0 nel 1919 Filippo Tommaso Marinetti, futurista e \"fascista della prima ora\", aveva proposto l'istituzione di \"scuole di coraggio fisico e patriottismo\".\nLa creazione.\nDopo la marcia su Roma del 28 ottobre 1922, il nascente regime mussoliniano si pose il problema di come \"fascistizzare\" la societ\u00e0, a partire dai pi\u00f9 giovani: nel dicembre 1925 Mussolini diede all'ex ardito Renato Ricci la guida del movimento giovanile del PNF (l'Avanguardia giovanile fascista) con il compito di \"riorganizzare la giovent\u00f9 dal punto di vista morale e fisico\".\nLa legge del 3 aprile 1926, n. 2247 sanc\u00ec cos\u00ec la nascita dell'Opera nazionale Balilla, come ente autonomo, che Ricci avrebbe diretto fino al 1937. Complementare all'istituzione scolastica, l'ONB era sulla carta \"finalizzata... all'assistenza e all'educazione fisica e morale della giovent\u00f9\". Vi avrebbero fatto parte i giovani dai 6 ai 18 anni, ripartiti in tre sottoistituzioni: i figli della lupa (dai 6 ai 8 anni), i balilla (dai 8 ai 14 anni) e gli avanguardisti (dai 14 ai 18 anni) e mirava non solo all'educazione spirituale, culturale e religiosa, ma anche all'istruzione premilitare, ginnico-sportiva, professionale e tecnica secondo l'ideologia fascista.\nL'attivit\u00e0 dell'ONB ebbe inizio effettivo con l'approvazione dei regolamenti (r. decreto 9 gennaio 1927, n. 6). Nel 1928 il regime fascista sciolse le organizzazioni giovanili non fasciste con i regi decreti 9 gennaio, n. 5 e 9 aprile 1928, n. 696, tra cui le associazioni scout: il Corpo nazionale giovani esploratori italiani (pluriconfessionale) fu sciolto quell'anno; l'Associazione Scautistica Cattolica Italiana (ASCI) fu obbligata a chiudere tutti i reparti nelle localit\u00e0 sotto i 20.000 abitanti, prima della chiusura completa; l'Associazione dei ragazzi pionieri italiani (ARPI) cess\u00f2 volontariamente le attivit\u00e0. Molti scout continuarono a svolgere le proprie attivit\u00e0 in clandestinit\u00e0 e parteciparono attivamente alla lotta antifascista. Uno dei principali gruppi che continuarono le attivit\u00e0 fu quello delle Aquile randagie a Milano; anche alcuni gruppi scout italiani all'estero proseguirono le loro attivit\u00e0.\nL'unica organizzazione rimasta attiva fu l'Azione Cattolica Italiana, che dovette comunque limitare le proprie attivit\u00e0 al solo ambito catechistico.\nSviluppo e assorbimento nella GIL.\nRigidamente centralizzata, l'ONB fu sin dalla sua fondazione concepita dai fascisti come uno strumento di penetrazione delle istituzioni nelle scuole: a essa venne affidato l'insegnamento dell'educazione fisica ai ragazzi; presidi e insegnanti erano tenuti ad agevolare le strutture scolastiche alle iniziative dell'ONB e a invitare gli alunni di tutte le et\u00e0 ad aderirvi.\nL'ONB gestiva anche corsi di formazione e orientamento professionale, corsi post-scolastici per adulti, corsi di puericultura e d'economia domestica per le donne, oltre a migliaia di scuole rurali che nel 1937 erano diventate pi\u00f9 di seimila.\nL'ONB conflu\u00ec, insieme con i Fasci giovanili di combattimento, nella GIL (Giovent\u00f9 italiana del littorio) a partire dal 1937.\nStruttura organizzativa.\nL'Opera nazionale Balilla era governato a livello nazionale da un Consiglio centrale, mentre a livello locale vi erano i Comitati provinciali e comunali.\nConsiglio centrale.\nIl Consiglio centrale era composto da un Presidente, da un vice presidente e da\nventitr\u00e9 consiglieri, nominati con decreto reale su proposta del Capo del governo. Il presidente era scelto tra gli ufficiali di grado non inferiore a quello di console generale (in servizio attivo o fuori quadro) della Milizia volontaria per la sicurezza nazionale, udito il Comandante generale della Milizia stessa. Tanto il presidente che il vicepresidente duravano in carica quattro anni e potevano essere riconfermati.\nFacevano parte del consiglio centrale due rappresentanti del Ministero dell'interno di cui uno della direzione generale di sanit\u00e0 e un rappresentante per ciascuno dei Ministeri delle finanze, della guerra, della marina, dell'aeronautica, dell'istruzione, dell'economia nazionale, designati dai rispettivi ministri, nonch\u00e9 un ufficiale superiore della Milizia volontaria per la sicurezza nazionale designato dal Comandante generale della Milizia stessa, un rappresentante delle federazioni ginnico-sportive designato dal Comitato olimpico nazionale italiano e dalla Federazione delle federazioni sportive italiane, e un rappresentante dell'Opera nazionale del dopolavoro.\nGli altri componenti del consiglio centrale venivano scelti fra persone specialmente competenti nelle discipline relative all'assistenza e all'educazione fisica e morale della giovent\u00f9, preferibilmente fra i soci benemeriti.\nComitati provinciali e comunali.\nI Comitati provinciali erano costituiti da un Presidente Provinciale e dieci consiglieri. Tra i consiglieri erano presenti di diritto le seguenti cariche::\nAllo stesso modo delegati provinciali dell'Opera Balilla erano membri di diritto sia del Comitato provinciale dell'Opera Nazionale per gli Orfani di Guerra (legge 26 luglio 1929, n. 1397) che delle Giunte per l'Istruzione Media Tecnica presso i Provveditorati agli Studi (Regio decreto 5 luglio 1934, n. 1210)\nAlle dipendenze dei Comitati Provinciali operavano i Comitati Comunali, costituiti da un Presidente ed un numero di consiglieri variabile a seconda della popolazione del comune oppure, nei soli comuni pi\u00f9 popolosi, dai Comitati e Sottocomitati Rionali. A titolo di esempio il Comitato Provinciale di Genova era suddiviso in 67 Comitati Comunali e, per l'area metropolitana di Genova, in 9 Comitati e 19 Sottocomitati Rionali.\nFormazioni.\nDopo un primo periodo sperimentale, l'ONB venne stabilmente suddivisa, per et\u00e0 e sesso, in vari corpi:\nEsterni all'ONB vi erano i movimenti d'et\u00e0 superiore:\nOltre ai balilla esistevano anche i Marinaretti, inquadrati in Centurie di Marinari che costituivano un'istituzione premarinara alla quale si accedeva dopo aver ottenuto il nulla osta dalla propria legione ONB di appartenenza; ne facevano parte ragazzi dai 6 anni in su, suddivisi nelle categorie:\nA Roma per esempio si ritrovavano il sabato al Circolo Ufficiali della Regia Marina \"Caio Duilio\" sul lungotevere, dove esisteva un veliero a tre alberi e bompresso fissato sul cemento sul quale si esercitavano alle manovre veliche di fiocchi, gabbie, velacci e controvelacci.\nBalilla ed Avanguardisti erano inquadrati in Legioni territoriali, sulla falsariga della struttura della Milizia Volontaria Sicurezza Nazionale. Al 10 febbraio 1930 i 1.974.822 iscritti - di cui 903.324 balilla e 365.044 avanguardisti - erano suddivisi tra 592 Legioni, inquadrate da 5588 ufficiali della Milizia, oltre 19500 istruttori insegnanti, 767 cappellani e 1237 medici. Alla stessa data le iscritte ai corpi femminili dell'Opera Nazionale Balilla erano 652.409 - di cui 565.869 piccole italiane e 86.540 giovani italiane. \nA titolo di esempio nel 1935 in Trentino erano attive 22 legioni Balilla, 10 legioni di avanguardisti, una legione moschettieri, una legione marinaretti ed una legione rurale, mentre alle dipendenze del Comitato Regionale ONB di Genova operavano 14 legioni di balilla, (di cui una marinai), 12 legioni avanguardisti (di cui 2 marinai) ed una legione mista\nCon il r. decr. 20 novembre 1927, n. 2341, l'Ente Nazionale per l'Educazione Fisica, venne incorporato nell'Opera Nazionale Balilla ed a partire dal 1928 gli istruttori di educazione fisica vennero formati negli appositi corsi dell'Accademia Fascista per la Preparazione degli Insegnanti di Educazione Fisica di Roma, inizialmente con sede presso la Scuola Militare di Educazione Fisica alla Farnesina e successivamente al Foro Mussolini.\nUniformi.\nGli istruttori ed insegnanti ed il personale di inquadramento avevano uniformi specifiche, analoghe a quelle della MVSN. Le uniformi dei ragazzi variavano a seconda delle fasce di et\u00e0, sia per i maschi che per le femmine, ed esistevano uniformi specifiche per le attivit\u00e0 ginniche e sportive. \nBalilla.\nL'uniforme dei Balilla Marinaretti era quella blu della Marina Militare italiana dell'epoca.\nManifestazioni.\nOltre alle esercitazioni dopo-scolastiche e ai \"sabati fascisti\", l'Opera nazionale mobilitava i suoi aderenti per adunate e campi scuola (come i \"campi Dux\", raduni nazionali dei migliori balilla e avanguardisti). In queste occasioni il regime fascista voleva esibire un processo di fascistizzazione della giovent\u00f9 ormai compiuto. In realt\u00e0 le iscrizioni all'Opera nazionale Balilla non superarono mai il 50% del totale dei giovani, neppure dopo il 1937, quando la Giovent\u00f9 del Littorio richiese l'iscrizione obbligatoria.\nPrincipi educativi.\n\"L'educazione fascista\", sosteneva Mussolini, \"\u00e8 morale, fisica, sociale e militare: \u00e8 rivolta a creare l'uomo armonicamente completo, cio\u00e8 fascista come noi vogliamo\". Per formare il \"carattere\" era fondamentale suscitare l'emotivit\u00e0 dei giovani pi\u00f9 che il loro senso critico: \"L'infanzia, come l'adolescenza... non pu\u00f2 essere alimentata solo di concetti, di teorie, di insegnamenti astratti. Le verit\u00e0 che vogliamo loro insegnare devono parlare prima alla loro fantasia, al loro cuore, poi alla loro mente\". All'astrattezza dell'insegnamento tradizionale si opponeva cos\u00ec il \"valore educativo dell'azione e dell'esempio\". La concezione antiscientifica e irrazionalistica della realt\u00e0 propugnata dal fascismo tendeva all'interiorizzazione acritica di determinati modelli comportamentali attraverso l'attivismo collettivo, mediante il mantenimento di una costante tensione emotiva.\nPreghiere dei Balilla e delle Piccole Italiane.\nBalilla.\nSignore,\nBenedici e proteggi sempre la mia Italia, nella sua Romana Chiesa, nei suoi uomini di comando, nelle sue madri, nei suoi guerrieri, nei suoi lavoratori, nell\u2019oro delle sue messi.\nBenedici i Sovrani, i Principi, il Duce nostro nella grande fatica che Egli compie; e poich\u00e9 l\u2019hai donato all\u2019Italia, fallo vivere a lungo per l\u2019Italia e fa che tutti siano degni di Lui che non conosce riposo vero se non quando \u00e8 in mezzo a noi fanciulli e ci sorride con il suo luminoso sorriso. \nBenedici la mia famiglia, la mia scuola, i miei maestri, la mia divisa d\u2019onore e di promessa. Concedimi una grazia: dare il braccio alla Patria, l\u2019anima e, ove occorra, la vita.\nSia benedetto il tuo Santo Nome. \nPiccole Italiane.\nDolce Madonna, Sposa e Madre Santissima, prega il Signore perch\u00e9 benedica le mie aspirazioni di fanciulla cristiana ed italiana. Che io possa crescere buona, forte e operosa. Fa che in un lieto domani la casa sia il mio regno, la chiesa il mio conforto, la scuola il mio sorridente ricordo. \nBenedici i miei genitori e tutti coloro che mi\neducano. \nBenedici la mia divisa.\nPrega per la famiglia dei Sovrani e dei Principi d\u2019Italia: Famiglie dove gli uomini sono soldati e le donne madri.\nProteggi il Duce, che in me, mamma di domani, vede la fonte e la certezza della Patria."}
{"id": "350098", "revid": "628767", "url": "https://it.wikipedia.org/wiki?curid=350098", "title": "Erik XIV di Svezia", "text": "Erik era il figlio primogenito di Gustavo I di Svezia e della di lui prima moglie Caterina di Sassonia-Lauenburg (1513 \u2013 1535). Egli fu anche regnante dell'Estonia dopo la sua conquista ad opera della Svezia nel 1561.\nPur essendo ricordato come dotato d'intelligenza e di spirito artistico, nonch\u00e9 di ambizioni politiche, durante i suoi primi anni di regno aveva dato segni di instabilit\u00e0 mentale, condizione che lo avrebbe poi portato alla pazzia. Erik soffriva infatti di schizofrenia che alcuni attribuivano al tribolato periodo della sua giovent\u00f9 nel quale si erano verificati i fatti di sangue del partito Sture.\nErik, deposto ed imprigionato, venne successivamente avvelenato come hanno confermato le analisi sui suoi resti condotte nel 1958 ove sono state ritrovate tracce di arsenico.\nBiografia.\nI primi anni.\nEril XIV nacque al Castello di Tre Kronor, alle 9.00 di mattina del 13 dicembre 1533. Prima dell'et\u00e0 di due anni, egli perse la madre. Nel 1536 suo padre, Gustavo Vasa, si rispos\u00f2 con Margaret Leijonhufvud (1516\u201355), una nobildonna svedese.\nErik fu educato da alcuni tra i migliori docenti dell'epoca come Georg Norman ed il calvinista francese Dionysius Beurreus che cur\u00f2 anche l'educazione di suo fratello minore Giovanni. Erik si appassion\u00f2 in particolare all'astronomia, alle lingue straniere, alla matematica ed alle scienze politiche, divenendo un uomo di larghe e moderne vedute, dimostrando importanti qualit\u00e0 politiche ancora prima di salire al trono. Erik era dotato particolarmente anche nello studio della storia ed eccelleva nella scrittura (ove eccelleva in particolare in logica e retorica), suonando anche il liuto.\nQuando Erik inizi\u00f2 a compiere le sue prime apparizioni pubbliche, egli era conosciuto col soprannome di \"re scelto\" (in svedese: \"utvald konung\") e dopo l'incontro col parlamento a Stoccolma nel 1560 egli ricevette il titolo di \"re ereditario\" (\"arvkonung\").\nNel 1557, Erik ricevette i feudi di Kalmar, Kronoberg e \u00d6land, prendendo residenza ufficiale nella prima citt\u00e0.\nContro il volere del padre, Erik inizi\u00f2 dei negoziati matrimoniali con la principessa Elisabetta Tudor (poi regina d'Inghilterra col nome di Elisabetta I), facendo accrescere le tensioni tra padre e figlio. Egli abbandon\u00f2 questo progetto nel 1560 all'improvvisa morte del padre per poi gettarsi su altre proposte matrimoniali importanti come quelle rivolte a Maria di Scozia, Renata di Lorena, Anna di Sassonia e Cristina d'Assia.\nIl regno.\nAlla morte del padre nel 1560, Erik venne incoronato nuovo sovrano di Svezia col nome di Erik XIV. Su questa successione numerale a lungo si \u00e8 discusso perch\u00e9 difatti Erik non era il quattordicesimo sovrano svedese a portare quel nome, ma egli (cos\u00ec come far\u00e0 poi suo fratello Carlo IX, regnante dal 1604 al 1611) adotter\u00e0 il numerale XIV secondo la \"Storia di Svezia\", un'opera fittizia e celebrativa scritta da Johannes Magnus. Di comprovate fonti storiche, si sa che sei erano stati i precedenti re svedesi ad avere avuto il nome di Erik.\nA differenza del padre che per necessit\u00e0 aveva dovuto consolidare il suo potere interno, Erik tent\u00f2 di espandere la sua influenza anche al di fuori del suo stato, nella Regione baltica e nell'Estonia, facendo della Svezia una grande potenza per la prima volta nella sua storia. Questo espansionismo, port\u00f2 a dei contrasti tra Erik XIV la Lega Anseatica nonch\u00e9 con suo cugino Federico II di Danimarca (1534\u201388). Gran parte del regno di Erik XIV venne dominato dalla Guerra livoniana e dalla Guerra del nord dei sette anni contro la Danimarca (1563\u201370), durante la quale egli riusc\u00ec a respingere tutti i tentativi di conquista operati dalla Danimarca, ma non fu in grado di mantenere nelle proprie mani alcune delle conquiste conseguite.\nNella politica interna le ambizioni di Erik avevano incontrato la netta opposizione della nobilt\u00e0 svedese tra cui quella del suo fratellastro, il futuro Giovanni III di Svezia (1537\u201392). Giovanni era Duca di Finlandia ed aveva sposato una principessa polacca, il che lo rendeva favorevole a mantenere buoni rapporti con la Polonia. L'unico punto di contatto favorevole tra i due fratelli fu la conquista della Livonia (oggi Estonia, Lettonia e Lituania).\nDal 1563, la pazzia di Erik inizi\u00f2 a divenire pi\u00f9 pronunciata; il suo regno venne marcatamente segnato da numerosi episodi di violenza. Nel 1567, sospettoso di tradimenti continui, Erik fece uccidere molti membri della famiglia Sture (\"Sturemorden\"), trafiggendo personalmente Nils Sture con la sua spada.\nDopo questi fatti di sangue, Erik fece imprigionare per alto tradimento anche il fratello Giovanni che fomentava la nobilt\u00e0 contro di lui. Nel 1568, i duchi e la nobilt\u00e0 svedese si ribellarono a questo status delle cose cogliendo l'occasione che il sovrano era intenzionato a sposare una sua amante di origini umili, Karin M\u00e5nsdotter. Il matrimonio avvenne comunque, ma Erik venne detronizzato ed imprigionato dal duca Giovanni che prese da quel momento il potere. Uno dei consiglieri pi\u00f9 fidati di Erik, J\u00f6ran Persson (1530\u201368), fu il capro espiatorio delle esecuzioni condotte e poco dopo l'ascesa di Giovanni III al trono egli venne ucciso.\nAd Erik XIV, alla moglie, ed alla sua discendenza, venne negato il diritto di successione al trono svedese e vennero privati di tutte le propriet\u00e0 terriere. Erik venne tenuto prigioniero in molti castelli in Svezia e in Finlandia per approdare infine al castello di \u00d6rbyhus ove mor\u00ec nel 1577, ormai completamente impazzito, probabilmente su istigazione del fratello ormai succedutogli: secondo la tradizione popolare, il suo ultimo pasto fu una zuppa di piselli avvelenata. Un documento siglato da suo fratello Giovanni III e da un nobile, Bengt Bengtsson Gylta (1514\u201374), dava alle guardie carcerarie di Erik il permesso di avvelenarlo se avesse tentato di fuggire. A tal proposito nel 1958 sono state eseguite delle analisi sui suoi resti ove sono state ritrovate tracce di arsenico che confermerebbero la tesi dell'avvelenamento. Le sue spoglie sono oggi conservate presso la Cattedrale di V\u00e4ster\u00e5s e la cosa curiosa e che al suo cadavere, dopo la morte, vennero amputati i piedi. Questa era tradizione comune del mondo antico svedese per prevenire che i morti (in particolare coloro che erano morti di morte violenta) potessero risvegliarsi e riprendere a camminare per tormentare i vivi.\nOpere.\nDurante la prigionia condivisa con la moglie Karin M\u00e5nsdotter, Erik scrisse alcune opere letterarie. Egli esegu\u00ec una traduzione in svedese (ora perduta) dell'opera in latino \"Historia de omnibus gothorum sueonumque regibus\" di Johannes Magnus, continuando anche a tenere un diario personale. Per scrivere egli utilizzava un pennino in legno intagliato da lui, oltre a fuliggine ed acqua.\nAlcune sue note personali che sono giunte sino a noi, si trovano oggi conservate presso la Biblioteca reale di Stoccolma, scritti nei quali egli tentava di perorare la causa di sua moglie e della sua discendenza rispetto ai diritti sul trono svedese. Egli si distinse in questo periodo anche come valente artista, traducendo l'opera di Strabone \"De situ orbis\" in svedese (oggi conservata presso la biblioteca dell'Accademia Reale di Stoccolma), per la quale fece anche moltissimi disegni.\nDiscendenza.\nEric XIV ebbe molte relazioni prima del matrimonio. Con Agda Persdotter egli ebbe tre figlie\nDall'amante Karin Jacobsdotter ebbe:\nForse dall'amante x :\n1 Margareta Eriksdotter (1558\u20131618), spos\u00f2 nel 1592 Olov Simonsson, vicario di Horn\nEric XIV infine spos\u00f2 Karin M\u00e5nsdotter (1550\u20131612), il 4 luglio 1568, dalla quale ebbe:\nhttps://www.adelsvapen.com/genealogi/Vasa?fbclid=IwAR2ffFJ1HmCr7m_d4BGoG9o2FFkxHiop-yQDH1MKPJR9RIp_d01JaySAeCs#TAB_9\nhttps://www.geni.com/people/Kuningas-Erik-XIV/4371107?through=6000000007480656314\nhttps://www.geni.com/people/Agda-Caritas-Persdotter/6000000000190305765?through=4371107\nhttps://www.geni.com/people/Margareta-Eriksdotter/6000000007480656314"}
{"id": "350100", "revid": "339392", "url": "https://it.wikipedia.org/wiki?curid=350100", "title": "Sovrintendente Chalmers", "text": ""}
{"id": "350101", "revid": "339392", "url": "https://it.wikipedia.org/wiki?curid=350101", "title": "Ventennio fascista", "text": ""}
{"id": "350102", "revid": "798140", "url": "https://it.wikipedia.org/wiki?curid=350102", "title": "Henry Draper", "text": "Biografia.\nIl padre di Henry, John William Draper, era un noto medico, chimico e professore alla Universit\u00e0 di New York; \u00e8 stato inoltre il primo a fotografare la Luna attraverso un telescopio nell'inverno 1839-1840. La madre, Antonia Coetana de Paiva Pereira Gardner, era la figlia del medico personale dell'imperatore del Brasile. Era zio dell'astronoma Antonia Pereira Maury.\nHenry ottenne il suo \"Undergraduate degree\" a soli vent'anni, nel 1857, non potendo accedere agli studi superiori perch\u00e9 troppo giovane prese un anno sabbatico e si rec\u00f2 in Irlanda dove frequent\u00f2 William Parsons, III conte di Rosse, un famoso astronomo che aveva fatto costruire il pi\u00f9 grande telescopio dell'epoca, il Leviatano di Parsonstow. Quando Henry rientr\u00f2 a casa inzi\u00f2 a progettare i suoi telescopi per poter applicare le sue conoscenze fotografiche all'astronomia.\nTerminati gli studi Draper lavor\u00f2 prima come medico al Bellevue Hospital, e in seguito come professore e preside di medicina all'Universit\u00e0 di New York. Nel 1867 spos\u00f2 Mary Anna Palmer, una donna molto nota nell'alta societ\u00e0.\nDraper fu uno dei pionieri dell'uso dell'astrofotografia. Nel 1872 ottenne la prima immagine dello spettro di una stella (Vega), nel 1874 diresse una spedizione per fotografare il transito di Venere sul disco solare, e, in seguito, nel 1880, ottenne la prima fotografia della Nebulosa di Orione. Per la sua attivit\u00e0 ricevette numerosi premi, tra cui la laurea \"ad honorem\" dall'Universit\u00e0 di New York e dall'Universit\u00e0 del Wisconsin, una medaglia del Congresso per aver diretto la spedizione del 1874, e l'elezione sia alla National Academy of Science e alla Astronomische Geselleschaft. Inoltre, fu membro della American Photographic Society, della American Philosophical Society, della American Academy of Arts and Sciences, e della American Association for the Advancement of Science.\nDopo la sua morte prematura per una pleurite, la vedova finanzi\u00f2 la Medaglia Henry Draper per i contributi allo sviluppo dell'astrofisica, e la costruzione di un telescopio, che fu utilizzato per creare il Catalogo Henry Draper degli spettri stellari. Questo telescopio si trova ora all'osservatorio astronomico di Piwnice, vicino a Toru\u0144, in Polonia. Il suo osservatorio, ove egli scatt\u00f2 le sue pi\u00f9 famose fotografie della luna, si trovava ad Hastings-on-Hudson, New York, ed oggi esso \u00e8 la sede della \"Hastings-on-Hudson Historical Society\".\nRiconoscimenti.\nGli \u00e8 stato dedicato sulla Luna il cratere Draper."}
{"id": "350103", "revid": "287204", "url": "https://it.wikipedia.org/wiki?curid=350103", "title": "Genkernel", "text": "genkernel \u00e8 un \"tool\" per la compilazione di un kernel Linux per la distribuzione Gentoo.\nGenkernel compila il kernel con ogni driver per l'hardware inserito come modulo, poi copia questi nel disco RAM che \u00e8 passato al kernel al momento del boot, offrendo un'identificazione automatica dell'hardware. Questo tool \u00e8 pensato per gli utenti meno esperti nella configurazione di un kernel Linux che devono affrontare questo problema.\nLa ragione principale per la creazione di genkernel \u00e8 che la configurazione e la compilazione del kernel avvengono durante l'installazione di Gentoo, e questo rappresenta un problema per i nuovi utenti. Gli utenti esperti, invece, preferiscono configurare e compilare il kernel manualmente, poich\u00e9 genkernel cerca di effettuare una configurazione pi\u00f9 sicura possibile, causando per\u00f2 l'allargamento oltremodo del kernel."}
{"id": "350104", "revid": "1305772", "url": "https://it.wikipedia.org/wiki?curid=350104", "title": "Hack (videogioco)", "text": "Hack \u00e8 un videogioco in stile roguelike scritto originariamente nel 1982 da Jay Fenlason con l'assistenza di Kenny Woodland, Mike Thome, e Jon Payne. Una versione ampiamente estesa fu inviata su Usenet nel 1984 da Andries Brouwer.\n\"Hack\" \u00e8 una versione migliorata del videogioco \"Rogue\". ha introdotto la possibilit\u00e0 di scegliere la classe del protagonista, gli animali da compagnia, i negozi e altri elementi di gioco come una maggiore diversit\u00e0 di mostri, oggetti ed incantesimi.\n\"Hack\" \u00e8 il precursore di \"NetHack\".\nUna tipica sessione di gioco.\nLegenda:\nAlcune versioni successive del gioco, ad esempio quella per Amiga, utilizzavano simboli grafici anzich\u00e9 testuali per rappresentare i vari elementi."}
{"id": "350106", "revid": "1318658", "url": "https://it.wikipedia.org/wiki?curid=350106", "title": "Universit\u00e0 di Napoli (disambigua)", "text": ""}
{"id": "350109", "revid": "868829", "url": "https://it.wikipedia.org/wiki?curid=350109", "title": "Universit\u00e0 di Milano", "text": ""}
{"id": "350112", "revid": "2111638", "url": "https://it.wikipedia.org/wiki?curid=350112", "title": "Simbolo degli apostoli", "text": "Il Credo o Simbolo degli apostoli (\"Symbolum apostolorum\" o \"Symbolum apostolicum\") \u00e8 un'antichissima formula di fede della religione cristiana. Fino al XV secolo venne attribuito agli stessi apostoli.\nStoria.\nLa parola \"Symbolum\" a s\u00e9 stante comparve in un testo cristiano nel III secolo, nell'epistolario di Tascio Cecilio Cipriano: Cipriano chiam\u00f2 questa preghiera il \u00abSimbolo della Trinit\u00e0\u00bb e la riconobbe quale parte integrante del rito del battesimo.\nIl titolo di \"Symbolum Apostolicum\" (\u00abSimbolo degli Apostoli\u00bb) compare in una lettera del 390 circa, inviata dai partecipanti del concilio di Milano a papa Siricio e firmata tra gli altri da Ambrogio di Milano, nella quale si legge: \u00abSi presti credito al Simbolo degli Apostoli, che la Chiesa Romana ha costantemente conservato e tramandato nella sua [originale] purezza\u00bb. Nella lettera \u00e8 gi\u00e0 presente la tradizione, riferita da Rufino ma a lui precedente, secondo la quale ciascuno dei dodici apostoli scrisse uno dei dodici articoli di fede del \"Symbolum\", ispirati dallo Spirito Santo il giorno di Pentecoste. Questa tradizione era viva nei primi secoli del Cristianesimo e perdur\u00f2 in tutto il Medioevo, rafforzando l'autorit\u00e0 della formula ormai diventata sacra.\nSi sa inoltre che anche nella Chiesa antica i battezzandi pronunciavano una formula di professione di fede, che non si \u00e8 conservata; non vi sono ragioni di credere che un nuovo Credo abbia sostituito quello apostolico prima del Concilio di Nicea, si pu\u00f2 dunque ritenere che la formula usata fosse quella riportata in questa versione.\nSecondo alcuni studiosi, la frase \u00abcreatore del cielo e della terra\u00bb fu aggiunta nel VII secolo..\nScritti dei secoli V e VI indicano che questa preghiera, nei primi secoli della Chiesa, era considerata talmente sacra da non poter essere neppure scritta, ma soltanto memorizzata; questo spiegherebbe la mancanza di fonti scritte dirette antiche in favore di semplici allusioni o rimandi e di una tradizione orale.\nIl pi\u00f9 antico testo era ispirato al \"Vangelo secondo Matteo\" 28,29, quale parte del mandato apostolico (Mt 28,16-20), e si \u00e8 ipotizzato al riguardo che esistesse in forma scritta gi\u00e0 a partire dal II secolo, nota anche come \u00abforma romana\u00bb.\nSe singoli articoli di fede del Credo apostolico attuale sono presenti in autori quali Ireneo di Lione, Tertulliano, Novaziano, Marcello di Ancira, Ambrogio di Milano, Agostino d'Ippona, Tirannio Rufino, Niceta di Remesiana ed Eusebio Gallo, il testo completo di quello che oggi \u00e8 noto come \"Credo Apostolico\" appare per la prima volta nell'opera \"De singulis libris canonicis scarapsus\" (\"Estratti dai libri canonici\") di Pirmino di Murbach, composta tra il 710 e il 714.\nCarlo Magno, re dei Franchi dal 768, impose il Credo apostolico su tutti i suoi territori, finch\u00e9 la Santa Sede non accett\u00f2 di sostituirlo all'Antico Simbolo Romano, in uso da secoli.\nFra i critici, il tedesco Adolf von Harnack, lo storico del Cristianesimo e teologo protestante, ipotizz\u00f2 una datazione del \"Symbolum\" molto pi\u00f9 tarda dell'et\u00e0 apostolica, risalente al V secolo.\nSebbene il testo latino e greco si riferisse specificamente alla resurrezione della carne (\u03c3\u03b1\u03c1\u03ba\u1f78\u03c2 \u1f00\u03bd\u03ac\u03c3\u03c4\u03b1\u03c3\u03b9\u03bd, \"carnis resurrectionem\"), le versioni adottate dalla Chiesa Cattolica, Chiesa d'Inghilterra, Chiesa Luterana e Metodista parlano pi\u00f9 genericamente di \"resurrezione del corpo\".\nIl riferimento alla Comunione dei Santi non \u00e8 presente nel Credo niceno e nell'antico simbolo romano.\nFormula.\n\u00c8 composto di 12 articoli:\nUso liturgico.\nNella Chiesa cattolica.\n\u00c8 tuttora in uso nella liturgia della Messa, in cui si alterna al \u00abSimbolo niceno-costantinopolitano\u00bb; in particolare, pu\u00f2 essere adottato durante la Quaresima ed il tempo di Pasqua, nonch\u00e9 in tutte le occasioni nelle quali la liturgia richiama il battesimo. Nell'\"editio typica tertia\" del \"Missale Romanum\" (2002), il primo verso \u00e8 stato cambiato in \"Credo in unum Deum\". Il testo riportato in tale messale \u00e8 il seguente:"}
{"id": "350114", "revid": "47168092", "url": "https://it.wikipedia.org/wiki?curid=350114", "title": "Universit\u00e0 di Salerno", "text": ""}
{"id": "350117", "revid": "4711", "url": "https://it.wikipedia.org/wiki?curid=350117", "title": "Ragioniere", "text": ""}
{"id": "350118", "revid": "4711", "url": "https://it.wikipedia.org/wiki?curid=350118", "title": "Resto del Carlino", "text": ""}
{"id": "350120", "revid": "110157", "url": "https://it.wikipedia.org/wiki?curid=350120", "title": "Emerge (software)", "text": "emerge \u00e8 un \"tool\" a riga di comando che rappresenta il cuore del sistema di gestione dei pacchetti di Gentoo Linux, ovvero Portage. Il comando \u00e8 scritto in Python, \u00e8 piuttosto complesso e presenta molte opzioni.\nCaratteristiche.\nIl comando emerge \u00e8 l'utility pi\u00f9 importante per accedere alle funzioni di Portage dalla riga di comando.\nFunzionamento.\nIl programma scarica il codice sorgente di un'applicazione specifica, come pure quello delle applicazioni e/o librerie necessaria a soddisfare le dipendenze. Una volta scaricati i file necessari, tutto viene compilato dai sorgenti. Le opzioni di compilazione possono essere ottimizzate attraverso la variabile d'ambiente CFLAGS a seconda delle impostazioni del computer e delle necessit\u00e0 dell'utente.\nIl programma compila ed installa le applicazioni in un ambiente sicuro sandbox. In questo modo, tutte le applicazioni in uso vengono protette sin tanto che il nuovo software \u00e8 completamente e correttamente installato nel sistema."}
{"id": "350122", "revid": "827882", "url": "https://it.wikipedia.org/wiki?curid=350122", "title": "Suddivisioni della Finlandia", "text": "Al gennaio 2011, la Finlandia \u00e8 geograficamente suddivisa come segue:\nA livello culturale sono presenti inoltre le province storiche della Finlandia (in finlandese \"maakunnat\" o \"provinssit\" \u2013 singolare \"maakunta\" o \"provinssi\", in svedese \"landskap\").\nIl paese \u00e8 stato fino al 2007 suddiviso anche in 90 distretti giurisdizionali (in finlandese \"kihlakunta\", in svedese \"h\u00e4rad\"), che costituivano la rappresentanza giudiziaria locale dello stato e coordinano attivit\u00e0 come l'ordine pubblico, la giustizia, il notariato pubblico, i censimenti economici e della popolazione.\nFino alla fine del 2009, inoltre, vi erano sei grandi province (\"l\u00e4\u00e4ni\" in finlandese, \"l\u00e4n\" in svedese), poi abolite.\nLe entit\u00e0 con potere amministrativo decentralizzato sono solo le province e i comuni. Le decisioni vengono infatti assunte a livello statale o a livello comunale. I livelli intermedi hanno alcuni poteri e competenze ma la rappresentanza popolare entro questi livelli \u00e8 minima.\nDal 2005 vi \u00e8, a titolo sperimentale, un consiglio regionale eletto dagli abitanti nella regione del Kainuu. In caso l'esperimento dia esito positivo, questo modello potrebbe essere utilizzato anche in altre regioni.\nTutte le classificazioni regionali sono riassunte nella seguente lista:"}
{"id": "350124", "revid": "84184", "url": "https://it.wikipedia.org/wiki?curid=350124", "title": "Contea metropolitana", "text": "La Contea Metropolitana (in inglese \"Metropolitan county\") era un tipo di ente locale utilizzato in Inghilterra dal 1974 al 1986.\nEsistevano sei contee metropolitane che coprivano vaste aree urbane. Erano divise nei borghi metropolitani (in inglese \"Metropolitan boroughs\"), che ne hanno assorbito le funzioni al momento dell'abolizione. A livello di contea operano, attualmente, solo agenzie di diritto privato formate dai borghi.\nLa struttura della Grande Londra era simile a quella delle contee metropolitane, e talvolta era considerata come tale. Infatti, essa era stata creata precedentemente, nel 1965, dal London Government Act 1963. La riforma del 2000 di Tony Blair, tuttavia, ne ha fatto una realt\u00e0 del tutto diversa, costituendola come una citt\u00e0-regione con un proprio sindaco e una propria assemblea comune.\nStoria.\nCreazione.\nL'idea di creare delle aree amministrative basate su larghe conurbazioni fuori Londra \u00e8 stata promossa per la prima volta dal Rapporto \"Redcliffe-Maud\" alla fine degli anni sessanta. Il rapporto proponeva la creazione di tre larghe aree metropolitane basate sulle conurbazioni attorno a Manchester, Liverpool e Birmingham.\nLe proposte formulate in tale rapporto furono radicalmente modificate quando il partito politico conservatore inglese di Edward Heath sal\u00ec al potere nel 1970. Le aree metropolitane furono rinominate in \"Metropolitan Counties\", e furono aggiunte tre nuove aree: Tyne and Wear, West Yorkshire, South Yorkshire. Nella loro forma finale, le contee furono pi\u00f9 piccole di quello che era stato proposto inizialmente.\nLe Contee Metropolitane furono stabilite ufficialmente dal Local Government Act 1972, i primi consigli di contea furono eletti nel 1973, e si insediarono formalmente nell'aprile 1974.\nStruttura.\nLe Contee Metropolitane furono inizialmente formate con una struttura a due livelli di autorit\u00e0 con il governo locale, le cui funzioni furono suddivise tra i consigli dei Metropolitan borough come autorit\u00e0 a livello comunale, e i Metropolitan County Councils (o \"Consigli delle Contee Metropolitane\") a livello provinciale.\nLa struttura differiva da quella delle contee di tipo classico (ovvero ogni shire county) nella distribuzione dei poteri tra consigli di contea e di borgo. I borghi metropolitani ottennero pi\u00f9 poteri rispetto ai distretti non-metropolitani nelle shire counties, come l'educazione ed i servizi sociali: nelle shire counties questi servizi erano di responsabilit\u00e0 dei consigli di contea.\nI Consigli delle Contee Metropolitane furono considerati come autorit\u00e0 strategiche per servizi regionali come le strade principali, i trasporti pubblici, i servizi di emergenza, la Protezione Civile, la nettezza urbana e la pianificazione territoriale. Tali consigli hanno funzionato tra il 1974 e il 1986. L'ultima elezione dei consigli si \u00e8 tenuta nel maggio 1981.\nAbolizione dei consigli metropolitani.\nDopo una decade dalla loro istituzione, i Consigli delle Contee Metropolitane ed il Consiglio della Grande Londra ebbero vari scontri con il governo conservatore centrale di Margaret Thatcher. Nel 1983 il governo pubblic\u00f2 un documento dal titolo \"Snellire le citt\u00e0\" (\"Streamlining the cities\") in cui proponeva di abolire sia i Consigli delle Contee Metropolitane sia il Consiglio della Grande Londra, proposta messa in pratica con il Local Government Act 1985, che port\u00f2 alla loro abolizione definitiva nel 1986.\nIl governo rivendic\u00f2 che questa era una misura che migliorava l'efficienza, sebbene la maggior parte credettero che l'abolizione era avvenuta per ragioni politiche, dato che tutti i consigli di contea erano controllati dal Partito Laburista.\nLa maggior parte delle funzioni dei Consigli delle Contee Metropolitane pass\u00f2 ai Metropolitan boroughs.\nLo status odierno.\nLe Contee Metropolitane talvolta sono indicate come \"former metropolitan counties\", o \"antiche contee metropolitane\", sebbene questa descrizione non \u00e8 completamente corretta; nonostante i consigli di contea siano stati aboliti, le Contee Metropolitane legalmente ancora esistono, sono spesso coincidenti con le Contee Cerimoniali, vengono utilizzate anche nelle statistiche governative, e corrispondono a varie agenzie comuni create dai borghi metropolitani associati: alcuni servizi locali sono ancora in mano a contee metropolitane a larga scala, amministrate da tavole rotonde unite o \"joint-boards\", inclusi i servizi di vigili del fuoco, trasporti pubblici, direzione del trasporto passeggeri, nettezza urbana e Protezione Civile. Questi joint-boards sono composti da consiglieri nominati dai singoli borghi.\nNegli anni novanta molte delle cosiddette \"contee artificiali\" create nel 1974 come la contea di Avon, la contea di Cleveland e la contea di Humberside sono state completamente abolite a causa della loro impopolarit\u00e0. Tuttavia le Contee Metropolitane sono state giudicate un successo e sono state mantenute anche dopo il 1986.\nL'abolizione del Consiglio della Grande Londra \u00e8 stato estremamente controverso, molto pi\u00f9 dell'abolizione dei consigli delle contee metropolitane. Nel 1997 il nuovo governo laburista di Tony Blair ha legiferato in favore di un organismo erede del Consiglio della Grande Londra: la Greater London Authority o \"Autorit\u00e0 della Grande Londra\". Nonostante alcune voci contrarie, nessun organismo ha sostituito i Consigli delle Contee Metropolitane.\nA partire dal 1995, le citt\u00e0 di Birmingham, Bristol, Leeds, Liverpool, Manchester, Newcastle, Nottingham e Sheffield si sono riunite nel \"Core Cities Group\" o \"Gruppo delle Citt\u00e0 Nucleo\". Questa organizzazione non d\u00e0 un nuovo status legale a questi consigli sull'autorit\u00e0 di altri consigli cittadini in Inghilterra, ma \u00e8 vista come completamente rivolta a un qualche tipo di riconoscimento del loro ruolo di citt\u00e0 di attrattivit\u00e0 regionale fuori Londra.\nA partire dal 2017 si sono generalmente dotate di una nuova forma amministrativa chiamata autorit\u00e0 combinata con funzioni anche di polizia.\nLista di contee metropolitane.\nLe contee metropolitane erano, con i borghi metropolitani ancora oggi esistenti, le seguenti:"}
{"id": "350128", "revid": "1494380", "url": "https://it.wikipedia.org/wiki?curid=350128", "title": "Contratto con gli italiani", "text": "Il contratto con gli italiani \u00e8 un documento presentato e firmato da Silvio Berlusconi l'8 maggio 2001, cinque giorni prima delle elezioni politiche, nel corso della trasmissione televisiva \"Porta a Porta\" condotta da Bruno Vespa. Con esso l'allora capo dell'opposizione si impegnava, in caso di vittoria elettorale, a varare varie riforme riassunte in 5 punti e, in caso di mancata realizzazione di almeno 4 punti, a non ricandidarsi alle successive elezioni politiche.\nMolte delle idee manifestate nel \"Contratto\" - con il programma per \"un'Italia pi\u00f9 giusta, pi\u00f9 moderna, pi\u00f9 competitiva\" - erano gi\u00e0 presenti nella parte finale del libro biografico \"Una storia italiana\", fatto stampare e recapitare a tutte le famiglie italiane nell'aprile precedente.\nPrecedenti.\nIl Contratto con gli italiani non \u00e8 un'invenzione di Silvio Berlusconi: prende spunto, infatti, dal \"Contratto con l'America\", che fu il manifesto elettorale dei Repubblicani durante le elezioni parlamentari statunitensi del 1994. In quel caso, il contratto prevedeva che, se eletti, i Repubblicani avrebbero dovuto realizzare un gran numero di riforme nei primi 100 giorni del mandato. La strategia funzion\u00f2, facendo conquistare ai Repubblicani il Congresso.\nIl testo del Contratto.\nContratto con gli italiani\ntra Silvio Berlusconi\nnato a Milano il 29 settembre 1936\nleader di Forza Italia e della Casa delle Libert\u00e0,\nche agisce in accordo con tutti gli alleati della coalizione,\ne\ni cittadini italiani\nsi conviene e si stipula quanto segue.\nSilvio Berlusconi, nel caso di una vittoria elettorale della Casa delle Libert\u00e0, si impegna, in\nqualit\u00e0 di Presidente del Consiglio, a realizzare nei cinque anni i seguenti obiettivi:\nNel caso che al termine di questi 5 anni di governo almeno 4 su 5 di questi traguardi non fossero stati raggiunti, Silvio Berlusconi si impegna formalmente a non ripresentare la propria candidatura alle successive elezioni politiche.\nIn fede,\nIl contratto sar\u00e0 reso valido e operativo il 13 maggio 2001 con il voto degli elettori italiani\nL'applicazione dei cinque punti.\nAbbattimento della pressione fiscale.\nBerlusconi si impegnava a passare ad un sistema a due aliquote, una al 23% (per i redditi fino a circa 100.000 euro) e una al 33% (per i redditi oltre i 100.000 euro), con l'aggiunta dell'esenzione dalle tasse per i redditi minori di 11.000 euro; prevedeva inoltre l'abolizione totale delle tasse sulle successioni e sulle donazioni le quali furono abolite.\nLa manovra ha portato alla modifica degli scaglioni fiscali: fino a 7500 \u20ac vi \u00e8 l'esenzione totale, da 7.500 a 26.000 il 23%, da 26.000 a 33.500 il 33% da 33.500 a 100.000 il 39%, oltre i 100.000 il 43 %.\nSecondo i dati dell'ISTAT la pressione fiscale dal 2001 al 2004 \u00e8 diminuita dello 0,1%, dal 40,7% al 40,6%. Secondo le stime del governo Berlusconi la pressione fiscale dal 2001 al 2004 sarebbe diminuita dello 0,4%, dal 42,2% al 41,8% del prodotto interno lordo.\nCi sono stati, per\u00f2, secondo alcuni, degli aumenti delle tasse degli enti locali e delle tariffe.\nDurante il mandato del Governo Berlusconi, le due aliquote non sono state introdotte, mentre le tasse sulle successioni e sulle donazioni sono state effettivamente abolite anche per i redditi oltre i 350 milioni di lire.\nPoliziotto di quartiere e diminuzione dei reati.\nIl contratto siglato nel 2001 prevedeva \u00ab\"l'introduzione del poliziotto, carabiniere o vigile di quartiere nelle citt\u00e0 col risultato di una riduzione del numero dei reati rispetto agli attuali 3 milioni\"\u00bb.\nI poliziotti di quartiere sono stati introdotti gradualmente e secondo le stime del Ministro dell'interno ad agosto 2005 sono arrivati a circa 2200, coprendo circa 500 dei quartieri o delle zone da 10.000 abitanti (ovvero in teoria circa il 9% della popolazione italiana).\nIl numero dei reati, secondo il Censis, \u00e8 aumentato nel corso della legislatura: nei primi 2 anni, dal 2001 al 2003, l'incremento \u00e8 stato del 6,7% annuale. Inoltre, nel 2001, in base ai conti dell'Istat, il numero dei reati non era di 3 milioni ma di 2.163.826.\nSecondo i dati della Polizia di Stato, i delitti denunciati all'Autorit\u00e0 Giudiziaria nel 2001 ammontavano a 3.798.800, mentre nel 2005 ammontavano a 4.411.600, sebbene i dati dal 2004 siano registrati con un nuovo metodo che per\u00f2 non sembra incidere sulla tendenza di fondo di un aumento continuo del numero totale di delitti.\nAumento delle pensioni minime.\nIl terzo punto del contratto prevedeva \u00ab\"l'innalzamento delle pensioni minime ad almeno 1 milione al mese\"\u00bb (cifra espressa in lire, ovvero 516 euro).\nNel 2001 la UIL ha calcolato che gli anziani che ricevevano meno di un milione al mese di pensione erano 5.901.244; alla fine del 2002 sono saliti a circa 8 milioni, secondo le stime dell'economista Tito Boeri. Coloro che hanno effettivamente incassato l'aumento a un milione di lire (516 euro) sono stati 1 milione e 800\u00a0000, circa il 25%, mentre circa 6 milioni continuano a percepire una pensione inferiore. Per mantenere la promessa, sarebbero serviti da 11 ai 17 miliardi di euro (circa 1 punto e mezzo del PIL). Per questo Berlusconi, secondo la UIL, decise di aumentarle solo a chi aveva pi\u00f9 di 70 anni e con reddito cumulato di coppia non superiore a \u20ac6.800 annui (clausola tuttavia non menzionata nel contratto).\nSecondo il sociologo Luca Ricolfi, questo punto del programma \u00e8 stato invece pienamente raggiunto, perch\u00e9 gli anziani aventi diritto alla minima, hanno avuto l'aumento, incrementato successivamente per l'inflazione a \u20ac551.\nApertura cantieri.\nIl quarto punto prevedeva \u00ab\"L'apertura dei cantieri per almeno il 40% degli investimenti previsti dal \"Piano decennale per le Grandi Opere\"\"\u00bb.\nL'allora ministro per le infrastrutture Pietro Lunardi sostenne che se si considerano oltre alle opere cantierate previste dal \"Contratto con gli italiani\" anche quelle affidate, si arriverebbe a giugno 2006 al 45%.\nVa considerato tuttavia che il tempo che intercorre dall'affidamento, non conteggiato dal \"Contratto con gli italiani\", fino all'apertura del relativo cantiere pu\u00f2 essere notevole. Valutando unicamente le effettive aperture dei cantieri, i dati del ministero delle Infrastrutture mostravano che a gennaio 2006 si \u00e8 raggiunto il 21,4% degli investimenti previsti; nel caso si avverassero le previsioni del ministero per le Infrastrutture, riportate nel documento denominato \"bilancio sulla Legge obiettivo a quattro anni dalla sua approvazione\", si arriverebbe entro giugno 2006 al massimo a coprire il 25,4%.\nDimezzamento della disoccupazione ed un milione di nuovi posti di lavoro.\nIl quinto punto prevedeva il dimezzamento dell'attuale tasso di disoccupazione e la creazione di un milione di nuovi posti di lavoro.\nL'obiettivo del dimezzamento non \u00e8 stato raggiunto. Secondo l'Eurostat al gennaio 2001 il tasso di disoccupazione era il 9,9% (il dimezzamento avrebbe richiesto di scendere quindi al 4,95%); cinque anni dopo, nel 2006 era sceso al 7,1%, il minimo storico secondo l'ISTAT, ma comunque al di sopra del 4,95%.\nL'obiettivo della creazione di 1 milione di nuovi posti di lavoro, in base ai dati pubblicati da \"Il Sole 24 Ore\" \u00e8 stato invece raggiunto. Infatti nel 2006 quando si \u00e8 raggiunto il massimo storico di occupati pari a 22,5 milioni , all'8 gennaio 2006 l'incremento totale degli occupati era stato 1.074.000 unit\u00e0.\nDa considerare anche che nel 2001 il riferimento era implicito alla creazione di posti di lavoro con i tipici contratti a tempo determinato o indeterminato. \u00c8 vero anche che l'80% dei contratti precari in scadenza vengono convertiti in quelli a tempo indeterminato, ma bisogna considerare che solo il 32% del totale di quei contratti arriva al suo termine previsto.\nIl dibattito sull'attuazione.\nUn grande dibattito \u00e8 scaturito sul fatto che tali punti siano stati rispettati o meno.\nSilvio Berlusconi ha pi\u00f9 volte affermato pubblicamente che quattro dei cinque sono stati rispettati. Il primo punto, vale a dire la riduzione delle aliquote, non sarebbe stato attuato a causa delle resistenze all'interno della coalizione di centrodestra.\nStudi scientifici in questo senso sono stati condotti da Luca Ricolfi e secondo quanto dice Berlusconi, dall'universit\u00e0 di Siena; l'universit\u00e0 ha per\u00f2 precisato che con \"[...] realizzazione dell'84% del contratto [...]\" intendeva la \"[...] presentazione dei suddetti punti tramite disegni di legge [...]\".\nAltri osservatori hanno affermato invece che nessuno dei cinque punti \u00e8 stato rispettato. Riguardo alla promessa di non ricandidarsi in caso di non raggiungimento degli obiettivi, i giornalisti Peter Gomez e Marco Travaglio hanno commentato ironicamente: \u00ab\"Pur avendo mancato tutti e cinque i traguardi, Silvio Berlusconi si ricandida. Cos\u00ec non mantiene nemmeno il sesto e ultimo impegno\u00bb.\"\nAlcuni cittadini, ritenendo che il \"Contratto con gli italiani\" non fosse stato rispettato, hanno indetto una causa nei confronti di Silvio Berlusconi; tuttavia una sentenza del tribunale civile di Milano ha stabilito che il documento firmato dall'allora candidato alla carica di Presidenza nel Consiglio non ha valore contrattuale e che dunque non \u00e8 vincolante a prescindere che i \"punti\" del contratto siano stati rispettati o meno, argomento sul quale, giocoforza visto l'oggetto della sentenza, il tribunale non si \u00e8 pronunciato.\nValore giuridico del contratto con gli italiani.\nSecondo l' del Codice civile, il contratto \u00e8 \"il negozio con il quale \"due o pi\u00f9 parti\" costituiscono, regolano o estinguono rapporti giuridici \"patrimoniali\"\". Nel contratto con gli italiani, nonostante il preambolo (\"si conviene e stipula quanto segue\"), l'unica firma presente \u00e8 quella di Berlusconi. Non vi sono, quindi, le previste \"due o pi\u00f9 parti\". Stante ci\u00f2, tuttavia, il documento potrebbe essere qualificato come contratto con obbligazioni del solo proponente (art. 1333 del Codice civile), visto che l'impegno in esso previsto \u00e8 quello assunto dal proponente Silvio Berlusconi di non ricandidarsi nel caso di mancata realizzazione di almeno quattro dei cinque traguardi (obbligazioni) indicati nel contratto medesimo.\nNel gennaio 2009 una sentenza del tribunale civile di Milano ha stabilito che il documento non ha valore contrattuale e Silvio Berlusconi non aveva dunque obbligo di rispettarlo in quanto documento non vincolante. Il tribunale ha perci\u00f2 dato torto al denunciante condannandolo al pagamento delle spese processuali.\nIn data 15 novembre 2005 il Circolo di Lecce di Italia dei Valori, unitamente a un gruppo di cittadini sottoscrittori, diffidarono apertamente Berlusconi dal ripresentarsi alle elezioni politiche del 2006.\nNel gennaio 2006 una pensionata di Udine (R.G.) di 77 anni ha denunciato Silvio Berlusconi per inadempienza contrattuale riguardo al punto 3 del contratto, che prevedeva l'innalzamento delle pensioni minime a 1 milione di lire. Il Presidente del Consiglio, Silvio Berlusconi, \u00e8 stato convocato davanti al giudice di pace di Udine il 29 marzo 2006. L'iniziativa \u00e8 stata promossa dall'associazione dei consumatori Codacons, dalla Lista Consumatori e dall'Italia dei Valori. Il legale della donna ha affermato che tramite il \"Contratto con gli italiani\" Silvio Berlusconi ha \"\"unilateralmente emesso un'offerta al pubblico, rivolgendo a tutti gli italiani una proposta di contratto che, con il voto, poteva essere accettata e sottoscritta\". Un contratto che con la vittoria della CDL, \"obbligava Silvio Berlusconi, in qualit\u00e0 di Presidente del Consiglio a realizzare nei cinque anni di governo\", l'\"innalzare le pensioni minime ad almeno un milione di lire al mese (516 euro)\". Malgrado quelle promesse e dichiarazioni, prosegue l'atto, \"il contratto non \u00e8 stato rispettato: R.G. tuttora non gode di una pensione minima pari ad un milione di lire\"\"."}
{"id": "350132", "revid": "247222", "url": "https://it.wikipedia.org/wiki?curid=350132", "title": "Malia", "text": "Malia () \u00e8 un ex comune della Grecia nella periferia di Creta (unit\u00e0 periferica di Candia) con 6.212 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chersonissos.\nGeografia fisica.\nIl territorio del comune si estende dalle falde dei monti Dikti e Selena a sud, fino alle coste del mare di Creta a nord. Il territorio \u00e8 montuoso eccetto una breve striscia costiera dove sorge la cittadina di Malia. Vi si trovano numerose sorgenti termali alle falde dei monti Selena. L'economia si basa prevalentemente sul turismo. Gli oliveti danno un'abbondante produzione di olio d'oliva. Sono presenti stabilimenti per l'imbottigliamento di acqua minerale. L'accesso al comune \u00e8 garantito dalla superstrada Heraklion - Agios Nikolaos.\nCentri abitati.\nMali\u00e0 ospita gli edifici dell'amministrazione comunale; \u00e8 una piccola cittadina a 34\u00a0km da Heraklion, al centro di una sottile piana costiera molto fertile. \u00c8 anche una stazione balneare frequentatissima d'estate per via del suo lungo arenile e per le vicine rovine del palazzo minoico.\nSiti archeologici.\nPalazzo di Malia.\nA Malia si trova un importante palazzo minoico strutturato come gli altri a Creta e di cui condivise la sorte.La presenza umana a Malia risale al periodo del Neolitico (6000-3000 a.C.) attestata da resti di mandrie, da grotte lungo la costa e da case del periodo prepalaziale (2500 a.C.-2000 a.C.) trovate sotto le fondazioni del palazzo. Il primo palazzo di Malia fu costruito tra il 2000 a.C. e il 1900 a.C. Questo fu distrutto nel 1700 a.C. e ricostruito nel 1650 a.C. nello stesso luogo del precedente e seguendone fedelmente il piano. Nel 1450 a.C. anche il nuovo palazzo fu distrutto insieme agli altri centri minoici di Creta. Il sito fu occupato per un breve periodo nel XIII secolo a.C. Bisogn\u00f2 quindi aspettare il periodo romano perch\u00e9 il luogo venisse nuovamente ripopolato. Nella vicina localit\u00e0 di Marmara sono stati trovati resti romani tra cui una basilica ben conservata del VI secolo.\nGli scavi furono intrapresi dall'archeologo Chatzidakis nel 1915 sulla collina Azymo ed ebbero il merito di portare alla luce l'ala occidentale del palazzo e tombe lungo la costa. Pi\u00f9 tardi fu la scuola archeologica francese di Atene ad iniziare ricerche accentrate nella zona del palazzo, del villaggio circostante e nelle necropoli della costa. I reperti sono esposti al museo archeologico di Iraklio ma una piccola parte di essi si trova al museo archeologico di Agios Nikolaos.\nLe rovine del Nuovo palazzo, cui si accede attraverso una strada pavimentata intersecata da numerosi sentieri, le cosiddette vie processionali, sono oggi le meglio conservate.Ogni fianco del palazzo aveva un'entrata.\nIl cortile centrale del palazzo aveva un altare al centro e portici ai lati. L'ala occidentale del palazzo era dedicata al culto e vi si trovavano gli appartamenti dei dignitari e i magazzini. Il cortile era dominato da una loggia. A fianco al Kernos, tavola in pietra circolare con 34 cavit\u00e0 probabilmente utilizzata per offerte votive stava un'altra gradinata che forse costituiva l'area del teatro.\nA sud e a sud ovest si trovavano i diversi ambienti del tesoro reale.\nAd est le cucine e i magazzini dove venivano riposte le giare dell'olio e del vino.\nAl lato nord che era quello pi\u00f9 corto del cortile c'era la sala ipostila a due fila di tre colonne preceduta da un'anticamera. Sopra vi era una sala di uguali dimensioni che forse era adibita a banchetti. Ad est vi era un corridoio che connetteva il cortile centrale con quello nord circondato da laboratori e magazzini.\nIl cimitero del palazzo era dislocato in grotte della costa a nord est. La pi\u00f9 importante di queste grotte era quella di Chrysolakko che ha restituito il famoso gioiello delle api sulla goccia di miele, oggi esposto al museo archeologico di Iraklio."}
{"id": "350163", "revid": "83531", "url": "https://it.wikipedia.org/wiki?curid=350163", "title": "Daughters of Bilitis", "text": "Le Daughters of Bilitis (\"Figlie di Bilitis\", anche abbreviato in DOB) furono la prima, e per molti anni anche la principale, organizzazione lesbica statunitense.\nL'associazione fu formata a San Francisco nel 1955 da Del Martin e Phyllis Lyon con sei altre donne. La scrittrice Marion Zimmer Bradley fece parte del gruppo negli anni cinquanta.\nLa nascita e lo sviluppo.\nL'associazione fu concepita come un'alternativa esplicitamente lesbica ad altri gruppi omofili dell'epoca, come la Mattachine Society, la cui dirigenza era in pratica esclusivamente maschile.\nLa \"DOB\" si ricollegava idealmente ad altre associazioni femminili del passato come la Daughters of the American Revolution (\"Figlie della rivoluzione americana\"), la Daughters of the Republic of Texas (\"Figlie della Repubblica del Texas\") e la United Daughters of the Confederacy (\"Figlie Unite della Confederazione\"). \"Bilitis\" \u00e8 il nome che il poeta francese Pierre Lou\u00ffs aveva dato al personaggio, da lui creato, di una poetessa lesbica contemporanea di Saffo nella sua opera \"Le canzoni di Bilitis\" (1894).\nLa pubblicazione periodica della DOB venne chiamata \"The Ladder\" (\"La scala a pioli\") e inizi\u00f2 nel 1956 con l'aiuto della ONE Inc. e della Mattachine Society, con le quali le DOB mantenevano relazioni amichevoli. Il nome della rivista faceva riferimento alla gerarchia pedagogica di Platone: \"la scala della bellezza\". Dal 1968 la rivista fu diretta da Barbara Grier.\nLa fine.\nLa DOB ebbe influenza nel corso degli anni cinquanta e sessanta, ma venne fatta a pezzi dallo scissionismo negli anni settanta. Le appartenenti all'associazione si divisero sull'idea di appoggiare maggiormente il movimento per i diritti gay, nato dopo i moti di Stonewall nel 1969, oppure il femminismo.\nInfine, nel 1970, le mailing list e i servizi di produzione per \"The Ladder\" vennero trafugati e portati via dalla sede di San Francisco dove erano conservati da Rita LaPorte, sua presidente, con la complicit\u00e0 di Barbara Grier. Il periodico alla fine cess\u00f2 la pubblicazione nel 1972.\nUna sezione delle DOB sopravvive ancora a Cambridge."}
{"id": "350164", "revid": "43917682", "url": "https://it.wikipedia.org/wiki?curid=350164", "title": "Ossido basico", "text": ""}
{"id": "350172", "revid": "21371", "url": "https://it.wikipedia.org/wiki?curid=350172", "title": "RO 37", "text": ""}
{"id": "350184", "revid": "767487", "url": "https://it.wikipedia.org/wiki?curid=350184", "title": "Spettro atomico", "text": "Lo spettro in fisica \u00e8 la figura di diffrazione creata dalla scomposizione della luce o, pi\u00f9 in generale, da quella delle radiazioni elettromagnetiche proveniente da una sorgente in funzione della lunghezza d'onda (o, il che \u00e8 equivalente, della frequenza o del numero d'onda) mediante il passaggio attraverso un prisma di vetro o un reticolo di diffrazione. Il ramo della fisica che si occupa dello studio degli spettri e delle tecniche per realizzarli si chiama spettroscopia.\nLo studio degli spettri permette di individuare univocamente una certa specie chimica; infatti, il modello atomico di Bohr prevede che un atomo possa assorbire o emettere radiazione elettromagnetica di lunghezza d'onda ben determinata che cambia a seconda dell'elemento o ione che si osserva. \nGli spettri atomici tra fisica classica e fisica moderna.\nIl problema della corretta interpretazione degli spettri atomici ha rappresentato storicamente un problema d'importanza fondamentale per il superamento della fisica classica. La sua soluzione, attraverso la quantizzazione dell'energia delle orbite degli elettroni nel modello atomico di Bohr dell'atomo di idrogeno, ha costituito, assieme al problema dell'emissione del corpo nero risolto da Planck e all'effetto fotoelettrico spiegato da Einstein, un altro mattone per la nascita della \"teoria dei quanti\" o meccanica quantistica e, pi\u00f9 in generale, di tutta la successiva fisica moderna.\nRealizzazione di uno spettro.\nPer ottenere uno spettro, si utilizza il seguente sistema. La luce emessa dalla stella (o pi\u00f9 in generale da una qualsiasi sorgente luminosa) passa attraverso una sottile fenditura posta nel piano focale di una lente. L'insieme fenditura-lente costituisce il collimatore. Dalla lente emerge un fascio di raggi paralleli che incide ortogonalmente sul reticolo. I raggi trasmessi dal reticolo secondo una certa direzione \u03b8 sono focalizzati da un sistema di due lenti, che costituiscono il telescopio, e possono essere osservati direttamente con l'occhio. Si osservano delle righe caratteristiche solo a determinati angoli, come previsto dalla relazione:\nDove d rappresenta il passo del reticolo, ovvero la distanza tra due fenditure, m \u00e8 un qualsiasi numero intero, \u03bb \u00e8 la lunghezza d'onda e \u03b8 l'angolo formato dal telescopio. A questa riga si d\u00e0 il nome di \"riga spettrale\". L'insieme delle righe spettrali forma lo spettro di emissione della sostanza che costituisce la sorgente, ovvero la nostra stella. Gli spettri di emissione si distinguono in:\nGli spettri a righe e gli spettri a bande sono emessi da gas e vapori a pressione non troppo elevate. I primi sono dovuti ad atomi isolati, i secondi a molecole biatomiche o pluriatomiche. \nEssi sono caratteristici degli elementi che li emettono; non vi sono spettri comuni a due elementi e neppure singole righe. Questo \u00e8 dovuto alle differenze energetiche tra gli orbitali dei vari atomi. Quando un elettrone eccitato scende di uno o pi\u00f9 orbitali, emette un fotone la cui energia \u00e8 data da:\ndove \"h\" \u00e8 la costante di Planck e \u03bd la frequenza della radiazione. \nNell'atomo di idrogeno, i salti quantici di un elettrone tra gli orbitali sono descritti dall'equazione di Rydberg:\ncon \"n\"i&gt;\"n\"f che rappresentano i livelli energetici iniziale e finale, \"m\"e ed \"e\" rispettivamente la massa e la carica dell'elettrone, \"c\" la velocit\u00e0 della luce, \"h\" la costante di Planck ed formula_4 la costante dielettrica nel vuoto. Nello spettro dell'idrogeno questa relazione rende conto perfettamente della presenza di alcune serie di righe, chiamate di Lyman, di Balmer e di Paschen. La serie di Balmer \u00e8 l'unica a cadere nel visibile, e corrisponde alla transizione dai livelli pi\u00f9 energetici al livello 2; la riga pi\u00f9 importante di questa serie \u00e8 chiamata \"H\"\u03b1, la sua lunghezza d'onda \u00e8 circa 6563 \u00c5, che corrisponde a radiazione rossa, ed \u00e8 data dalla transizione dell'elettrone tra i livelli 3 e 2. \nIl fatto che non esistano atomi con spettri uguali \u00e8 alla base della spettroscopia.\nGli spettri continui sono invece emessi da solidi e liquidi portati a temperatura elevata, \u00e8 il caso di una lampadina, o dal plasma di cui sono composte le stelle. Le caratteristiche degli spettri di emissione dipendono dalla temperatura di equilibrio, e si pu\u00f2 dire che con buona approssimazione alla stessa temperatura tutti i corpi hanno lo stesso spettro di emissione. \nSpettri ad emissione sono quelli provenienti dalle nebulose o dalle nubi di gas interstellare.\nLo spettro di una stella, come detto in precedenza, appare continuo. Tuttavia, nel 1814, l'astronomo tedesco Fraunhofer individu\u00f2 parecchie righe nere a diverse lunghezze d'onda nello spettro del Sole. Esse provengono dagli elementi presenti nell'atmosfera della stella: ogni atomo assorbe la stessa radiazione che \u00e8 in grado di emettere, sottraendo cos\u00ec delle lunghezze d'onda allo spettro del Sole. Come per l'emissione, non esistono due spettri di assorbimento uguali. Il meccanismo \u00e8 speculare a quello dell'emissione: un elettrone non eccitato dell'atomo assorbe un fotone di data energia e \"salta\" in un orbitale pi\u00f9 energetico.\nDalla lunghezza d'onda delle righe, \u00e8 possibile riconoscere l'elemento che le ha generate. Con questo metodo, \u00e8 stato possibile comprendere quale sia la composizione delle atmosfere stellari e si promette allo stesso tempo di studiare anche la composizione dei pianeti extrasolari che si stanno via via scoprendo."}
{"id": "350188", "revid": "1516087", "url": "https://it.wikipedia.org/wiki?curid=350188", "title": "San Marino (diacono)", "text": "Agiografia.\nMarino, scalpellino originario dell'isola di Arbe - nella Dalmazia settentrionale - alla fine del III secolo venne in Italia, insieme a san Leo (o Leone), per la ricostruzione delle mura di Rimini e per sfuggire alla persecuzione contro i Cristiani iniziata dall'imperatore Diocleziano.\nGli scalpellini, giunti a Rimini, furono inviati per tre anni sul Monte Titano per estrarre e lavorare la roccia. In seguito Marino e Leo si divisero: il primo torn\u00f2 a Rimini, l'altro si rifugi\u00f2 sul Monte Feliciano (o Monte Feltro) dove edific\u00f2 anche una chiesa. Quest'insediamento sul Monte Feliciano prender\u00e0 poi il nome di San Leo.\nMarino rimase a Rimini per dodici anni e tre mesi. Qui, oltre a dedicarsi al lavoro materiale, professava la parola del Signore ed avvicin\u00f2 alla fede cristiana molti abitanti di Rimini.\nGiunse per\u00f2 dalla Dalmazia una donna che dichiarava essere la sua legittima sposa e, dopo aver cercato invano di sedurlo, si rivolse alle autorit\u00e0 romane. Marino decise di fuggire da Rimini, risal\u00ec la valle del fiume Marecchia, il Rio San Marino, e giunse al suo primo rifugio, la grotta della Baldasserona.\nDopo un anno passato nel rifugio, venne scoperto da alcuni allevatori che diffusero la notizia del ritrovamento. La donna si rec\u00f2 ancora dal Santo, che si chiuse nel suo rifugio senza cibo per sei giorni. Al sesto giorno la donna abbandon\u00f2 il suo progetto, ritorn\u00f2 a Rimini dove confess\u00f2 di aver agito contro un Santo, e quindi contro il Signore.\nMarino abbandon\u00f2 dunque il suo rifugio, risal\u00ec il Monte Titano e costru\u00ec una piccola cella ed una chiesa dedicata a San Pietro.\nUn uomo per\u00f2, tale Verissimo, figlio della vedova Felicissima, proprietaria del terreno su cui sorgeva il monte, protest\u00f2 contro la presenza del Santo. Marino preg\u00f2 il Signore di tenere sotto controllo il ragazzo, che in quell'istante cadde a terra paralizzato.\nFelicissima chiese allora perdono al Santo in cambio della sua conversione e battesimo ed un appezzamento di terra dove Marino avrebbe voluto essere seppellito. Verissimo ritrov\u00f2 dunque piene facolt\u00e0 e cinquantatr\u00e9 suoi parenti si convertirono.\nIl vescovo di Rimini, Gaudenzio, convoc\u00f2 Leo e Marino per esprimere riconoscenza, consacrando anche il primo, sacerdote, e il secondo, diacono. Al ritorno da Rimini, la tradizione vuole che Marino abbia trovato un orso che aveva sbranato l'asino, suo compagno di lavoro.\nMarino allora comand\u00f2 all'animale di sostituirsi all'asino nei pesanti ed umili lavori per il resto della vita.\nMentre a Rimini si accendeva una nuova persecuzione, Marino mor\u00ec sul Monte Titano, secondo la tradizione, il 3 settembre dell'anno 366 d.C., probabilmente novantenne. Prima che morisse, sempre secondo la tradizione, Marino chiam\u00f2 a s\u00e9 gli abitanti dell'insediamento nato sul Titano e pronunci\u00f2 le parole:\nI due uomini da cui Marino avrebbe \"liberato\" i concittadini erano l'imperatore ed il papa, sovrano dell'Impero l'uno, l'altro dello Stato Pontificio: queste parole sono il fondamento dell'indipendenza della Repubblica salvaguardata nel corso dei secoli.\nLeggenda e realt\u00e0.\nLe vicende legate a san Marino sono giunte fino a noi grazie alla \"Vita Sancti Marini\", testo agiografico redatto verso la fine dell'anno 900. Sono presenti per\u00f2 altre versioni della vita del Santo ed alcune di queste presentano numerose differenze con la leggenda tradizionale.\nSi ritiene che la famosa frase \"Relinquo vos liberos ab utroque homine\" sia frutto di una concezione medievale del potere, e non del III-IV secolo, periodo in cui il santo visse: furono di questo parere Giosu\u00e8 Carducci, quando pronunci\u00f2 nel 1894 il discorso per l'inaugurazione del nuovo Palazzo pubblico di San Marino, e lo studioso svizzero Paul Aebischer:\nTuttavia la leggenda \u00e8 diventata fondamentale per la storia e l'indipendenza della piccola Repubblica nel corso degli anni.\nCulto.\nIl culto di San Marino \u00e8 molto forte nell'omonima Repubblica.\nOltre ad essere patrono della Repubblica, insieme a san Leo e sant'Agata, \u00e8 il patrono dei tagliapietre.\nLa basilica di San Marino, nella Citt\u00e0 di San Marino, \u00e8 dedicata al santo ed \u00e8 concattedrale della diocesi di San Marino-Montefeltro.\nLa memoria liturgica del santo ricorre il 3 settembre, giorno della sua morte (ma del 366 e non del 301, come tradizione) e festa nazionale della Repubblica di San Marino.\nSan Marino nelle arti.\nNel corso dei secoli gli artisti si sono sbizzarriti ad immaginare Marino in tanti modi poich\u00e9 non vi sono sue immagini che risalgono all'epoca. Prima del XVIII secolo si prediligeva immaginare Marino con un aspetto giovanile mentre in seguito si \u00e8 prediletta l'immagine di un uomo pi\u00f9 anziano. Nei quadri compaiono spesso i simboli del suo lavoro di scalpellino oppure l'orso che la leggenda narra abbia ammaestrato. Regge quasi sempre il Monte Titano con le sue tre rocche.\nNumerose sono le opere (sia scultoree sia pittoriche) raffiguranti il Santo sparse per la Repubblica, tra queste \u00e8 famoso il \"Polittico di san Marino\" del pittore rinascimentale italiano, di scuola forlivese, Francesco Menzocchi, gi\u00e0 nell'antica Pieve di San Marino ed ora nel Museo di Stato della Repubblica di San Marino.\nTra le opere scultoree si pu\u00f2 ricordare la statua in bronzo raffigurante il Santo posta dinnanzi al Palazzo pubblico e recante la scritta \"Ave Marine libertatis fundator / salvam fac rem publicam tuam\"\nIl Santo \u00e8 stato raffigurato su molte monete sammarinesi ed attualmente una sua effigie, ispirata ad una tela del Guercino, \u00e8 impressa sulle monete euro sammarinesi da 20 centesimi."}
{"id": "350197", "revid": "29035", "url": "https://it.wikipedia.org/wiki?curid=350197", "title": "Telescopio Spaziale Hubble", "text": ""}
{"id": "350201", "revid": "1543377", "url": "https://it.wikipedia.org/wiki?curid=350201", "title": "Cometa Hyakutake", "text": "La Cometa Hyakutake ( ; designazione ufficiale C/1996\u00a0B2) \u00e8 una cometa scoperta il 30 gennaio 1996 che \u00e8 passata molto vicina alla Terra nel marzo dello stesso anno, facendo registrare uno degli avvicinamenti cometari pi\u00f9 prossimi al nostro pianeta degli ultimi 200 anni. Sebbene la cometa abbia raggiunto il suo culmine di luminosit\u00e0 solo per pochi giorni, apparve molto luminosa nel cielo notturno e fu vista da un gran numero di persone in tutto il mondo, attirando tra l'altro su di s\u00e9 l'attenzione dell'opinione pubblica che era stata gi\u00e0 risvegliata dall'attesa della promettente cometa Hale-Bopp, che si stava avvicinando in quel periodo al Sistema solare interno. \u00c8 stata indicata come la Grande Cometa del 1996.\nLe osservazioni scientifiche della cometa portarono a diverse scoperte notevoli. Tra tutte, la pi\u00f9 importante per gli astronomi fu la scoperta di un'emissione di raggi X: era la prima volta che si notavano simili emissioni da parte di un corpo cometario. Si ritiene che l'emissione sia stata causata dall'interazione di particelle ionizzate del vento solare con gli atomi neutri della chioma della cometa. La sonda spaziale Ulysses attravers\u00f2 la coda della cometa, del tutto inaspettatamente, trovandosi a ben 500 milioni di chilometri dal nucleo, mostrando che la Hyakutake fu la cometa con la pi\u00f9 lunga coda finora segnalata.\nLa Hyakutake \u00e8 una cometa a lungo periodo. Prima del suo passaggio pi\u00f9 recente attraverso il Sistema solare, il suo periodo orbitale era di circa anni, ma l'influenza gravitazionale dei giganti gassosi l'ha ora aumentato a anni.\nStoria osservativa.\nScoperta.\nLa cometa fu scoperta il 30 gennaio 1996 da Yuji Hyakutake, un astronomo dilettante del Giappone meridionale. Stava cercando comete da qualche anno e si era trasferito a Kagoshima anche per approfittare dei cieli scuri delle vicine aree rurali. Per scrutare il cielo, nella notte della scoperta, stava utilizzando una serie di potenti binocoli con lenti da sei pollici (125\u00a0mm).\nHyakutake aveva gi\u00e0 scoperto una prima cometa, la C/1995\u00a0Y1, poche settimane innanzi; mentre osservava nuovamente l'astro, che non divenne mai visibile ad occhio nudo dalla Terra, not\u00f2 nel medesimo settore di cielo un'altra cometa, quasi nella stessa posizione della prima. Inizialmente non credette di aver scoperto una nuova cometa, ma riport\u00f2 ugualmente l'osservazione all'Osservatorio Astronomico Nazionale Giapponese la mattina seguente. Poco pi\u00f9 tardi, la scoperta fu confermata da osservatori indipendenti.\nAl momento della scoperta la cometa era caratterizzata da una magnitudine apparente pari a 11,0, presentava una chioma di 2,5 arcominuti e si trovava a circa 2 unit\u00e0 astronomiche (UA) dal Sole. A posteriori fu possibile individuare un'immagine della cometa in una fotografia scattata il 1\u00ba gennaio precedente, quando l'astro si trovava ancora a 2,4\u00a0UA dal Sole, e la sua magnitudine apparente era pari a 13,3.\nLe prime indagini.\nQuando vennero eseguiti i primi calcoli sull'orbita della cometa, gli astronomi si resero conto che il 25 marzo l'astro avrebbe sfiorato la Terra, passando a sole 0,1\u00a0UA dal nostro pianeta. Solo quattro comete nel secolo precedente erano passate cos\u00ec vicine e, mentre gi\u00e0 si discuteva entro la comunit\u00e0 astronomica della cometa Hale-Bopp come della futura \"grande cometa\", la Hyakutake le rub\u00f2 la scena quando le osservazioni dell'attivit\u00e0 del nucleo lasciarono supporre che anch'essa sarebbe potuta diventare altrettanto spettacolare.\nLe possibilit\u00e0 di diventare brillante erano sostenute inoltre dal fatto che la cometa, in base ai parametri orbitali ricavati, sembrava essere gi\u00e0 passata per il Sistema solare attorno al 15.000\u00a0a.C.; questo significava che probabilmente l'astro aveva gi\u00e0 effettuato dei passaggi vicino al Sole e non proveniva direttamente dalla nube di Oort, che contiene comete con periodi di passaggio di milioni di anni. Le comete che entrano per la prima volta nel sistema solare interno risplendono infatti per un breve periodo, dopo di che lo strato esterno di materiale volatile evapora: \u00e8 stato il caso della cometa Kohoutek del 1973, che inizialmente venne annunciata come la \"cometa del secolo\", ma arriv\u00f2 con modesta brillantezza all'appuntamento con gli osservatori. Comete pi\u00f9 antiche invece mostrano comportamenti pi\u00f9 predicibili e costanti dell'emissione luminosa.\nOltre ad avvicinarsi notevolmente alla Terra, il percorso della cometa comportava che sarebbe stata visibile di notte da tutto l'emisfero boreale, nella costellazione del Dragone ed a poca distanza dalla stella Polare. Anche questa era una circostanza insolita: molte comete si trovano vicino al Sole nel loro massimo momento di brillantezza, e non sono quindi facilmente osservabili nel cielo notturno.\nIl massimo avvicinamento alla Terra.\nLa Hyakutake divenne visibile ad occhio nudo all'inizio del marzo 1996. A met\u00e0 marzo era ancora poco appariscente, avendo appena raggiunto la quarta magnitudine, con una coda lunga 5 gradi nel cielo notturno terrestre. Nel corso dell'avvicinamento divenne rapidamente pi\u00f9 brillante, e la coda si allung\u00f2. Il 24 marzo la cometa divenne uno dei pi\u00f9 brillanti oggetti nel cielo notturno; la sua coda raggiungeva l'impressionante lunghezza di 35 gradi, e mostrava ormai un caratteristico colore blu-verdastro per via dell'emissione di carbonio biatomico (C2).\nLa cometa raggiunse il massimo avvicinamento alla Terra il 25 marzo, muovendosi cos\u00ec rapidamente da rendere visibile in pochi minuti lo spostamento in confronto allo sfondo stellato. Attravers\u00f2 il cielo percorrendo la distanza apparente di un diametro di luna piena ogni 30 minuti. Gli osservatori stimarono in 0 la sua magnitudine, e la coda arriv\u00f2 ad occupare 80 gradi. La sua chioma, ormai prossima allo zenit per gli osservatori delle medie latitudini settentrionali, si allarg\u00f2 fino a 1,5-2 gradi, quasi quattro volte il diametro della Luna piena, ed anche ad occhio nudo appariva distintamente verde.\nPoich\u00e9 la Hyakutake fu al suo massimo splendore solo per pochi giorni, non ebbe tempo per permeare l'immaginario pubblico come avrebbe fatto la cometa Hale-Bopp l'anno seguente. Molti osservatori europei, in particolare, non poterono osservarla a causa di condizioni meteo sfavorevoli. Tuttavia, molte persone che osservarono entrambe le comete al loro massimo considerarono la Hyakutake pi\u00f9 impressionante.\nPerielio e allontanamento dal Sole.\nDopo il suo approccio ravvicinato alla Terra, la luminosit\u00e0 della cometa diminu\u00ec rapidamente fino alla seconda magnitudine. Raggiunse il perielio il 1\u00ba maggio 1996, ritornando brillante e mostrando una coda di polveri, oltre a quella di gas vista durante il passaggio nei pressi del nostro pianeta. A questo punto per\u00f2 era molto vicina al Sole e non pi\u00f9 osservabile ad occhio nudo. Fu osservata durante il passaggio del perielio dal telescopio orbitante per l'osservazione solare SOHO. Al perielio, la sua distanza dal Sole era di 0,23\u00a0UA, di gran lunga all'interno dell'orbita di Mercurio.\nNei giorni seguenti, la luminosit\u00e0 della Hyakutake diminu\u00ec rapidamente e per la fine di maggio non poteva pi\u00f9 essere osservata ad occhio nudo. Il suo percorso orbitale la port\u00f2 rapidamente nei cieli meridionali e venne seguita sempre meno. Il 24 ottobre 1996 presentava una magnitudine di 16,8; l'ultima osservazione risale al 2 novembre dello stesso anno.\nStudi orbitali.\nLa Cometa Hyakutake percorre un'orbita retrograda altamente eccentrica ed inclinata di circa 125\u00b0 rispetto al piano dell'eclittica. L'afelio \u00e8 raggiunto a migliaia di unit\u00e0 astronomiche dal Sole, mentre il perielio \u00e8 interno all'orbita di Mercurio. Per la quasi totalit\u00e0 della sua orbita, la cometa \u00e8 al di sotto del piano dell'eclittica. Durante il passaggio del 1996, il nodo ascendente \u00e8 stato attraversato in prossimit\u00e0 dell'orbita di Marte, mentre il nodo discendente pochi giorni dopo il perielio, quando la cometa si trovava ancora ad una distanza dal Sole inferiore rispetto al raggio medio dell'orbita di Mercurio.\nLa Hyakutake era passata nel Sistema solare interno circa diciassettemila anni prima del suo ultimo transito; l'interazione gravitazionale con i giganti gassosi durante il passaggio del 1996 ha modificato la sua orbita, allargandola, per cui il suo ritorno non \u00e8 previsto prima di circa 72.000 anni. Secondo altre stime, invece, ci sar\u00e0 da attendere altri 114.000 anni.\nComposizione.\nGli osservatori terrestri hanno rilevato nella Hyakutake la presenza di vari composti di carbonio, idrogeno, ossigeno, azoto e zolfo, in particolare l'acqua (H2O), il monossido di carbonio (CO), l'anione amminico (NH2-), il cianuro (CN), l'acido cianidrico (HCN) ed il monosolfuro di carbonio (CS). Sono state identificate inoltre, per la prima volta in un corpo cometario, tracce di etano (C2H6) e metano (CH4). L'analisi chimica ha mostrato che etano e metano erano pressappoco presenti nella stessa proporzione, implicando che si potesse trattare di ghiacci formatisi negli spazi interstellari a grande distanza dal Sole, che avrebbe fatto evaporare le molecole volatili. I ghiacci della Hyakutake devono essersi formati a temperature inferiori ai 20 K, probabilmente in una nube interstellare pi\u00f9 densa della norma.\nLa quantit\u00e0 di deuterio nel ghiaccio d'acqua presente sulla cometa \u00e8 stata determinata attraverso l'analisi spettroscopica. \u00c8 stato scoperto che il rapporto tra deuterio e idrogeno (noto come rapporto D/H) era di circa 3\u00d710\u22124: a titolo di confronto, il rapporto D/H degli oceani terrestri \u00e8 pari a 1,5\u00d710\u22124. \u00c8 stata avanzata l'ipotesi che le collisioni di comete con la Terra possano aver apportato parte dell'acqua degli oceani, ma l'alto rapporto D/H misurato nella Hyakutake, nella Hale-Bopp e nella Cometa di Halley hanno rimesso in discussione questa teoria.\nEmissione di raggi X.\nUna delle grandi sorprese del passaggio della Hyakutake attraverso il Sistema solare interno \u00e8 stata la scoperta della forte emissione di raggi X, osservata dal satellite ROSAT. Per la prima volta \u00e8 stato osservato questo tipo di comportamento in una cometa, ma gli astronomi hanno poi scoperto che quasi ogni cometa sembra emettere raggi X. Le emissioni della Hyakutake furono brillanti ed avevano la forma di una falce intorno al nucleo, con le estremit\u00e0 rivolte sul lato opposto al Sole.\nLe cause delle emissioni di raggi X sono identificabili in una combinazione di diversi meccanismi. La riflessione dei raggi X provenienti dal Sole \u00e8 osservata in altri oggetti del Sistema solare come la Luna, ma anche utilizzando un modello semplificato che prevede la pi\u00f9 alta riflettivit\u00e0 nei raggi X possibile per molecole e grani di polvere, non \u00e8 sufficiente a spiegare l'intero flusso proveniente dalla Hyakutake, poich\u00e9 la chioma della cometa era comunque tenue e diffusa. L'interazione tra il vento solare e il materiale della cometa \u00e8 stato il principale contribuente al fenomeno. Osservazioni della Cometa C/1999 S4 (LINEAR) con il satellite Chandra nel 2000 determinarono che i raggi X osservati da quella cometa furono prodotti principalmente da collisioni tra ioni di azoto, carbonio ed ossigeno presenti nel vento solare ed atomi neutri, prevalentemente idrogeno, presenti nella chioma cometaria.\nDimensione del nucleo e attivit\u00e0.\nI rilievi radar dell'Osservatorio di Arecibo indicarono che il nucleo della cometa era di circa 2\u00a0km di diametro, circondato da una nuvola di elementi di piccole dimensioni espulsi dalla cometa a pochi metri al secondo. Questa misura del nucleo corrisponde bene con quella indiretta stimata dalle emissioni nell'infrarosso e dalle osservazioni radio.\nLa piccola dimensione del nucleo (la Cometa di Halley \u00e8 grande circa 15\u00a0km, mentre la Hale-Bopp \u00e8 di circa 40\u00a0km di diametro) implica che la Hyakutake \u00e8 rimasta molto attiva per essere cos\u00ec brillante. Molte comete sono soggette a rilascio di gas solo da una piccola parte della superficie, ma la maggior parte della superficie della Hyakutake sembrava essere attiva.\nLa velocit\u00e0 di produzione delle polveri \u00e8 stata stimata in circa 2\u00d710\u00b3\u00a0kg/s all'inizio di marzo, innalzatasi a 3\u00d7104\u00a0kg/s con l'avvicinamento al perielio. Nello stesso periodo la velocit\u00e0 di eiezione \u00e8 aumentata da 50\u00a0m/s a 500\u00a0m/s.\nOsservazioni del materiale espulso dal nucleo hanno permesso agli astronomi di stabilirne il periodo di rotazione. Mentre la cometa si avvicinava alla Terra, \u00e8 stato osservato un grande sbuffo o bolla di materiale espulso in direzione del Sole ogni 6,23 ore. Una seconda espulsione pi\u00f9 piccola con lo stesso periodo ha confermato il valore del periodo di rotazione del nucleo.\nEsplorazione.\nLa sonda Ulysses effettu\u00f2 un passaggio inaspettato e imprevisto attraverso la coda della cometa il 1\u00ba maggio 1996. Le prove dell'avvenuto incontro non furono notate fino al 1998, quando alcuni astronomi, analizzando vecchi dati degli strumenti della Ulysses, rilevarono un calo improvviso nel numero di protoni rilevati, unito ad una variazione del campo magnetico locale. Si resero conto che ci\u00f2 implicava che la sonda aveva attraversato l'area di influenza di un oggetto, probabilmente una cometa, ma non identificarono quale.\nDue anni dopo, nel 2000, due gruppi di ricerca indipendenti analizzarono i dati dello stesso evento. Un gruppo, mediante magnetometri, stabil\u00ec che i cambiamenti del campo magnetico erano compatibili con le deformazioni presenti nella coda di ioni o plasmi di una cometa, e cercarono di individuare possibili sorgenti di interferenza; nessuna cometa nota si trovava in prossimit\u00e0 della sonda, e solo la Hyakutake, che al momento si trovava a circa 500 milioni di km di distanza, aveva incrociato il piano orbitale della Ulysses in tempi recenti, ovvero il 23 aprile 1996. Il vento solare aveva una velocit\u00e0, in quella posizione, di circa 750\u00a0km/s, e avrebbe richiesto otto giorni perch\u00e9 la coda raggiungesse la sonda posta a 3,73 UA, circa 45 gradi al di fuori del piano dell'eclittica. L'orientamento della coda, valutato misurando le interferenze nei rilevamenti del campo magnetico, era compatibile con una sorgente posizionata sul piano orbitale della Hyakutake.\nIl secondo gruppo di ricerca, lavorando con i dati dello spettrometro sulla composizione degli ioni, scopr\u00ec un improvviso picco nei livelli rilevati di particelle ionizzate; anche in questo caso, la relativa abbondanza di elementi chimici rilevati indicava che l'oggetto responsabile era senza dubbio una cometa.\nBasandosi sull'incontro della Ulysses, la lunghezza della coda della cometa \u00e8 stata stimata pari ad almeno 570 milioni di km (3,8\u00a0UA). Il valore \u00e8 quasi il doppio del precedente record, segnato dalla \"Grande Cometa del 1843\" (C/1843 D1), la cui coda dovrebbe aver raggiunto una lunghezza massima di circa 2,2 UA.\nLa Cometa nella cultura di massa.\nL'apparizione della Cometa Hyakutake ricevette notevole attenzione da parte della stampa, e dest\u00f2 un diffuso interesse tra la popolazione. Nei primi articoli pubblicati furono riportate le previsioni degli astronomi, che parlavano di una cometa che sarebbe passata molto vicino alla Terra e che quindi sarebbe stata probabilmente molto luminosa. Anche quando successivamente si comprese che tali previsioni erano fin troppo ottimistiche, lo spazio sui quotidiani non diminu\u00ec e si inizi\u00f2 ad affiancare, alle informazioni sul passaggio della Hyakutake, quelle sul futuro spettacolo che sarebbe stato offerto dalla Cometa Hale-Bopp l'anno successivo.\nAl giungere del momento del massimo avvicinamento alla Terra, l'attenzione dei quotidiani nazionali si riconcentr\u00f2 interamente sulla Hyakutake: \"la cometa che avrebbe fatto registrare il massimo avvicinamento al nostro pianeta dal Quattrocento\", \"la prima cometa visibile dopo vent'anni anche a occhio nudo\" (dopo la cometa West, nel 1976). Il maltempo, tuttavia, imped\u00ec l'osservazione del massimo splendore della Cometa Hyakutake in gran parte dell'Italia e del resto d'Europa, ma non determin\u00f2 un calo dell'interesse sulla cometa; le testate giornalistiche continuarono a segnalare gli sviluppi delle osservazioni scientifiche ed i commenti entusiastici di coloro che erano riusciti a vederla.\nLa cometa \u00e8 citata nei film:"}
{"id": "350203", "revid": "729019", "url": "https://it.wikipedia.org/wiki?curid=350203", "title": "Paul Bourget", "text": "Si pose in polemica rispetto alle correnti culturali e letterarie predominanti in quel periodo: il naturalismo e il razionalismo. Egli trovava che tali correnti riducessero la vita spirituale al solo aspetto deterministico escludendo cos\u00ec aspetti molto pi\u00f9 importanti.\nEbbe notevole fama in tutta Europa grazie ai suoi romanzi, fra i quali \"I nostri atti ci seguono\" e \"Il senso della morte\".\nBiografia.\nFiglio di un celebre matematico, Justin Bourget, si trasfer\u00ec a Parigi per studiare al Liceo e all'Universit\u00e0 di Parigi, dove si laure\u00f2 in Lettere all'et\u00e0 di vent'anni.\nNello stesso anno compose , nel solco d'un giovanile eclettismo parnassiano-romantico che coniuga l'attrazione precipua per Byron e Hugo con l'interesse per la sfavillante lirica delle \"F\u00eates Galantes ,\" la sua prima raccolta poetica, intitolata \"Au bord de la mer\", seguita da \"La vie inqui\u00e8te\" del 1875 e da \"Les aveux\" del 1882; queste opere, pur risentendo del clima letterario dell'epoca, non ricevettero una buona accoglienza.\nIl successo arrise a Bourget con la pubblicazione dei trattati intitolati \"Essais de psychologie contemporaine\" (del 1883) e \"Nouveaux essais de psychologie contemporaine\" (del 1885), con i quali l'autore effettu\u00f2 una riuscita indagine psicologica di alcuni protagonisti della scena letteraria ottocentesca come Stendhal, Hippolyte Taine e Baudelaire. Nel realizzare questi scritti, Bourget si bas\u00f2 sul principio espresso da Taine, secondo il quale la letteratura \u00e8 una \"psicologia vivente\".\nFra gli apporti di maggiore rilievo forniti dagli \"Essais\" alla cultura di fine Ottocento, si sottolinea l'analisi della corrente artistico-letteraria della \"d\u00e9cadence\" (il famigerato \"mal du si\u00e8cle\"), che Bourget intendeva difendere dall'accusa di sterile pessimismo che la critica tradizionale era solita rivolgerle. Qualche anno pi\u00f9 tardi questa sua interpretazione \"riabilitante\" sarebbe stata ripresa da Nietzsche, il quale la utilizz\u00f2 come base per lo sviluppo dell'ultima parte del suo pensiero, incentrato appunto sui temi della \"d\u00e9cadence\" e del nichilismo.\nBourget, dimostrando una notevole duttilit\u00e0, si ciment\u00f2 subito dopo anche con i romanzi, dei quali ottennero maggiore successo \"Un crime d'amour\" del 1886 e \"Mensonges\" del 1887.\nIn quegli anni, Bourget riscosse i suoi maggiori successi con \"Andr\u00e9 Cornelis\" del 1887, una s\u00f2rta di rivisitazione dell'Amleto; e due anni dopo con \"Le Disciple\", che segna fra l'altro il suo passaggio dal romanzo psicologico a quello \"di idee\". \u00c8 con quest'opera , vertice dell'arte di Bourget , che l'autore , alla svolta decisiva della propria vocazione umana ed artistica , attacca il naturalismo e i preconcetti scientisti di fine secolo nel loro tentativo di annientare la dimensione della spiritualit\u00e0.\nNegli anni Novanta, Bourget , sviluppando in direzione intimamente religiosa la svolta avviata con \"Le Disciple,\" pubblicher\u00e0 scritti ispirati dai suoi viaggi svolti in Italia, in Terra Santa e negli Stati Uniti.\nCon la piena conversione al Cattolicesimo, avvenuta nel 1901, i lavori successivi di Bourget, da \"Un divorce\" del 1904 a \"Le d\u00e9mon de midi\" del 1914, costituirono una strenua difesa dei valori tradizionali e della famiglia messi in discussione dal Modernismo e dai propositi democratici.\nAi primi del Novecento, Bourget si accost\u00f2 all\"'Action fran\u00e7aise\" di Charles Maurras, preoccupandosi di appoggiare sia la Monarchia, sia la Chiesa e di criticare l'emergente Marxismo.\nBourget si dimostr\u00f2 un autore impegnato a riflettere sulle condizioni e sulle evoluzioni sociali della sua epoca e sulle problematiche spirituali. Le sue opere peccarono per il tono della narrazione, ritenuto fin troppo melodrammatico, e per l'eccesso di intenzione ideologica rappresentato.\nOpere.\nOpere Pubblicate in Italiano nella Collezione \"IL ROMANZO PER TUTTI\" - LUBRANO e FERRARA Editori, Napoli, 1909 - 1914(?)"}
{"id": "350208", "revid": "161374", "url": "https://it.wikipedia.org/wiki?curid=350208", "title": "SS 106 Jonica", "text": ""}
{"id": "350210", "revid": "125829513", "url": "https://it.wikipedia.org/wiki?curid=350210", "title": "Lylat Wars", "text": "Lylat Wars, pubblicato originariamente in Giappone e nel Nord America con il titolo , \u00e8 un videogioco per la console Nintendo 64. La confezione del gioco comprendeva anche il \"Rumble Pak\", un dispositivo che, inserito sotto il joystick, lo faceva vibrare a seconda delle situazioni del gioco, aumentando cos\u00ec il realismo. Questo \u00e8 il primo gioco per Nintendo 64 dotato del sistema di vibrazione Rumble Pak.\nTrama.\nIl malvagio scienziato Andross \u00e8 stato mandato in esilio da Corneria, il quarto pianeta del sistema solare Lylat, sul pianeta deserto Venom, dall'altra parte del Sistema Lylat. Cinque anni dopo, viene rilevato un aumento di attivit\u00e0 sospette su Venom, e il Generale Pepper invia ad investigare una squadriglia di Arwing, la Star Fox, composta da James McCloud e i suoi amici Pigma Dengar e Peppy Hare. Al loro arrivo, tuttavia, Pigma li tradisce, e mentre James scompare senza lasciare traccia, Peppy riesce a salvarsi a malapena e riferisce la notizia a Fox, il figlio del suo vecchio amico. La missione viene cos\u00ec dichiarata fallita e la Star Fox viene sciolta. Passano altri due anni, e Andross tenta di invadere il Sistema Lylat per conquistare Corneria, cos\u00ec il Generale Pepper chiede aiuto alla nuova squadra Star Fox, composta da Fox, il leader del gruppo, Peppy, ora il suo mentore, e i suoi amici Falco Lombardi, un asso del volo, e Slippy Toad, un genio meccanico. La loro missione \u00e8 salvare il sistema di Lylat dall'enorme flotta spaziale costruita da Andross nel suo esilio.\nModalit\u00e0 di gioco.\nIl gioco \u00e8 essenzialmente uno \"sparatutto su binari\".\nIl giocatore pu\u00f2 controllare solo l'Arwing di Fox, mentre gli altri piloti combattono al suo fianco indipendentemente, e anzi possono essere colpiti dal giocatore. A differenza del primo gioco, i compagni di squadra non muoiono se la loro barra degli scudi si svuota del tutto, dato che non si schiantano, ma torneranno invece sulla nave madre, la Great Fox, e ROB 64 dovr\u00e0 riparare i loro Arwing. Quando ci\u00f2 accade, quel compagno di squadra non potr\u00e0 prendere parte alla missione successiva. In alcune missioni, Fox non usa l'Arwing, ma il carro armato Landmaster oppure il sottomarino Blue Marine, ma gli altri membri degli Star Fox useranno comunque l'Arwing. Ciascuno dei compagni aiuta Fox in vari modi: Slippy mostra la barra degli scudi dei boss, Peppy da consigli e Falco aiuta a trovare dei percorsi alternativi in un paio di livelli se viene salvato.\nIl gioco inizia su Corneria, quindi \u00e8 il giocatore a scegliere il percorso da compiere, e a seconda del percorso scelto la storia cambia leggermente. Nella seconda fascia di pianeti di Lylat, vi sono il Settore Y e Meteo. Nella terza, Aquas, Katina e Fortuna. Nella quarta Zoness, Solar e il Settore X. Nella quinta il settore Z, Macbeth e Titania. Nella sesta vi sono le due stazioni spaziali di difesa di Andross, l'Area 6 e Bolse. L'ultimo pianeta \u00e8 Venom. Da ogni pianeta, il giocatore pu\u00f2 scegliere se andare a destra o a sinistra, ad esempio se dopo Corneria si sceglie di andare verso il Settore Y, da questo si potr\u00e0 andare solo su Aquas o Katina, ma non Fortuna. In due casi per\u00f2, da Meteo e dal Settore X si pu\u00f2 accedere a un corridoio nell'iperspazio e prendere una scorciatoia verso pianeti pi\u00f9 lontani.\nNel gioco bisogna affrontare il team Star Wolf, una squadriglia di caccia nemici di cui fa parte anche Pigma Dengar, insieme a Wolf O'Donnell, leader della squadriglia, Leon Powalski e Andrew Oikonny, il nipote di Andross. A seconda del percorso scelto cambia il luogo dove li si trova. Passando per Fortuna, si possono trovare l\u00ec, e, nel caso che si arrivi su Venom tramite Area 6, li si ritrova su Venom con i caccia potenziati. In caso contrario li si trova solo su Bolse, o sempre su Venom passando per Area 6, ma con i caccia normali. Arrivando su Venom tramite l'Area 6, dopo aver sconfitto Andross (che in questo caso sar\u00e0 pi\u00f9 potente) si ritrova misteriosamente James McCloud, che a bordo del proprio Arwing guida Fox fuori dalla base di Andross che sta esplodendo, per poi scomparire di nuovo.\nMultiplayer.\nIn questa modalit\u00e0 fino a quattro giocatori possono combattere uno contro l'altro usando l'Arwing oppure il Landmaster (questa modalit\u00e0 deve per\u00f2 essere sbloccata), ma pu\u00f2 anche esservi una battaglia mista Landmaster-Arwing. Il giocatore con il primo controller avr\u00e0 Fox, il secondo Peppy, il terzo Slippy e il quarto Falco.\nRemake.\nIl 14 luglio 2011 Nintendo ha distribuito in Giappone \"Star Fox 64 3D\" per Nintendo 3DS e il 9 settembre 2011 in Europa e negli Stati Uniti.\nDoppiaggio italiano.\nDifferentemente dalla versione uscita per Nintendo 64, il remake per Nintendo 3DS \u00e8 stato il primo gioco della serie ad essere stato doppiato in italiano."}
{"id": "350217", "revid": "104265", "url": "https://it.wikipedia.org/wiki?curid=350217", "title": "Strada statale 407 Basentana", "text": "La strada statale 407 Basentana (SS 407) \u00e8 un'importante strada statale italiana, il cui tracciato segue il corso del fiume Basento da Potenza a Metaponto collegando l'appennino alla litoranea ionica, interamente in Basilicata.\nPercorso.\nPrende inizio dalla strada statale 7 Via Appia e in abbinamento a questa e al raccordo autostradale 5 compone l'itinerario della strada europea E847, dorsale nord-sud che unisce Sicignano degli Alburni a Metaponto.\nDopo pochi chilometri, all'altezza di Vaglio Basilicata in provincia di Potenza, si trova lo svincolo che porta sulla strada statale 658 Potenza-Melfi che collega Potenza con Melfi e Foggia e con le citt\u00e0 di Venosa e di Rionero in Vulture. Durante il percorso si trovano gli svincoli che la collegano agli altri paesi dell'entroterra lucano e dopo circa 70 chilometri dall'inizio della SS 407 Basentana, in territorio di Ferrandina, c'\u00e8 lo svincolo della Ferrandina-Matera che collega la strada alla citt\u00e0 di Matera tramite la strada statale 7 racc Via Appia prima e la strada statale 7 Via Appia poi, che a Matera si innesta a sua volta sulla strada statale 99 di Matera in direzione di Altamura e Bari e lo svincolo dell'area industriale di Ferrandina Scalo che la collega alla Stazione di Ferrandina-Scalo Matera. La Basentana termina a Metaponto, dove incrocia la strada statale 106 Jonica oppure, proseguendo dritto, si collega con la frazione di Bernalda (Metaponto Borgo) e si interseca con la SS 175 della Valle del Bradano (Matera-Metaponto) e la Stazione di Metaponto e proseguendo ancora diritto con il lido di Metaponto. Fu costruita negli anni sessanta del XX secolo insieme alle altre arterie di fondovalle lucane per dare un impulso all'economia regionale e risolvere il problema dell'isolamento che da sempre aveva caratterizzato la Basilicata. Tutto il tratto in provincia di Matera ha due corsie per senso di marcia senza spartitraffico centrale ed \u00e8 prevalentemente pianeggiante costeggiando il fiume Basento (in costruzione nella provincia di Matera), mentre il tratto in provincia di Potenza (fino all'uscita di Calciano) ha due corsie per senso di marcia con spartitraffico centrale ed \u00e8 caratterizzato da numerose gallerie e curve essendo il territorio interno della Basilicata prevalentemente montuoso (dopo Calciano in direzione Potenza si entra nel Parco regionale di Gallipoli-Cognato). In provincia di Matera \u00e8 in corso la realizzazione dello spartitraffico centrale tra l'uscita di Bernalda-Bernalda Scalo e lo svincolo SS 106 in Metaponto di Bernalda e tra l'uscita di Bernalda e l'uscita di Calciano. Venne realizzata durante il boom economico e la nascita delle aree industriali della Valle del Basento ovvero le aree industriali della citt\u00e0 di Potenza (Potenza Scalo), della citt\u00e0 di Pisticci (Pisticci Scalo) dove \u00e8 presente l'aviosuperfice \"Enrico Mattei\" (in via di costruzione l'Aeroporto di Basilicata) di Pisticci Scalo e della citt\u00e0 di Ferrandina (Ferrandina Scalo). Tuttavia lo sviluppo industriale non decoll\u00f2 negli anni seguenti e quindi la SS 407 Basentana si presenta attualmente con una capacit\u00e0 superiore al volume di traffico che abitualmente vi transita, nonostante sia la principale arteria di riferimento della Basilicata, insieme alle altre strade statali della regione. In passato la strada statale 407 Basentana \u00e8 stata riammodernata con la costruzione di incroci a livelli sfalsati (esempio uscita di Bernalda) e l'eliminazione di incroci a raso (ancora presenti in alcuni tratti)."}
{"id": "350218", "revid": "161374", "url": "https://it.wikipedia.org/wiki?curid=350218", "title": "SS 407 Basentana", "text": ""}
{"id": "350220", "revid": "110157", "url": "https://it.wikipedia.org/wiki?curid=350220", "title": "H\u00f6chst (Francoforte sul Meno)", "text": "H\u00f6chst \u00e8 un quartiere di Francoforte sul Meno. \u00c8 situato a 10 chilometri dal centro di Francoforte alla confluenza del fiume Nidda col Meno. H\u00f6chst ha 12.741 abitanti \"(2005)\". Tra questi vi sono 4971 persone senza passaporto tedesco e 562 italiani \"(2005)\". Questi dati mostrano l'ambiente multietnico del quartiere.\nAl contrario della maggioranza dei quartieri e frazioni di Francoforte, H\u00f6chst aveva dal 1355 il cosiddetto \"Stadtrecht\", che d\u00e0 al comune poteri pi\u00f9 ampi per l'amministrazione e per il commercio. H\u00f6chst e ancora oggi il centro pi\u00f9 importante ad ovest di Francoforte. Fino al 1987 H\u00f6chst era anche il centro amministrativo del distretto amministrativo del \"Main-Taunus-Kreis\", che fino al 1928 aveva il nome \"Landkreis H\u00f6chst\".\nIl nome H\u00f6chst \u00e8 rinomato in tutto il mondo per il gigante chimico-farmaceutico Hoechst AG, oggi fusosi o diviso con altre ditte, tra cui la Sanofi-Aventis e la Celanese. H\u00f6chst fu sede della Hoechst AG dal 1863 al 1999 con una interruzione dal 1925 al 1952 dovuta alla integrazione nella IG Farben.\nIl centro storico di H\u00f6chst \u00e8 rimasto quasi illeso da bombardamenti durante la seconda guerra mondiale ed dal 1972 \u00e8 sotto tutela monumentale. Le vie del centro seguono del Medioevo, la maggioranza delle case per\u00f2 furono costruita dopo l'incendio del 1586.\nH\u00f6chst \u00e8 una parte di Francoforte culturalmente interessante. Esistono vari cinema a H\u00f6chst e nel vicino centro commerciale Main-Taunus-Zentrum (sul territorio di Sulzbach). Famoso \u00e8 inoltre il \"Neues Theater H\u00f6chst\", un teatro di variet\u00e0. L'evento culturale pi\u00f9 importante \u00e8 il H\u00f6chster Schlossfest (festa del castello) che si ripete dal 1957 ogni anno da met\u00e0 giugno e dura quattro settimane. \u00c8 una festa con diversi eventi come una festa nel centro storico, un festival del Jazz nel castello e gli fuochi d'artificio.\nEconomia.\nH\u00f6chst era la sede della Hoechst AG fino al 1999. Il vasto territorio della ditta (circa 4,6 qkm) oggi \u00e8 chiamato \"Industriepark H\u00f6chst\" ed \u00e8 ancora sede di tante societ\u00e0 gi\u00e0 controllate dalla Hoechst AG. Ospita per\u00f2 anche tante altre societ\u00e0. Ancora oggi 22\u00a0000 persone lavorano nel Industriepark H\u00f6chst.\nLa citt\u00e0 visse, durante la seconda guerra mondiale, un boom economico tanto inatteso quanto nefasto. Leonardo Vincenzi, noto imprenditore dell'Alto Garda, trasformo il piccolo H\u00f6chst in uno dei pi\u00f9 noti snodi logistici del traffico di essere umani. Grazie alla collusione con la Wehrmacht, i prigionieri di guerra venivano letteralmente venduti e \"spediti\" in giro per l'Europa, come schiavi. Con la fine della Guerra l'organizzazione venne sgominata e Vincenzi fucilato sulla pubblica piazza.\nInfrastrutture e trasporti.\nLa stazione di H\u00f6chst \u00e8 un nodo importante per il traffico locale. \u00c8 servito con treni regionali con direzione Francoforte Hbf, Wiesbaden e Limburgo sulla Lahn. Altre connessioni importanti sono i treni \"S-Bahn\" S1 (Wiesbaden-Centrale - R\u00f6dermark-Ober-Roden) e S2 (Niedernhausen (Taunus) - Dietzenbach) nonch\u00e9 i treni regionali 12 (gi\u00e0 Frankfurt-K\u00f6nigsteiner Bahn) e 13 (Sodener Bahn).\nDal 1952 H\u00f6chst e connesso col centro di Francoforte con una linea tram (linea 11). Una connessione all'Aeroporto di Francoforte esiste con la linea 58 (autobus).\nL'uscita dell'autostrada 66 (tra Wiesbaden e Francoforte) a due km a nord nel confinante Francoforte-Unterliederbach."}
{"id": "350238", "revid": "287204", "url": "https://it.wikipedia.org/wiki?curid=350238", "title": "Visquis", "text": ""}
{"id": "350241", "revid": "62748", "url": "https://it.wikipedia.org/wiki?curid=350241", "title": "Impero corasmio", "text": "LImpero corasmio, o del Khw\u0101rezm-Sh\u0101h () fu un regno musulmano (sunnita) di origine turco-mamelucca, e di cultura persiana, che si estese su Corasmia (regione attorno al delta del fiume Oxus), Transoxiana e Persia.\nLa dinastia corasmia fu vassalla dei Selgiuchidi prima e dei Qara Khit\u0101y poi, e controll\u00f2 un vasto impero tra il 1077 e il 1231, corrispondente agli attuali Iran, Turkmenistan, parte dell'Afghanistan, Uzbekistan, Kirghizistan e Tagikistan. La superficie era di 4,9 milioni di km\u00b2 all'apice.\nStoria.\nIl fondatore di questa dinastia era uno schiavo mamelucco turco di nome Anushtig\u012bn, coppiere del sultano selgiuchide Malikshah (1072-1092).\nSotto il sultano selgiuchide Barkiyaruq, il figlio di Anushtig\u012bn, Qu\u1e6db al-D\u012bn Mu\u1e25ammad, fu nominato \"w\u0101l\u012b\" (governatore) della Corasmia (Khwarizm) nel 1077, rivendicando il titolo di Khw\u0101razm-sh\u0101h (Sci\u00e0 della Corasmia) e fondando la dinastia anushtiginide. I suoi successori, dopo la caduta dei Selgiuchidi orientali nel 1141, divennero vassalli dei Qara Khit\u0101y, dei mongoli pagani superstiti della dinastia nomade Liao della Cina che, scacciati da quest'ultima per l'intervento di trib\u00f9 rivali, avevano attraversato l'Asia Centrale fino a stabilirsi nelle regioni corasmie.\nIl quinto rappresentante della dinastia anushtiginide, 'Ala' al-Din Tekish, riusc\u00ec non solo ad invadere il Khorasan ma ad arrivare fino all'Iraq (nominalmente come emissario dei Kh\u0101n Karakhitay), dando cos\u00ec origine a un attrito con il governo del califfo abbaside, del quale i Corasmi diventarono i nuovi protettori. A Tekish successe il figlio Mu\u1e25ammad, nel 1200, come nuovo Khw\u0101rezm-Sh\u0101h, il quale decise di fare a meno dell'appoggio dei Kara Khitay e conquist\u00f2 i loro territori, portando l'impero alla massima estensione, dalla Transoxiana e dall'Indo a est fino a Baghdad e al Mar Caspio a ovest. Le conquiste orientali vennero compiute da Muhammad ai danni della dinastia ghuride, che occupava le attuali regioni centrali dell'Afghanistan e che, dalla morte di Tekish, aveva pressato i confini orientali dell'impero. Muhammad fu sconfitto dai Ghuridi ad Amu Darya nel 1204, e fu costretto quindi a chiede aiuto a un esercito Qara Khit\u0101y con il quale, nello stesso anno, sconfisse i Ghuridi a Hezarasp. Vista la malaparata, il califfo abbaside al-N\u0101\u1e63ir fu costretto a riconoscere la sovranit\u00e0 del Khw\u0101razm-sh\u0101h nella parte di territorio iracheno occupata. L'alleanza fu di breve durata: poco dopo, Muhammad inizi\u00f2 un altro conflitto, stavolta in aiuto ai karakhanidi, con i quali sconfisse i Kara Khitay lungo il Talas nel 1210, permettendo per\u00f2 questi ultimi di prendere Samarcanda. Nel 1212, oltre a spostare la capitale da Gurganj a Samarcanda, rovesci\u00f2 poi i karakhanidi, e poi i ghuridi nel 1215, incorporando cos\u00ec l'intera Tansoxiana e l'odierno Afghanistan nel suo impero, e poi il Syr Darya fino ai monti Zagros con le sue conquiste in Persia occidentale, oltre che al nord dell'Hindu Kush fino al Mar Caspio. Alla vigilia dell'invasione di Gengis Khan, nel 1218, l'impero corasmio dominava cos\u00ec su tutti i territori islamici dell'Asia Centrale, arrivando alla sua massima espansione, con una popolazione totale di 5 milioni di abitanti.\nMentre i Mongoli premevano sui confini orientali dell'impero, senza per\u00f2 alcun intento ostile, \u02bfAl\u0101\u02be al-D\u012bn Mu\u1e25ammad nel 1218, valutato l'isolamento ormai completo del califfo, tentava di avvicinarsi a Baghdad in vista della sottomissione del califfato abbaside. Gli \"\u02bfulam\u0101\u02be\" del Khw\u0101rezm emisero in proposito una \"fatw\u0101\" che autorizzava la destituzione del califfo al-N\u0101\u1e63ir, che si intendeva soppiantare con un nuovo califfo di nomina corasmia, ma di fede sciita. La successiva avanzata mongola vanific\u00f2 tuttavia quel piano.\nNel 1219 il governatore della citt\u00e0 di Otrar, Inal\u00e7uk, fece imprigionare come spie alcuni emissari inviati da Gengis Khan, che intendeva invece avviare rapporti commerciali pacifici col Khw\u0101rezmsh\u0101h. Gengis mand\u00f2 tre emissari, uno musulmano e due mongoli, per chiedere la liberazione della carovana e la punizione del governatore che aveva imprigionato i mercanti senza motivo apparente, ma lo shah fece rasare i due mongoli, decapitare il musulmano e giustiziare l'intera carovana. La reazione del condottiero mongolo, che considerava gli ambasciatori sacri e inviolabili, non si fece attendere e fu terribile: proprio all'inizio della campagna, che avvenne nello stesso 1219, Samarcanda, Bukhara, Merv e N\u012bsh\u0101p\u016br furono saccheggiate e conquistate, insieme a molti dei territori dell'impero corasmio. Lo Sh\u0101h fugg\u00ec e mor\u00ec poco pi\u00f9 tardi su un'isola del Mar Caspio. Dal 1220 in poi, i Corasmi si ridussero a costituire bande armate mercenarie, pronte a mettersi al servizio dei vari signori musulmani della Siria e del Vicino Oriente.\nIl figlio di \u02bfAl\u0101\u02be al-D\u012bn, Jal\u0101l al-D\u012bn Mankubirn\u012b, rinunci\u00f2 al titolo di Sh\u0101h e si rifugi\u00f2 a sua volta nel Caucaso dove intendeva continuare la resistenza contro i Mongoli. Dopo varie razzie e saccheggi lungo l'Indo e nei territori curdi fu per\u00f2 sconfitto dai Selgiuchidi di Rum e dagli Ayyubidi loro alleati. Con l'assassinio di Jal\u0101l al-D\u012bn nel 1231 l'Impero corasmio giunge al termine.\nI seguaci di Jal\u0101l al-D\u012bn prestarono servizio come mercenari sotto gli Ayyubidi nel 1227, e furono assoldati dall'emiro ayyubide di Damasco, al-Mu\u02bfa\u1e93\u1e93am, insorto contro il fratello, il sultano al-Malik al-Kamil (il quale fu per questo costretto a ricercare l'alleanza di Federico II e dei Mamelucchi) e si resero protagonisti della presa e del sacco di Gerusalemme nel 1244. Furono poi chiamati dal sultano ayyunide al-\u1e62\u0101li\u1e25 Ayy\u016bb, con la profanazione delle sepolture dei Re di Gerusalemme e la distruzione della basilica della \"Hagia Sion\" (tranne la sala del Cenacolo), episodio che innesc\u00f2 la settima crociata. Federico II, infatti, si impegn\u00f2 a intraprendere la sua pi\u00f9 volte rinviata crociata (che sar\u00e0 caratterizzata da un accordo diplomatico con gli Ayyubidi di al-Malik al-Kamil), riconciliandosi brevemente con Papa Innocenzo IV, in cambio del ritiro della scomunica comminatagli.\nUna nuova spedizione armata crociata fu compiuta da Luigi IX, senza sortire alcun utile risultato."}
{"id": "350242", "revid": "287204", "url": "https://it.wikipedia.org/wiki?curid=350242", "title": "Domenico Guarino", "text": "Biografia e opere.\nFu allievo di Paolo De Matteis, anche se in seguito segu\u00ec lo stile di Luca Giordano.\nFu molto apprezzato soprattutto in ambiente ecclesiastico, realizz\u00f2 molte tele e altari per diverse chiese, soprattutto per l'Ordine francescano.\nMolte delle sue opere si trovano in Basilicata che fu la sua regione d'adozione, ma lavor\u00f2 anche a Napoli per i restauri dell'Incoronata, quelli alla Certosa di San Martino e delle tele per la chiesa di San Nicol\u00f2 della Dogana sempre nella capitale del Regno, del \"San Gennaro\" contenuto in questa chiesa il Celano nel suo \"Notizie del bello dell'antico e del curioso della citt\u00e0 di Napoli raccolte dal Carlo Celano\" (1856) come di: \nConfondendo Domenico Guarino con il pi\u00f9 celebre Francesco Guarini che effettivamente era nato a Solofra.\nInoltre, sono documentate sue tele anche per la Cappella delle Sante Orsola e Caterina dei Rossi.\nLavoro in provincia.\nPi\u00f9 spesso lavor\u00f2 in provincia come per il convento di Sant'Antonio e la chiesa di Santa Maria dei Greci a Caggiano, nel salernitano, tele datate 1727. \nMa, come abbiamo detto, la regione in cui ha lasciato la maggior parte delle sue opere \u00e8 la Basilicata dove ricordiamo le tele per la chiesa madre e quelle per il convento di Santa Maria delle Grazie, del 1747, a Pisticci insieme con Andrea Vaccaro, il pi\u00f9 celebre pittore, insieme a Francesco Solimena, di scuola napoletana tardo barocca. Altre opere, sempre in area lucana, sono le tele per la chiesa di Sant'Antonio da Padova di Stigliano, il \"San Francesco riceve l'indulgenza alla Porziuncola\" e altre tre tele raffiguranti: \"Sant'Agata\", \"Santa Lucia\" e \"Sant'Apollonia\" (siglate D.G.) per la chiesa del Sacro Cuore di Genzano di Lucania e l'altare del convento di Sant'Antonio di Pomarico del 1726.\nUna sua \"Deposizione\" si trova nell'Abbazia di San Michele Arcangelo sull'isola di Procida ed \u00e8 datata 1746.\nCome scultore viene ricordato per la sua opera di rifinitura della cappella Mazza per la chiesa della Santissima Annunziata di Salerno, iniziata da Ferdinando Sanfelice e terminata dal Guarino nel 1727.\nGiudizi dei contemporanei.\nIn una sua vita esposta nel libro: \"Vite de' pittori, scultori ed architetti napoletani\" di Bernardo De Dominici del 1742, il pittore viene descritto soprattutto nella sua opera di restauratore della Certosa e dell'Incoronata, anche se questi restauri celavano opere ben pi\u00f9 antiche.\nMa su questo dubbio lavoro di restauro il De Simone, nel suo \"Le chiese di Napoli descritte e illustrate da Giuseppe de Simone\" (1845) scrive, a proposito di certe tele di Belisario Corenzio alla Certosa restaurate nel XVIII secolo:\nOltre il lavoro di restauro viene citato anche per le sue opere, soprattutto nel napoletano.\nDipinse, sempre secondo il de Dominici, due tele per la stessa chiesa dell'Incoronata che stava restaurando: un \"martirio di San Gennaro\" e un \"San Gregorio Taumaturgo\"; queste tele vengono ricordate come gi\u00e0 scomparse da Luigi d'Afflitto nel 1834 nel suo libro: \"Guida per i curiosi e per i viaggiatori che vengono alla citt\u00e0 di Napoli\".\nSoltanto Filippo De Boni, nella sua \"Biografia degli artisti\" (1840), spezza una lancia in favore del Guarino parlando delle sue opere in San Nicol\u00f2 della Dogana:"}
{"id": "350245", "revid": "154639", "url": "https://it.wikipedia.org/wiki?curid=350245", "title": "Diagramma di Venn", "text": "Un diagramma di Venn (detto anche diagramma di Eulero-Venn) \u00e8 un diagramma che mostra tutte le possibili relazioni logiche tra una collezione finita di insiemi differenti. Questo metodo \u00e8 stato proposto nel 1880 dal matematico inglese John Venn in un articolo intitolato \"On the Diagrammatic and Mechanical Representation of Propositions and Reasonings\". \nGeneralit\u00e0.\nQuesti diagrammi raffigurano gli elementi come punti nel piano, e gli insiemi come regioni racchiuse da curve chiuse. Un diagramma di Venn \u00e8 composto da multiple curve chiuse (di solito cerchi, se le curve sono al massimo tre) che si sovrappongono. I punti all'interno di una curva etichettata \"S\" rappresentano elementi dell'insieme \"S\", mentre i punti all'esterno rappresentano gli elementi che non fanno parte di \"S\". Cos\u00ec, per esempio, l'insieme di tutti gli elementi che sono membri di entrambi gli insiemi \"S\" e \"T\" (\"S\"\u00a0\u2229\u00a0\"T\") \u00e8 visivamente rappresentato dall'area dove si sovrappongono le regioni \"S\" e \"T\". Nei diagrammi di Venn le curve si sovrappongono in tutti i modi possibili, mostrando tutte le formula_1 possibili relazioni tra gli insiemi; occorre infatti anche considerare la zona esterna a tutte le regioni. Sono pertanto un tipo speciale di diagramma di Eulero, ideato dal matematico svizzero nel XVIII secolo: addirittura, Venn nei suoi articoli chiama \"euleriani\" i suoi diagrammi. Sono usati per insegnare teoria degli insiemi elementare, oltre che per illustrare semplici relazioni tra insiemi in probabilit\u00e0, logica, statistica, linguistica e informatica.\nLa differenza tra i diagrammi di Eulero e di Venn pu\u00f2 essere vista nell'esempio seguente. Dati i tre insiemi\ni diagrammi rispettivamente di Eulero e Venn sono i seguenti:\nCome si pu\u00f2 notare, nei diagrammi di Venn sono sempre indicate esplicitamente tutte le possibili combinazioni di appartenenza, mentre in quelli di Eulero le intersezioni vuote non sono usate."}
{"id": "350253", "revid": "767487", "url": "https://it.wikipedia.org/wiki?curid=350253", "title": "Archanes", "text": "Archanes () \u00e8 un ex comune della Grecia nella periferia di Creta (unit\u00e0 periferica di Candia) con 4.548 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Archanes-Asterousia.\nIl comune \u00e8 importante per rilevanti scoperte archeologiche avvenute nel suo territorio. I reperti sono visitabili presso il museo archeologico di Iraklio.\nIntroduzione.\nIl territorio del comune non \u00e8 omogeneo costituendo una semplice unit\u00e0 amministrativa che prescinde dai suoi confini geografici. Il territorio \u00e8 montuoso, collinare con qualche valle. Vi si riscontra la gola di Knosan\u00f2. La sede del municipio \u00e8 ad Ano Archanes, villaggio con 3910 abitanti posto 16\u00a0km a sud di Heraklion. Ano Archanes si trova sul luogo di un palazzo minoico esaminato dall'archeologo Arthur Evans.\nSiti archeologici.\nFourni.\nFourni \u00e8 il nome di una collina vicino Ano Archanes dove nel 1965 furono intrapresi scavi che hanno portato alla luce una necropoli usata dal 2.500 a.C. al 1250 a.C. Della necropoli facevano parte un'infinita variet\u00e0 di tombe, anche a cupola nel cui interno furono trovati vasi in pietra e bronzo, tavolette in avorio con decorazioni in rilievo, idoli e vasi nello stile di Kamares oggi esposti al museo archeologico di Iraklio.\nIl monte Ghiouchta.\nIl monte Ghiouchta \u00e8 stato dichiarato area archeologica protetta per via dei molti insediamenti minoici scoperti. Tra questi i pi\u00f9 importanti sono Il santuario di Anemospilia e Il palazzo minoico di Vathypetro\nAnemospilia.\nLa localit\u00e0 di Anemospilia sul versante nord del monte Ghiouchta che domina il villaggio di Acharnes fu oggetto di scavi iniziati nel 1979 sotto la guida dell'archeologo Sakellarakis. Fu portato alla luce un santuario minoico nel cui interno furono trovati scheletri che fecero supporre che nel mondo minoico vigesse la consuetudine di sacrifici umani.\nPalazzo minoico di Vathypetro.\nIl palazzo minoico di Vathypetro si trova sul versante nord est del monte Ghiouchta in localit\u00e0 Piso Livadia. Fu portato alla luce nel 1949. La sua struttura ricalcava da vicino quella dei pi\u00f9 noti centri minoici. Il palazzo, molto vasto \u00e8 databile tra il 1600 a.C. e il 1550 a.C. Un certo interesse risult\u00f2 avere la cripta sotterranea (sala ipostyla) dove furono trovati macchinari per la tessitura e una zona dove veniva calpestata l'uva per produrre vino."}
{"id": "350258", "revid": "43612", "url": "https://it.wikipedia.org/wiki?curid=350258", "title": "Oxus", "text": ""}
{"id": "350266", "revid": "122840515", "url": "https://it.wikipedia.org/wiki?curid=350266", "title": "Sensore di prossimit\u00e0", "text": "I sensori di prossimit\u00e0 sono dei sensori in grado di rilevare la presenza di oggetti nelle immediate vicinanze, senza che vi sia un effettivo contatto con l'ADC.\nLa distanza entro cui questi sensori rilevano oggetti \u00e8 definita \"portata vedente\". Alcuni modelli dispongono di un sistema di regolazione per poter calibrare la lunghezza di veduta.\nL'assenza di meccanismi d'attuazione meccanica, e di un contatto fisico tra sensore e oggetto, fa s\u00ec che questi sensori presentino un'affidabilit\u00e0 molto elevata.\nSegnale d'uscita.\nNormalmente i sensori di prossimit\u00e0 rilevano solamente la presenza o l'assenza di un oggetto all'interno della loro portata nominale. Conseguentemente il segnale elettrico d'uscita sar\u00e0 di tipo \"on/off\" in quanto deve rappresentare solo gli stati \"assenza/presenza\".\nIl circuito che genera il segnale d'uscita pu\u00f2 essere realizzato secondo diversi standard:\nL'uscita \u00e8 normalmente progettata per trattare segnali a bassa tensione (fino a 48V) e basse correnti (fino 200 mA), non adatte per comandare direttamente attuatori (elettrovalvole, teleruttori, motori, ecc.), ma adatte ad alimentare ingressi di schede di controllo, PLC o CNC.\nI sensori PNP o NPN dispongono spesso di circuiti di protezione per ridurre la possibilit\u00e0 di danneggiamento in presenza di cortocircuiti o errori di cablaggio.\nAlcuni sensori pi\u00f9 evoluti sono in grado anche di rilevare la distanza dall'oggetto. In questi il segnale elettrico d'uscita \u00e8 un segnale analogico il cui valore codifica la distanza dell'oggetto rilevato. Tali sensori sono a tutti gli effetti dei trasduttori di posizione lineare.\nPrincipio di funzionamento.\nI sensori di prossimit\u00e0 possono essere realizzati basandosi su diversi tipi di tecnologie:\nSensori di prossimit\u00e0 induttivi.\nI sensori di prossimit\u00e0 induttivi si basano sul principio della variazione di riluttanza che presenta un elettromagnete, quando nelle vicinanze si presenta un oggetto realizzato in materiale ferromagnetico, la comparsa di materiale ferromagnetico all'interno del campo magnetico, fa s\u00ec che il campo stesso si chiuda meglio, con conseguente abbassamento della riluttanza.\nI circuiti interni del sensore rilevano la variazione di riluttanza, e superata una certa soglia, fanno commutare il segnale d'uscita.\nPertanto questi sensori di prossimit\u00e0 possono rilevare solo la presenza d'oggetti realizzati in materiale ferromagnetico e la portata nominale \u00e8 genericamente piuttosto bassa, dell'ordine di qualche millimetro.\nQuesti sensori possono commutare il loro stato a frequenze molto elevate, dell'ordine di migliaia di volte al secondo, rendendoli adatti a rilevare oggetti in rapido movimento.\nIl circuito del sensore induttivo \u00e8 formato da un oscillatore LC, da un raddrizzatore e da una bobina che viene alimentata con tensione sinusoidale ad alta frequenza di parecchi MHz.\nSensori di prossimit\u00e0 capacitivi.\nI sensori capacitivi si basano sul principio della rilevazione della capacit\u00e0 elettrica di un condensatore: il loro lato sensibile ne costituisce un'armatura, l'eventuale presenza nelle immediate vicinanze di un oggetto conduttore, realizza l'altra armatura del condensatore. Cos\u00ec la presenza di un oggetto crea una capacit\u00e0 che i circuiti interni rilevano, comandando la commutazione del segnale d'uscita.\nRispetto ai sensori di prossimit\u00e0 induttivi, sono limitati nella velocit\u00e0 di commutazione (10-50 Hz), ma presentano altri vantaggi:\nSensori di prossimit\u00e0 magnetici.\nI sensori di prossimit\u00e0 magnetici funzionano rilevando il campo magnetico generato da un magnete permanente montato appositamente sull'oggetto da rilevare. Questi sensori si basano sul principio dei contatti Reed o sull'effetto Hall.\nI modelli realizzati con contatti Reed hanno una velocit\u00e0 di commutazione bassa (fino 50 Hz), ma i modelli realizzati con sensori ad effetto Hall possono commutare a velocit\u00e0 elevate (anche migliaia di Hz).\nUna particolarit\u00e0 di questi sensori \u00e8 che le portate nominali dipendono dalla potenza del campo generato dal magnete, pi\u00f9 che dalle caratteristiche del sensore, e pertanto, usando un grosso magnete, possono essere elevate (fino a 100 mm). Di contro l'oggetto da rilevare deve essere preparato montando l'opportuno magnete permanente.\nPer ovvi motivi questi sensori non possono essere utilizzati in prossimit\u00e0 di grosse fonti elettromagnetiche (motori, teleruttori, linee d'alimentazione, ecc..).\nSensori di prossimit\u00e0 ad ultrasuoni.\nI sensori di prossimit\u00e0 ad ultrasuoni funzionano sul principio del Sonar: emettono impulsi sonori ultrasonici, e rilevano un'eventuale eco di ritorno generata dalla presenza di un oggetto all'interno della portata nominale.\nVista la complessit\u00e0, questi sensori sono costosi, ma dispongono spesso di funzioni evolute:\nLa velocit\u00e0 di commutazione di questi sensori di prossimit\u00e0 \u00e8 bassa, ma in compenso presentano dei significativi vantaggi:\nUna certa attenzione va per\u00f2 posta nella dimensione e nell'orientamento della superficie dell'oggetto che si rivolge al sensore, infatti una superficie troppo piccola o orientata malamente (non ortogonale alla direzione di lettura del sensore) pu\u00f2 non assicurare la generazione di un'eco rilevabile.\nAppartengono a questa categoria anche i sensori di retromarcia o di parcheggio per automobile.\nSensori di prossimit\u00e0 ottici.\nI sensori di prossimit\u00e0 ottici (chiamati anche Fotoelettrici) si basano sulla rilevazione della riflessione di un fascio luminoso da parte dell'oggetto rilevato. Normalmente viene usato un fascio di raggio infrarossi, in quanto questa radiazione difficilmente si confonde con i disturbi generati da fonti luminose ambientali.\nOggi questi sensori sono relativamente economici e dispongono spesso di funzioni evolute come:\nNella modalit\u00e0 d'uso pi\u00f9 semplice, il fascio viene riflesso dalla superficie stessa dell'oggetto rilevato, per lo stesso fenomeno per cui la luce visibile pu\u00f2 essere riflessa e percepita dai nostri occhi. Il problema \u00e8 che la quantit\u00e0 di radiazione riflessa dipende dalla composizione e dall'orientamento della superficie; pertanto il campo sensibile di questi sensori di prossimit\u00e0 dipende sostanzialmente dalla natura della superficie dell'oggetto da rilevare: tipicamente da 10 a 100 cm.\nMontando un riflettore catadiottrico sull'oggetto da rilevare, si possono ottenere portate nominali molto alte (fino a 50 m).\nVa comunque posta attenzione al posizionamento di fonti di luce artificiale: la proiezione di una forte luce su questi sensori ne pu\u00f2 provocare l'accecamento.\nApplicazioni.\nQuesti trasduttori, per la loro vastissima gamma di modelli e caratteristiche, sono validamente applicati in tutto il mondo su controlli di processo industriale, robot industriali, macchine utensili, strumenti di misura, linee di montaggio, e cos\u00ec via.\nNei telefoni cellulari e smartphone dotati di touch screen durante una chiamata telefonica il sensore di prossimit\u00e0 rileva l'avvicinamento del volto/testa al touchscreen disattivandolo evitando cos\u00ec il possibile tocco involontario dei tasti dello schermo tattile e riattivandolo all'avvenuto distacco del volto.\nIn alcune fotocamere digitali reflex un sensore posto accanto al mirino spegne automaticamente il display quando si accosta l'occhio all'oculare. "}
{"id": "350272", "revid": "2118130", "url": "https://it.wikipedia.org/wiki?curid=350272", "title": "Scotti", "text": ""}
{"id": "350274", "revid": "23390", "url": "https://it.wikipedia.org/wiki?curid=350274", "title": "Figlie di Bilitis", "text": ""}
{"id": "350277", "revid": "767487", "url": "https://it.wikipedia.org/wiki?curid=350277", "title": "Hans Gude", "text": "All'et\u00e0 di dodici anni inizia a prendere lezioni di disegno e quattro anni dopo si reca a D\u00fcsseldorf per proseguire la propria formazione. Gude lascia D\u00fcsseldorf nel 1862 e si trasferisce nel Galles sperando di inserirsi nell'ambiente artistico inglese ma rimane piuttosto isolato. Nel 1864 rientra in Germania ed insegner\u00e0 presso le Accademie di D\u00fcsseldorf e Karlsruhe. Dopo vent'anni, viene nominato professore e membro del senato dell'Accademia di Berlino. La permanenza in Germania \u00e8 interrotta da viaggi estivi in Norvegia finalizzati all'esecuzione di studi per i suoi quadri d'atelier.\nLe opere giovanili sono tipicamente romantiche, rappresentano perlopi\u00f9 vedute di montagna e idilliaci paesaggi assolati, soggetti che abbandoner\u00e0 intorno al 1860 a favore di paesaggi costieri e marine. I suoi quadri sono una possente rappresentazione della forza della natura in tutti i suoi elementi e la presenza dell'uomo, appena accennata, appare del tutto marginale"}
{"id": "350282", "revid": "292162", "url": "https://it.wikipedia.org/wiki?curid=350282", "title": "Calatino", "text": "Il Calatino, noto anche come Calatino e Sud Simeto, \u00e8 un ambito territoriale della Sicilia centro-orientale, corrispondente all'intera parte meridionale della citt\u00e0 metropolitana di Catania. Il suo capofila \u00e8 la citt\u00e0 di Caltagirone, da cui ne trae nome. \u00c8 per la maggior parte coincidente con il soppresso circondario di Caltagirone.\nGeografia.\nIl territorio \u00e8 molto eterogeneo, ed \u00e8 essenzialmente composto da territorio collinare e montuoso. Comprende geograficamente le propaggini meridionali dei monti Erei e la parte nordoccidentale dei Monti Iblei, comprendendo anche una parte delle piane di Catania e di Gela.\n\u00c8 attraversato dai corsi d'acqua Gornalunga, Dittaino, Dirillo, Torrente Ficuzza e Maroglio.\nConfina a nord con l'Area metropolitana di Catania e il versante occidentale etneo, a ovest con l'ex Provincia di Enna, a sud con l'area gelese (nell'ex Provincia di Caltanissetta), a est con l'ex Provincia di Ragusa e l'area del lentinese (ex Provincia di Siracusa).\nOltre a essere il comune pi\u00f9 popoloso, Caltagirone \u00e8 anche il comune pi\u00f9 esteso, seguito in tal senso dai comuni di Ramacca e Mineo. Il comune geograficamente pi\u00f9 orientale \u00e8 Scordia, mentre il pi\u00f9 occidentale \u00e8 San Cono, quello pi\u00f9 settentrionale \u00e8 Castel di Iudica e viceversa il pi\u00f9 meridionale \u00e8 Mazzarrone.\nAntropologia.\nSeppur sia il territorio pi\u00f9 esteso della Citt\u00e0 metropolitana di Catania (da solo compone quasi la met\u00e0 del territorio provinciale), ne \u00e8 allo stesso tempo il meno popoloso per densit\u00e0. Escludendo il capo comprensorio Caltagirone, e in parte i centri relativamente popolosi di Scordia, Ramacca, Palagonia e Grammichele (questi con dato demografico superiore ai 10 000 abitanti), vi sono soltanto comuni di piccola statura demografica.\nLa maggior parte dei comuni non supera i 10.000 abitanti, di cui il meno popoloso tra questi \u00e8 San Cono, comune prossimo a Piazza Armerina.\nStoria.\nIl termine una volta identificava il solo territorio di Caltagirone (che ai tempi comprendeva anche alcune parti costiere del feudo di Fetanasimo ad oggi di Acate e Gela, nonch\u00e9 il territorio intero di Castel di Iudica), ci\u00f2 anche perch\u00e9 non vi era un'omogenea concezione del suddetto: il territorio ecclesiastico, a cavallo del XIX secolo, mut\u00f2 i suoi confini, dato che un tempo comprendeva il circondario di Terranova e non comprendeva alcuni comuni che erano ai tempi nelle sedi episcopali piazzese o catanese, come Mirabella Imbaccari, Raddusa e Ramacca.\nA partire dal secondo dopoguerra, da quando Caltagirone ha iniziato ad ambire a divenire capoluogo di provincia, il significato \u00e8 stato esteso all'intero comprensorio, che ricalca quasi i medesimi confini del soppresso circondario, che \u00e8 anche il confine della diocesi e del territorio giudiziario.\nServizi dello Stato.\nLa maggior parte dei servizi statali \u00e8 locata nel capoluogo Caltagirone, mentre altri sono dislocati in altri comuni.\nHa un proprio tribunale di riferimento, ossia il Tribunale di Caltagirone (che fa capo alla Corte d'Appello di Catania), il quale ha competenza su tutti i comuni del comprensorio. \u00c8 presente anche un distaccamento dell'Agenzia delle entrate, sempre a Caltagirone. I giudici di pace sono presenti a Caltagirone, Vizzini, Militello in Val di Catania, Grammichele e Ramacca. Non ha un proprio consiglio notarile, il quale \u00e8 condiviso con il distretto giudiziario di Catania.\nPer quanto concerne le Forze dell'Ordine, escludendo la presenza in tutti i comuni dell'Arma dei Carabinieri, Caltagirone prevede la maggior presenza di questo tipo di istituzioni: ha un proprio distaccamento dei Vigili del Fuoco (come ce l'ha anche Palagonia), ha una propria forza di Polizia Municipale (presente anche a Militello in Val di Catania), ha un proprio distaccamento della Guardia di Finanza (che vale per tutto il comprensorio), e ha anche un proprio commissariato di Polizia di Stato. A Caltagirone \u00e8 altres\u00ec presente un distaccamento del Corpo Forestale. In quanto avente un carcere all'interno del proprio territorio, a Caltagirone \u00e8 presente anche il Corpo di polizia penitenziaria.\nPer quanto riguarda la sanit\u00e0, il principale polo ospedaliero \u00e8 il \"Gravina\" di Caltagirone, uno degli ospedali pi\u00f9 grandi dell'azienda ospedaliera provinciale etnea. \u00c8 presente un piccolo ospedale anche a Militello in Val di Catania, e guardie mediche disseminate in altri comuni del comprensorio.\nLa maggior parte delle scuole superiori (licei, istituti tecnici e professionali) si trovano a Caltagirone o fanno capo a istituto con sede nel capo-comprensorio. Altri istituti e distaccamenti si trovano nei comuni di Palagonia, Ramacca, Militello in Val di Catania, Grammichele (distaccamento dell'ITC \"Dante Alighieri\" di Caltagirone, e il liceo artistico \"Libertini\"), Vizzini (\u00e8 presente un distaccamento dell'Istituto Superiore \"Secusio\" di Caltagirone) e Scordia (il quale, dopo Caltagirone, ha il maggior numero di studenti superiori).\nA livello universitario, la maggior parte degli studenti dell'area \u00e8 iscritta presso i corsi dell'Universit\u00e0 degli Studi di Catania, mentre il resto si divide tra le altre universit\u00e0 regionali e non, sia pubbliche che private.\nA Caltagirone ha sede lo \"Steve Jobs Academy\", uno dei pochi ITS (Istituto Tecnico Superiore) del Mezzogiorno, specializzato in marketing digitale e analisi dati.\nDialetti.\nSeppur sia un'area scarsamente popolata, il comprensorio vanta una notevole diversit\u00e0 dialettale tra i vari comuni, la pi\u00f9 accentuata all'interno della provincia catanese, data la sua posizione decentrata ed esposte alle altre province confinanti (Enna, Caltanissetta, Ragusa e Siracusa).\nIl capocomprensorio Caltagirone \u00e8 caratterizzato da un dialetto della lingua siciliana di transizione tra il metafonetico centrale e il non metafonetico orientale nella quale \u00e8 rintracciabile un antico e peculiare sostrato ligure, figlio della presenza di genovesi a cavallo tra la dominazione araba e la presa della citt\u00e0 da parte dei Normanni, e all'interno dello stesso territorio comunale, soprattutto nella frazione di Granieri, si parla anche il dialetto siciliano orientale metafonetico (chiamato semplicemente ragusano).\nNei comuni di Mineo, Palagonia, Militello in Val di Catania, Castel di Iudica, Ramacca e Scordia si parlano dialetti orientali non-metafonetici variegati fra di loro (quindi vicini a quelli di Catania e di Siracusa).\nNei comuni di Mazzarrone, Vizzini, Grammichele e Licodia Eubea si parlano dialetti metafonetici sud-orientali, che li avvicinano nel parlato a Ragusa. \nNei comuni occidentali, quali Mirabella Imbaccari, San Michele di Ganzaria, Raddusa e San Cono, i dialetti sono ascrivibili al ramo centrale, tipico della zona ennese e nissena, influenzati parzialmente dalla parlata gallo-italica di Piazza Armerina, specie nei casi delle comunit\u00e0 mirabellesi e sammichelesi.\nInfrastrutture e trasporti.\nIl comprensorio, rispetto a buona parte del resto dell'ente metropolitano, soffre di carenze infrastrutturali, specialmente in ambito ferroviario (non esiste rete ferroviaria elettrificata, \u00e8 a unico binario, non ha orari perfettamente corrispondenti con le esigenze lavorative dei pendolari, e va aggiunto che quella attuale non \u00e8 in funzione in via completa), ma questo si trova anche in ambito stradale (il territorio non \u00e8 attraversato da autostrade, ma da poche strade statali e da diverse strade provinciali, spesso in condizioni fatiscenti).La principale strada che la collega al capoluogo (e a Gela) \u00e8 la SS417, comunemente nota come \"Catania-Gela\", a scorrimento veloce; permette un collegamento relativamente rapido tra i comuni calatini e il capoluogo Catania: nonostante ci\u00f2, \u00e8 una delle strade pi\u00f9 pericolose a livello regionale, con un discreto tasso di incidenti, anche mortali, dovute sia al comportamento dell'utenza ma anche per la natura a mero scorrimento veloce, inadatta per il suo traffico, la quale richiederebbe una soluzione tecnica pi\u00f9 vicina a una superstrada.\nAltre strade sono la SS385 (l'antico itinerario per Catania, oggi strada di raccordo diretto tra Caltagirone e i centri di Mineo e Palagonia) e la SS683 (strada di collegamento tra Caltagirone e Grammichele nel tratto principale, e \"bypass\" del centro abitato calatino nel tratto variante). Un tratto della SS514, nota come \"Catania-Ragusa\", passa attraverso il territorio calatino (Vizzini, Licodia Eubea). Anche la SS117 bis interessa il territorio, in quanto prolungamento meridionale della \"Catania-Gela\", e collegamento diretto verso Piazza Armerina e il resto del libero consorzio comunale di Enna.\nSu queste direttrici operano l'AST, SAIS Trasporti, Etna Trasporti ed altre di tipo locale, che collegano i comuni del Calatino tra di loro e al resto della Sicilia centro-orientale.\nA livello ferroviario, la linea principale \u00e8 la tratta RFI Catania-Caltagirone-Gela, ad oggi in servizio solo dal tratto Caltagirone-Catania, e in fase di ricostruzione, specie nel punto tra Caltagirone e Niscemi.\nCaltagirone \u00e8 l'unico comune che dispone di un servizio di trasporto pubblico entro il centro urbano, gestito dall'Azienda Siciliana Trasporti.\nComuni.\nI comuni che costituiscono il comprensorio del Calatino sono:\nEtnie e Minoranze straniere.\nAl 31/12/2018 gli stranieri residenti nel calatino erano . La nazionalit\u00e0 pi\u00f9 rappresentata era la comunit\u00e0 rumena con residenti nel territorio.\nIpotesi di costituzione di nuova provincia.\nIl Calatino, tra tutti i territori formanti la Citt\u00e0 metropolitana di Catania, \u00e8 quello pi\u00f9 distante dal capoluogo (alcuni comuni hanno distanze che superano i in linea d'aria, come lo stesso capocomprensorio), e i comuni pi\u00f9 prossimi a esso (Scordia, Militello in Val di Catania e Palagonia) sono comunque territorialmente distinti rispetto all'area metropolitana, da loro distante minimo . Questa situazione ha portato alla coscienza di buona parte della societ\u00e0 del territorio a richiedere maggiori autonomie, se non lo scorporo dalla provincia etnea, comunque ad oggi non possibile, per motivi principalmente demografici e legali, ma anche politici e sociali.\nCaltagirone, sin dai tempi del Regno d'Italia, diverse volte ha espresso la volont\u00e0 di costituire provincia propria, forte del fatto di essere stato capoluogo di circondario (Circondario di Caltagirone) fino alla soppressione dell'ente stesso in periodo fascista. L'aspirazione di Caltagirone per\u00f2 incontra le perplessit\u00e0 dei comuni pi\u00f9 vicini al capoluogo etneo (in special modo Militello in Val di Catania e Scordia, ma anche Ramacca, Castel di Iudica e Palagonia, seppur esse siano discretamente integrate con Caltagirone), i quali ritengono inopportuna l'adesione a un ipotetico ente amministrativo di questo tipo, preferendo l'attuale situazione. Anche nella stessa comunit\u00e0 cittadina l'argomento suscita riserve e dibattito, dato che anche con l'assetto attuale le \u00e8 stata garantita una certa importanza e decentralit\u00e0, quasi a renderlo un capoluogo \"de facto\".\nDurante la Prima Repubblica si fece strada, per volont\u00e0 del gi\u00e0 Presidente della Regione Siciliana Silvio Milazzo, l'idea di costituire una provincia unica che comprendesse i comuni dell'area gelese e quelli del Calatino (Calta-Gela), ma va detto che Gela stessa ha proposto la formazione di una provincia propria, forte del sufficiente numero demografico (almeno fino all'istituzione della legge Delrio), dettato soprattutto dal comune gelese e dal prossimo comune di Niscemi, esso comunque molto vicino a Caltagirone, sia territorialmente, sia socialmente, che economicamente. Ancora oggi l'idea viene presa in considerazione, sia da una parte della societ\u00e0 civile, sia dal mondo politico locale e regionale.\nIl comune di Licodia Eubea, nel 2014, ha richiesto l'adesione al Libero consorzio comunale di Ragusa, ma l'Assemblea Regionale glielo ha negato, insieme alle richieste di adesione alla Citt\u00e0 Metropolitana dei comuni di Piazza Armerina, Gela e Niscemi."}
{"id": "350284", "revid": "110157", "url": "https://it.wikipedia.org/wiki?curid=350284", "title": "Courrendlin", "text": "Courrendlin (toponimo francese) \u00e8 un comune svizzero di 3\u00a0448 abitanti del Canton Giura, nel distretto di Del\u00e9mont.\nGeografia fisica.\nNel territorio si trova il rilievo del Montchaibeux.\nStoria.\nIl 1\u00ba gennaio 2019 Courrendlin ha inglobato i comuni soppressi di Rebeuvelier e Vellerat.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Courrendlin sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "350285", "revid": "6923", "url": "https://it.wikipedia.org/wiki?curid=350285", "title": "Maserati Quattroporte", "text": "La Maserati Quattroporte \u00e8 una grande berlina prodotta dalla casa automobilistica italiana Maserati a partire dal 1963. Giunta alla sesta generazione \u00e8 diventata una delle auto al top della gamma Maserati e al tempo stesso \u00e8 tra le pi\u00f9 lussuose autovetture attualmente in produzione.\nPrima generazione (1963-1970).\nDisegnata da Pietro Frua, la Quattroporte fu la prima berlina della casa del Tridente con una sigla di progetto \"107\". Era equipaggiata con un motore V8 benzina di 4.2 da 260 CV (Din) che le permettevano una velocit\u00e0 di punta pari a 230\u00a0km/h. Era disponibile con un cambio manuale a cinque marce o con un cambio automatico a tre rapporti.\nNel 1966 alla 4.2 venne affiancata la versione 4.7 erogante 290 CV (Din), per una velocit\u00e0 di punta dichiarata di 240\u00a0km/h. Usc\u00ec di produzione nel 1970.\nSeconda generazione (1974-1975).\n\u00c8 stata l'ultima Maserati costruita sotto la gestione Citro\u00ebn (sigla di progetto \"123\"). Disegnata da Bertone, ha un motore V6 di 3.0 litri (lo stesso della Merak) e un pianale di base a trazione anteriore. \u00c8 stata costruita in soli 13 esemplari.\nTerza generazione (1979-1990).\nVettura dalle linee tese, \u00e8 la prima auto progettata sotto la gestione De Tomaso (sigla di progetto \"330\"). Disegnata da Giorgetto Giugiaro, ritorna ai motori V8 e alla trazione posteriore grazie al pianale condiviso con la sorella De Tomaso Deauville. Era disponibile sia con il motore 4.2 da 260 CV, che con il 4.9 da 290 CV.\n\u00c8 stata costruita fino al 1990 in 2.141 esemplari, tra cui anche in una versione speciale denominata \"Royale\" in 53 esemplari, era equipaggiata solo con il motore 4.9 litri, con alcune piccole modifiche estetiche e la potenza del motore era salita a 300 CV. Fu l'auto presidenziale di Sandro Pertini (per il Quirinale e per il Senato venne costruita in versione blindata).\nQuarta generazione (1994-2000).\nNuova versione, nuovo stilista, il design si deve a Marcello Gandini; la linea \u00e8 molto pi\u00f9 curvilinea, in omaggio alla moda del tempo ed \u00e8 la versione in produzione al momento del passaggio di propriet\u00e0 del marchio Maserati, unito con quello della Ferrari dopo l'acquisto da parte del Gruppo Fiat. Realizzata sul pianale della Biturbo \u00e8 stata la Quattroporte pi\u00f9 compatta prodotta nella storia.\nPresentata nel 1994, la prima serie fu sostituita dalla versione \"Evoluzione\" nel 1998, realizzata sotto l'impulso della Ferrari che ha curato la qualit\u00e0 e l'affidabilit\u00e0 del modello.\nQuinta generazione (2003-2012).\nDisegnata da Pininfarina, debutta in versione definitiva al Salone dell'automobile di Francoforte edizione 2003 per entrare in produzione nello stesso anno. Progettata su di un nuovo telaio a trazione posteriore utilizza una meccanica raffinata con schema transaxle e sospensioni anteriori e posteriori a quadrilateri deformabili. I motori adottati sono i nuovi 4.2 e 4.7 V8 prodotti a Maranello dalla Ferrari con basamento in alluminio e silicio e lubrificazione a carter umido; il cambio per le prime versioni prodotte era un robotizzato \"DuoSelect\" ma venne introdotto in seguito una trasmissione automatica sequenziale sviluppata dalla ZF con sei rapporti.\nLa \"Quattroporte V\" \u00e8 stata la versione pi\u00f9 apprezzata e venduta della serie, con 24.000 esemplari prodotti in nove anni.\nSesta generazione (2013-).\nL'ultima generazione della Quattroporte \u00e8 stata presentata al salone dell'automobile di Detroit del 2013. Dopo le prime anticipazioni sullo stile della grossa berlina, derivanti da ricostruzioni grafiche e foto spia, la Maserati ha diffuso le prime immagini ufficiali della nuova ammiraglia. La Quattroporte VI \u00e8 la prima a portare in dote un'unit\u00e0 a gasolio e la trazione integrale, quest'ultima abbinata al motore benzina V6 3.0 bi-turbo da 410 CV e al 3.0 V6 turbo diesel da 250 e 275 CV di derivazione VM. Ma il top di gamma \u00e8 costituito dalla versione GTS, equipaggiata con un motore benzina V8 3.8 bi-turbo da 530 CV."}
{"id": "350286", "revid": "123702966", "url": "https://it.wikipedia.org/wiki?curid=350286", "title": "Santo Pietro", "text": "Santo Pietro (\"Santu Petru\" in siciliano) \u00e8 una frazione di Caltagirone, comune italiano della Citt\u00e0 metropolitana di Catania, che conta 64 abitanti (nel 2013). Sorge a 14,9\u00a0km di distanza dal centro siciliano, ed \u00e8 situata nella parte meridionale del territorio comunale, nell'omonimo bosco di querce che costituisce una riserva naturale orientata.\nGeografia.\nSanto Pietro dista 14,9\u00a0km da Caltagirone ed \u00e8 situata a 278 . Il borgo \u00e8 situato nell'estrema parte meridionale del territorio comunale di Caltagirone, e confina a nord con la frazione Piano San Paolo, a sud con Acate, comune del Libero consorzio comunale di Ragusa, a ovest con Niscemi, comune del Libero consorzio comunale di Caltanissetta, a est con Granieri e Mazzarrone.\nSanto Pietro comprende le seguenti contrade: Centosalme, Chiazzina, Favara, Ficuzza, Molara, Ogliastro, Piano Chiesa, Piano Lupo, Rinelle, Terrana, Vaccarizzo, Venti Salme, Zotte. Il suo nucleo \u00e8 localizzato in contrada Piano Chiesa, e si sviluppa attorno alla piazza principale, il Piazzale della Pineta, attraversata dalla SP 62, che nella frazione prende il nome di Via Federico Ozanam, e termina nella SP 34, che conduce ad Acate e Mazzarrone. La strada pi\u00f9 lunga \u00e8 la Via Andromeda, che attraversa tutto il bosco.\nOrigini del nome.\nIl toponimo \"Santo Pietro\" rappresenta la forma italianizzata del siciliano \"Santu Petru\", e deriverebbe dalla presenza in zona dell'antica chiesetta intitolata al culto di San Pietro apostolo, risalente al XIII secolo. Il primo documento nel quale viene usata la dizione \"Santo Pietro\" risale al 3 giugno 1399.\nStoria.\nL'antica baronia di Fetanasimo, concessa in epoca normanna dal re Ruggero II di Sicilia alla \"Universitas\" di Caltagirone, venne smembrata verso la fine del XIV secolo, in epoca aragonese, per la concessione a nuovi baroni dei feudi Sciri, Favara, Graneri, Bidino, Mazarone e Ramione, e si ridusse alla sola parte che prese il nome di Santo Pietro. Il territorio, caratterizzato dalla presenza di un vasto querceto, rimase sotto la giurisdizione di Caltagirone, citt\u00e0 demaniale che ne esercitava il dominio feudale, e assieme all'altro feudo di Camopetro gli garantiva una cospicua rendita, dovuta alla produzione del sughero e agli affitti dei terreni, che la resero la pi\u00f9 ricca tra le citt\u00e0 demaniali dell'isola. Nel 1789, il governo borbonico eman\u00f2 un provvedimento che imponeva la censuazione dei latifondi delle universit\u00e0 del Regno, e il Senato di Caltagirone riusc\u00ec ad ottenere l'esenzione per Santo Pietro.\nLa promulgazione della Costituzione siciliana del 1812 sanc\u00ec l'abolizione del feudalesimo nel Regno di Sicilia, ma l'area corrispondente al soppresso feudo rimase di propriet\u00e0 comunale. Verso la fine del XIX secolo, le vivaci lotte compiute dal movimento contadino a Caltagirone per l'assegnazione di terre da coltivare, nel 1901 indussero il Prefetto di Catania ad emanare un'ordinanza che stabil\u00ec la sua demanializzazione per usi civici. Al momento in cui Santo Pietro fu dichiarato bene demaniale, il bosco aveva un'estensione di 4.921 ha, che and\u00f2 riducendosi con le quotizzazioni del 1903, del 1939 e del 1952.\nAl termine della prima guerra mondiale, la crisi economica ed occupazionale che ne scaturirono, spinsero molti contadini ad occupare le terre incolte o malcoltivate di Santo Pietro, oltre quelle gi\u00e0 produttive abusivamente. Questo fenomeno fu accompagnato spesso da azioni violente e delittuose, determinando l'intervento legislativo a favore di enti e soprattutto dell'Opera Nazionale Combattenti. L'avvocato Benedetto Fragapane, nominato nel 1923 quale Regio commissario di Caltagirone dal regime fascista appena instaurato, progett\u00f2 una seconda quotizzazione che doveva essere accompagnata dalla costruzione della citt\u00e0 giardino che avrebbe dovuto assumere il nome di \"Mussolinia\", in onore al capo del Fascismo. Per la sua redazione fu incaricato l'architetto Saverio Fragapane, suo lontano parente. Ispirato alle architetture romane antiche, il progetto fu approvato da Benito Mussolini, che presenzi\u00f2 la posa della prima pietra il 12 maggio 1924, con una fastosa cerimonia, e per l'occasione fu coniata ed offerta al capo del governo italiano una medaglia-ricordo della citt\u00e0 in costruzione. In realt\u00e0 i lavori erano gi\u00e0 iniziati prima, e a quella data erano gi\u00e0 stati costruiti la banchina della piazza, una parte del portico e due delle sedici torrette previste. La maglia urbana a strade radiali, che assegnava alla citt\u00e0 una superficie di 400.000 m2, venne pure parzialmente tracciata, mediante la posa dei frantoni dei marciapiedi. Nonostante Mussolini seguisse personalmente e costantemente il prosieguo dei lavori, questi non superarono mai lo stato iniziale, a causa di brogli amministrativi denunciati dal conte Michele Gravina e di una faida interna tra gli esponenti del PNF di Caltagirone, fattori che portarono all'abbandono dell'impresa e l'allontanamento dalle cariche pubbliche dei soggetti coinvolti.\nNel 1927, il commissario prefettizio della citt\u00e0, Stanislao Caboni, tent\u00f2 di far ripartire i lavori, ma il Duce indignato per l'inganno fattogli dal suo predecessore Fragapane, neg\u00f2 ogni appoggio all'iniziativa. Del fallito progetto di Mussolinia resta traccia in un racconto di Leonardo Sciascia compreso nel libro \"La corda pazza\" (\"Chiss\u00e0 se tra qualche secolo un archeologo non si dar\u00e0 a scavare nel bosco di Santo Pietro, alla ricerca della citt\u00e0 giardino\") del 1970, e in \"Privo di titolo\" di Andrea Camilleri del 2005.\nNel 1937, a Santo Pietro fu costruito l'aeroporto militare, utilizzato dalla Regia Aeronautica durante la seconda guerra mondiale per gli attacchi contro le basi britanniche sulle isole maltesi. Il 14 luglio 1943, dopo intensi bombardamenti da parte dell'aviazione statunitense, e lo sbarco alleato in Sicilia, l'aeroporto, presidiato da una guarnigione formata dagli avieri italiani comandati dal capitano Mario Talante, dagli artiglieri comandati dal maggiore Pasquale Quinto, ed una divisione tedesca, fu conquistato. I militari statunitensi comandati dal generale John T. Compton, adirati per le perdite subite durante i combattimenti, fucilarono i 36 militari catturati.\nNel dopoguerra, le lotte contadine scoppiate in Sicilia per l'assegnazione delle terre incolte e malcoltivate, con occupazioni di latifondi, interessarono anche Santo Pietro, dove nel novembre 1949 numerosi braccianti occuparono le terre. Il borgo sviluppatosi nel Ventennio, mantenne le sue caratteristiche di zona rurale, e fu interessato da lavori pubblici come la costruzione di strade, rete idrica e fognaria e l'inaugurazione di nuove strutture: l'Istituto per l'assistenza dei minori (1951), gestito dalle suore dell'Immacolata Concezione di Nostra Signora di Lourdes che ospit\u00f2 circa 550 bambini da ogni parte della Sicilia; il primo edificio scolastico (1954); la nuova stazione dei Carabinieri (1956).\nLa modernizzazione della borgata ebbe maggiore impulso dopo l'adozione del Piano regolatore generale da parte del Comune di Caltagirone nel 1958. A rilento procedettero i lavori per l'elettrificazione e l'installazione dell'illuminazione pubblica nell'area, che furono portati a compimento nella seconda met\u00e0 degli anni ottanta. Elevata a frazione nel 1969, con l'apertura della delegazione comunale, negli ultimi decenni del XX secolo, Santo Pietro and\u00f2 trasformandosi da borgo agricolo a zona di villeggiatura.\nMonumenti e luoghi d'interesse.\nRisalente all'epoca normanna, vi rimane solo la chiesetta edificata nel XIII secolo, con interni affrescati, situata in contrada Terrana. Appartenuta ai monaci cistercensi, fino alla fine del XV secolo fu sotto la giurisdizione del Vescovo di Betlemme.\nDetta volgarmente \"'a crisiazza\", ovvero \"chiesaccia\", perch\u00e9 in stato di rudere, risale probabilmente al XIII secolo, ed \u00e8 situata in contrada Favara. Un documento di inizio XIV secolo la indicherebbe come \"ecclesia Santi Petri de casali Fabarie\". Di probabile origine templare, la chiesa \u00e8 costituita da un'unica navata ed ha un orientamento est-ovest. All'interno vi si accedeva attraverso due portali: uno frontale abbellito con arco a tutto sesto con blocchi calcarei, e uno laterale, simile al precedente, ma con blocchi pi\u00f9 piccoli. A causa della pendenza del terreno, nel corso dei secoli, il lato sud \u00e8 stato parzialmente interrato. Dopo l'abbandono, fu utilizzata come stalla.\nLa fondazione della chiesa risale alla seconda met\u00e0 del XIX secolo, ed essa si trova all'interno del bosco. Il piccolo complesso architettonico, di stile siculo-normanno, \u00e8 costituito dalla chiesa, nella cui parte retrostante \u00e8 posta una piccola casa canonica, con la quale crea un volume unico. Per il sostentamento della chiesa, il Vescovo di Caltagirone donava le rendite di alcuni terreni di seminativo concessi in affitto, siti in contrada Piano Chiesa.\nIntitolata al culto dei Santi Pietro e Paolo, patroni della borgata, la chiesa fu costruita all'epoca dei lavori per la realizzazione di Mussolinia, ed \u00e8 situata nella piazza principale. Elevata a parrocchia con decreto del Vescovo di Caltagirone del 18 gennaio 1936, il tempio, di dimensioni mediograndi, \u00e8 costruito secondo lo stile architettonico razionalista tipico del periodo fascista.\nRealizzato nel 2012, \u00e8 una lapide commemorativa dei militari italiani e tedeschi uccisi dopo essere stati fatti prigionieri dai militari statunitensi dopo la presa dell'aeroporto militare. Si trova collocato lungo la SP 34.\nIstituita nel 1999 dalla Regione siciliana \u00e8 un'area naturale protetta che si estende su un grande altopiano sabbioso solcato da valloni, avente una superficie di oltre 6.500 ha.\nAcquedotto per l'approviggionamento idrico della borgata, costruito in epoca fascista grazie al personale contributo economico di Benito Mussolini. Si trova all'interno del bosco nella parte nordorientale della borgata.\nSociet\u00e0.\nLa popolazione di Santo Pietro, che nel 1911 contava 1.278 abitanti, sub\u00ec un forte regresso nel secondo dopoguerra, riducendosi ai 153 del 1971. Un ulteriore calo del numero degli abitanti si verific\u00f2 nei decenni successivi, scendendo a quota 91 unit\u00e0 nel 2001. L'ultimo dato risale al 2013, che fornisce un valore pi\u00f9 basso, con 64 unit\u00e0.\nIstituzioni, enti e associazioni.\nIl progressivo spopolamento della frazione ha portato alla soppressione della caserma dei carabinieri del 2012 - a cui si erano invano opposti il Comune e gli abitanti di Santo Pietro e del Piano San Paolo - e alla chiusura dell'ufficio postale, avvenuta qualche anno pi\u00f9 tardi. A Santo Pietro opera una struttura sanitaria, l'ex Istituto Santo Pietro sorto nel 1951 come centro di assistenza per minori; nel 1971 era stato ingrandito con l'inaugurazione del centro per motulesi e neurolesi. Accorpato all'Ospedale Gravina nel 1978, ospita il reparto di medicina fisica e riabilitativa. Altre strutture sanitarie presenti in zona sono la Comunit\u00e0 Terapeutica Assistita (CTA) e la Residenza per l'esecuzione delle misure di sicurezza (REMS), quest'ultima attiva dal 2015 e destinata al ricovero dei malati psichici autori di reato.\nA Santo Pietro ha sede la Stazione Consorziale Sperimentale di Granicoltura per la Sicilia, ente fondato nel 1927 e controllato dalla Regione Sicilia, che si occupa di ricerca e sperimentazioni per il miglioramento genetico del grano duro, delle leguminose da foraggio, da granella e di altre colture erbacee. Di propriet\u00e0 comunale \u00e8 il Museo Naturalistico del Comprensorio Calatino e della Riserva naturale orientata Bosco di Santo Pietro, istituito nel 1997, che dal 2005 ha sede nei locali dell'ex scuola elementare di Santo Pietro. Suddiviso in tre sezioni, \"Introduttiva\", \"Geologica\" e \"Biologica\", vi sono conservati reperti provenienti da varie zone della Sicilia, e in particolare dal comprensorio calatino e dal Bosco di Santo Pietro, donati da un gruppo di naturalisti.\nReligione.\nIl 29 giugno di ogni anno a Santo Pietro si svolgono le festivit\u00e0 in onore dei patroni Santi Pietro e Paolo.\nEconomia.\nL'economia di Santo Pietro si regge esclusivamente sul turismo, grazie soprattutto alla presenza dell'oasi naturalistica. Fino alla prima met\u00e0 del XX secolo la principale attivit\u00e0 economica della borgata calatina era l'agricoltura.\nInfrastrutture e trasporti.\nIl territorio della frazione di Santo Pietro \u00e8 servito da due strade provinciali, la SP 62 e la SP 34.\nLa borgata \u00e8 inoltre servita dal servizio di trasporto pubblico locale espletato dall'AST, con gli autobus che la collegano con il centro di Caltagirone attraverso una linea dedicata."}
{"id": "350288", "revid": "287204", "url": "https://it.wikipedia.org/wiki?curid=350288", "title": "Grandval", "text": ""}
{"id": "350290", "revid": "438678", "url": "https://it.wikipedia.org/wiki?curid=350290", "title": "Imposta sul reddito", "text": "L'Imposta sul reddito (IRE) era un'imposta dello Stato italiano introdotta dalla legge 30 dicembre 2004, n. 311 (legge finanziaria per l'anno 2005) per sostituire l'Imposta sul reddito delle persone fisiche (IRPEF).\nTale trasformazione non fu mai resa operativa, non essendo mai stati emanati i decreti attuativi. \u00c8 stata abrogata dalla legge 27 dicembre 2006 n. 296 (legge finanziaria per l'anno 2007), che ha contestualmente reintrodotto l'IRPEF.\nCaratteristiche.\nL'articolo 3 della legge di riforma n. 80 del 2003 disponeva la sostituzione dell'IRPEF con l'IRE. L'IRE si basava sugli stessi principi ed elementi generali sui quali operava l'IRPEF. Tale imposta prevedeva:\nLa forte attenuazione degli elementi di progressivit\u00e0 comportata dalla riduzione del numero delle aliquote era stata criticata alla stregua di una violazione del principio costituzionale della capacit\u00e0 contributiva (art. 53 Cost.)."}
{"id": "350295", "revid": "466539", "url": "https://it.wikipedia.org/wiki?curid=350295", "title": "Hans von B\u00fclow", "text": "Biografia.\nNato a Dresda, in Sassonia, da nobile famiglia (il termine \"Freiherr\" non \u00e8 un nome proprio ma il titolo di \"barone\" in tedesco), dall'et\u00e0 di nove anni studi\u00f2 pianoforte con Friedrich Wieck (il padre di Clara Schumann). Nel 1842 ascolt\u00f2 per la prima volta un'opera di Wagner, \"Rienzi\", e ne ricevette una fortissima impressione. Tuttavia, i suoi genitori insistevano perch\u00e9 egli studiasse legge e non musica, e lo mandarono a Lipsia. \nA Lipsia, per\u00f2, B\u00fclow incontr\u00f2 Franz Liszt e, quando ascolt\u00f2 la prima del \"Lohengrin\" di Wagner nel 1850 a Weimar, diretta dallo stesso Liszt, decise di ignorare gli ordini dei genitori e tentare invece una carriera nella musica. Ottenne il primo impiego come direttore d'orchestra poco dopo, a Zurigo, su raccomandazione di Wagner, cui si era presentato come fervente ammiratore e che aveva subito riconosciuto in lui del talento.\nB\u00fclow aveva un carattere molto difficile e aspro, e si alien\u00f2 le simpatie di molti musicisti nel suo lavoro. Per questo motivo perse il suo posto a Zurigo, ma allo stesso tempo stava iniziando a farsi un nome per la sua abilit\u00e0 nel dirigere lavori nuovi e complessi, anche senza partitura. Si era subito mostrato sostenitore di quella \"musica dell'avvenire\" che vedeva i suoi due maggiori esponenti in Wagner e Liszt, e propugnava questa causa con i toni molto accesi che lo caratterizzavano. A Liszt, di cui divenne allievo nel 1851, lo legavano anche motivi personali: il 18 agosto 1857 a Parigi, infatti, ne spos\u00f2 la figlia, Cosima, da cui ebbe due figlie, Daniela e Blandine.\nDurante gli anni '50 e i primi anni '60 dell'800 fu impegnato come pianista, direttore d'orchestra e scrittore, e divenne ben conosciuto in Germania e in Russia. Nel gennaio 1857 esegue la prima assoluta della Sonata in si minore (Liszt) a Berlino, nel marzo 1859 dirige il Preludio di Tristan und Isolde a Praga, nel luglio 1862 esegue al pianoforte i Wesendonck-Lieder a Magonza e nell'aprile 1865 esegue al pianoforte Totentanz a L'Aja.\nNel 1864, Wagner, divenuto il protetto del giovane re di Baviera Luigi II, sugger\u00ec al monarca il nome di B\u00fclow quale direttore del Teatro di Corte di Monaco, ritenendolo l'unico in grado di dirigere le sue opere, e fu in tale carica che egli raggiunse la massima notoriet\u00e0. Diresse infatti le prime rappresentazioni di due lavori di Wagner, \"Tristano e Isotta\" e \"I maestri cantori di Norimberga\", rispettivamente nel 1865 e nel 1868; in entrambi i casi si tratt\u00f2 di un trionfo. \nDal 1867 al 1869 divenne il secondo Direttore Musicale Generale della Bayerisches Staatsorchester succedendo a Franz Lachner.\nTuttavia, la fama che B\u00fclow raggiunse a Monaco non fu soltanto dovuta a motivi professionali e non fu sempre gradita all'interessato. Fin dai primi giorni del loro arrivo, infatti, sua moglie Cosima era divenuta l'amante di Wagner: B\u00fclow, la cui personalit\u00e0 complessa e tormentata e la cui devozione assoluta al genio di Wagner lo spingevano fino all'autoannullamento, accett\u00f2 la situazione, ma i bavaresi, la corte e la stampa, che gi\u00e0 non amavano n\u00e9 Wagner, che accusavano di aver gravato sin troppo sulle finanze pubbliche, n\u00e9 B\u00fclow per il suo essere vicino politicamente alla Prussia e per il suo ben noto temperamento che l'aveva portato a fare commenti sgradevoli sui monacensi, sfruttarono lo scandalo per far allontanare Wagner da Monaco alla fine del 1865.\nCircondato dai pettegolezzi e dall'ostilit\u00e0 generale, B\u00fclow non pot\u00e9 invece abbandonare Monaco, e la sua situazione peggior\u00f2 ancora quando, nel 1868, Cosima lo lasci\u00f2 definitivamente per raggiungere Wagner in Svizzera, portando con s\u00e9 Isolde (nata nell'aprile 1865) ed Eva, le due bambine avute da Wagner. Il divorzio fra Hans von B\u00fclow e Cosima si formalizz\u00f2 solo il 18 luglio 1870 a Lucerna: nonostante per\u00f2 ci\u00f2 che aveva dovuto subire, in B\u00fclow non venne mai meno l'ammirazione per Wagner, sul piano artistico se non su quello umano, e soprattutto l'alta considerazione che aveva di Cosima (nel 1882 B\u00fclow si rispos\u00f2 con l'attrice Marie Schanzer, che divenne, dopo la sua morte, la sua biografa e si occup\u00f2 di pubblicare i suoi scritti).\nNel luglio 1874 esegue al pianoforte con Charles Hall\u00e9 la prima assoluta di \"Variationen \u00fcber ein Thema von Joseph Haydn\" di Johannes Brahms a Manchester.\nNegli ultimi anni, assieme alla musica di Wagner, B\u00fclow sostenne anche quella di Brahms e P\u00ebtr Il'i\u010d \u010cajkovskij: diresse la prima esecuzione della \"Quarta Sinfonia\" di Brahms con la sua orchestra nel 1885 ed il Concerto per pianoforte e orchestra n. 1 (\u010cajkovskij) a Boston, nell'ottobre 1875 e la Suite n. 3 op. 55 in sol maggiore di \u010cajkovskij a San Pietroburgo nel gennaio 1885.\nDal 1878 al 1880 occup\u00f2 il posto di Hofkapellmeister ad Hannover dove nel febbraio 1879 diresse la prima di Benvenuto Cellini (opera), ma fu costretto ad andarsene dopo un litigio col tenore che interpretava Lohengrin, il \"Cavaliere del Cigno\" (\"Schwan\" in tedesco: B\u00fclow lo chiamava - con uno dei suoi consueti e taglienti giochi di parole - il \"Cavaliere del Maiale\", \"Schwein\"). \nNel 1880 ottenne il posto corrispondente a Meiningen dove nel marzo 1885 dirige la prima assoluta del Concerto n. 1 op. 11 TrV.117 in mi bemolle maggiore per corno e orchestra di Richard Strauss (posto che avrebbe lasciato nell'ottobre 1885 a Richard Strauss): sotto la sua guida la locale orchestra divenne una delle migliori della Germania; tra le sue pretese, vi era che i musicisti dovessero imparare tutte le loro parti a memoria. Alcune delle innovazioni da lui portate sono l'introduzione del contrabbasso a cinque corde e dei timpani a pedali: questi ultimi da allora sono divenuti uno strumento fondamentale nelle orchestre sinfoniche.\nAlla fine degli anni Ottanta si stabil\u00ec all'Opera di Amburgo dove nel marzo 1891 diresse la prima assoluta di \"Der Pfeifer von Dusenbach\" di Richard Kleinmichel, ma continu\u00f2 ad andare in tourn\u00e9e, sia come direttore d'orchestra, sia esibendosi al pianoforte. \nFra il 1887 e il 1892 assunse la guida dei Berliner Philharmoniker come direttore stabile, succedendo al fondatore stesso dell'orchestra, Ludwig von Brenner. \nNel febbraio 1892 dirige la prima assoluta del poema sinfonico \"Macbeth\" di Richard Strauss a Berlino.\nAll'inizio degli anni Novanta, la sua salute fisica e mentale cominci\u00f2 a declinare, ed and\u00f2 alla ricerca di un clima pi\u00f9 caldo e asciutto per ristabilirsi, ma mor\u00ec in un albergo del Cairo nel 1894.\nNel 1898 furono diffuse le lettere di Liszt a B\u00fclow, mentre nel 1916 furono pubblicate le lettere di Wagner a B\u00fclow."}
{"id": "350297", "revid": "117277061", "url": "https://it.wikipedia.org/wiki?curid=350297", "title": "Childerico I", "text": "Origini.\nEra figlio del re dei Franchi Sali della dinastia merovingia, Meroveo e di una delle sue mogli di cui non si conosce il nome\nBiografia.\nChilderico successe al padre Merovech (latinizzato in Meroveo o Merovio) prima del 457(o, secondo alcune fonti, nel 458). Con la sua trib\u00f9 stabil\u00ec la capitale a Tournai, nei territori ricevuti da Roma in qualit\u00e0 di \"foederatus\".\nContrariamente a suo nonno Clodione e poi a suo figlio Clodoveo, Childerico fu un alleato fedele dell'impero romano, infatti, attorno al 463 a Orl\u00e9ans, insieme al generale romano Egidio, che era stanziato a Soissons, sconfisse i Visigoti, che speravano di estendere il loro dominio lungo le sponde del fiume Loira.\nDopo la morte di Egidio, avvenuta nel 465 circa, aiut\u00f2 il successore, il \"comes\" Paolo di Angers a sconfiggere i Sassoni, che sotto il comando di Odoacre (Gregorio di Tours lo confonde con Odoacre, primo \"Re d'Italia\"), dopo aver occupato alcune isole alla foce della Loira raggiunsero Angers, sulla Mayenne. Childerico arriv\u00f2 immediatamente in aiuto di Paolo, permettendogli di mantenere la citt\u00e0 ed in un secondo tempo, passato all'offensiva, riusc\u00ec a liberare la citt\u00e0, sconfiggendo i Sassoni e inseguendoli fino alla foce della Loira, dove li massacr\u00f2 riconquistando anche le isole da loro occupate.\nDopo la cocente sconfitta anche i Sassoni si posero al servizio di Roma. Childerico allora, riconciliatosi con Odoacre, secondo Gregorio di Tours, intervenne unitamente ai Sassoni per intercettare un'orda di Alamanni, che ritornavano da una scorreria in Italia.In quel periodo il \"comes\" Paolo fu ucciso e Childerico, secondo alcuni storici fu l'ispiratore dell'omicidio, mentre per altri fu Odoacre dei Sassoni.\nSecondo un racconto leggendario, Childerico era un libertino e dopo aver oltraggiato e disonorato diverse donne franche (cosa non tollerata dal suo popolo), venne detronizzato e anche minacciato di morte, per cui dovette fuggire in Turingia, lasciando, ad un amico fidato, il compito di riconquistargli la simpatia dei sudditi. I Franchi, nel frattempo si erano rivolti al generale romano Egidio, che era divenuto re dei Franchi. Childerico rimase in Turingia, presso re Basino e sua moglie Basina (forse il nome deriva dal nome del re), per circa otto anni dopo di che, ricevuta la met\u00e0 della moneta, torn\u00f2 in Gallia e fu posto nuovamente sul trono. Basina, la moglie del re della Turingia, giudicando Childerico un re valoroso e coraggioso lo segu\u00ec e, nel 464 circa, divenne la sua sposa.Queste notizie su di lui vengono dall\"'Historia Francorum\" di Gregorio di Tours e poi furono ampliate da Fredegario e poi dal successivo \"Liber Histori\u00e6 Francorum\".\nChilderico mor\u00ec a Tournai, nel 481 circa, dove fu sepolto e gli successe il figlio Clodoveo.\nLa tomba.\nLa tomba \u00e8 stata scoperta a Tournai il 27 maggio 1653.\nDiscendenza.\nChilderico, dalla moglie, Basina, ebbe quattro figli:"}
{"id": "350298", "revid": "6923", "url": "https://it.wikipedia.org/wiki?curid=350298", "title": "Lalla Fadhma n'Soumer", "text": "\"Lalla\" \u00e8 un epiteto di rispetto, riservato a donne di alto lignaggio o venerate come sante; Fadhma \u00e8 la pronuncia berbera del nome arabo Fatima.\nPer il grande impatto emotivo legato alla sua figura e alle sue gesta, c'\u00e8 chi l'ha chiamata la \"Giovanna d'Arco del Djurdjura\".\nBiografia.\nSulla vita di Fadhma n'Soumer si dispone di informazioni sufficienti per tratteggiarla nelle sue grandi linee, anche se moltissimi dettagli vengono tramandati in modo differente e difficilmente potranno essere chiariti con precisione. Quello che \u00e8 certo \u00e8 che nacque nel villaggio cabilo di Werja, da una famiglia marabuttica, intorno al 1830, e che ebbe diversi fratelli e sorelle (4 o 5 secondo le fonti, ma forse anche pi\u00f9). Sicuramente aveva almeno 4 fratelli maschi: Si Tahar, Si Mohand, Si Ch\u00e9rif, Si El-Hadi. Il padre, Sidi Ahmed Mohamed, dirigeva la scuola coranica (in berbero \"tim\u00e2ammert\") dell'avo Sidi Ahmed u Mezyan nel villaggio vicino di Summer. Le tradizioni raccolte sono concordi nell'affermare che fin da piccola Fadhma mostr\u00f2 un carattere deciso e tutt'altro che rinunciatario, e una prova sarebbe il fatto che essa avrebbe insistito per frequentare le lezioni di Corano nella scuola del padre, cosa questa del tutto insolita per le bambine.\nIl matrimonio e la rinuncia.\nIn giovanissima et\u00e0, Fadhma venne data in sposa dai familiari, com'era consuetudine, a un cugino materno, Yahia N At Iboukhoulef, ma lei, confermando la sua propensione per una vita decisamente controcorrente rispetto agli usi dell'epoca, non volle sottomettersi al matrimonio forzato, e abbandon\u00f2 ben presto il marito (\"a un'et\u00e0 tra i 16 e i 18 anni\"), ritornando ai suoi studi religiosi. Per una donna cabila del XIX secolo era impensabile rifiutare il ruolo di moglie e madre e aspirare invece a un ruolo tipicamente maschile come quello di dotto religioso.\nDa allora, considerata una \"tabudalit\" (donna posseduta dallo Spirito), si diede a una vita di ascesi e rinunce, immersa nello studio e nella pratica della religione, sempre presso la \"tim\u00e2ammert\" di Summer, a capo della quale, dopo la morte del padre, stava il fratello maggiore Si Tahar, anch'egli dotato di grande carisma. Come il padre e i fratelli, Lalla Fadhma era un'adepta della confraternita mistica sufi della Rahmaniyya.\nBen presto si diffuse la fama che Lalla Fadhma avesse delle visioni che la mettevano in comunicazione con i santi, e che fosse in grado di predire il futuro. La sua reputazione si diffuse a tal punto che da tutta la Cabilia accorrevano fedeli per consultarla portandole offerte. Essa riceveva i pellegrini in un locale della casa di Summer che esiste tuttora.\nA detta di tutti la giovane eremita non era solo pia e saggia, ma anche di grande bellezza, ed aveva grande cura della propria persona e del proprio abbigliamento, ed era solita adornarsi di ricchi gioielli. Tutto ci\u00f2 destava grande impressione in chiunque la incontrasse.\nLa resistenza all'invasione francese: Bou Baghla.\nCol passare degli anni, la presenza francese in Algeria (iniziata nel 1830 con lo sbarco presso Algeri) stringeva sempre pi\u00f9 d'assedio la Cabilia, la sola regione ancora totalmente indipendente. E con l'accrescersi della pressione francese, si fece sempre pi\u00f9 forte la volont\u00e0 di resistere, e di prepararsi a difendere la propria terra anche a costo di una guerra sanguinosa. A detta del maresciallo Randon, la famiglia di Lalla Fadhma, in precedenza indifferente alle contese tra il partito filo-francese e quello antifrancese, sarebbe passata decisamente nel campo dei resistenti \"a partire dalla spedizione del maresciallo Bugeaud nell'Oued Sahel nel 1847\".\nUn evento decisivo per la vita stessa di Lalla Fadhma fu l'arrivo in Cabilia, verso il 1849, di un misterioso personaggio, che si faceva chiamare Mohamed ben Abdallah (il nome del profeta Maometto), ma che \u00e8 noto per l'epiteto di Bou Baghla con cui veniva solitamente chiamato. Si trattava, probabilmente di un ex luogotenente dell'emiro Abdelkader (sconfitto definitivamente dai francesi nel 1847), che non volendosi arrendere, si era ritirato nella sola regione ancora non sottomessa, la Cabilia, da cui cominci\u00f2 una vera e propria guerra (spesso condotta con azioni di guerriglia) contro i francesi e i loro alleati. Bou Baghla era un combattente valoroso, era molto eloquente in arabo, era profondamente religioso e la leggenda gli attribuisce anche doti di taumaturgo.\nLalla Fadhma fu ben presto attratta dalla forte personalit\u00e0 di Bou Baghla, che compiva spesso visite a Summer per consultare i capi di quella comunit\u00e0 religiosa. E a sua volta il condottiero indomito rimase ammirato da questa donna tanto decisa e tanto determinata a contribuire, per quanto possibile, alla causa della guerra antifrancese. Con i suoi discorsi infiammati essa convinceva sempre pi\u00f9 uomini a partire \"imsebblen\", volontari pronti al supremo sacrificio, ed ella stessa, insieme ad altre donne, partecipava ai combattimenti, non tanto combattendo con le armi ma procurando vitto, medicamenti, esortazioni e conforto alle forze combattenti.\nLa tradizione vuole che tra i due nascesse un forte sentimento, premessa a un possibile matrimonio che questa volta Fadhma avrebbe accettato di buon grado, in quanto unione tra pari, e non imposizione tesa a trasformarla in custode del focolare domestico. In effetti, proprio in quegli anni Bou Baghla divorzi\u00f2 dalla prima moglie (Fatima Bent Sidi Aissa) e rimand\u00f2 dal suo precedente padrone la schiava che aveva preso come concubina (Halima Bent Messaoud). Ma da parte sua Lalla Fadhma non era libera. Anche se con lo statuto di \"tamnafeqt\" (\"donna che ha lasciato il marito per tornare alla famiglia di origine\", una istituzione tipicamente cabila), esisteva ancora un vincolo matrimoniale che solo la volont\u00e0 del marito avrebbe potuto recidere. E il marito, per quanto sollecitato, si dice, anche con ricche offerte, non volle cedere. L'amore tra i due rimase quindi allo stato platonico, anche se non mancarono pubbliche espressioni di questo sentimento. Si ricorda, ad esempio, l'espressione di pubblica ammirazione (\"la tua barba non diventer\u00e0 mai fieno\") da lei usata quando nel corso di una battaglia lui rimase ferito a un braccio.\n\u00c8 comunque certo che Fadhma fu spesso presente di persona a molti dei combattimenti cui prese parte Bou Baghla, in particolare la vittoriosa battaglia di Tachekkirt (18-19 luglio 1854), in cui lo stesso generale Randon avrebbe rischiato di cadere prigioniero riuscendo poi a fuggire per miracolo.\nIl 26 dicembre 1854 Bou Baghla venne ucciso, si dice per il tradimento di alcuni suoi alleati, e la resistenza antifrancese si trov\u00f2 privata di un leader carismatico in grado di guidarla con efficacia. Per questo, nei primi mesi del 1855, in un santuario arroccato sul picco di Azru Nethor (a 1880\u00a0m di altitudine), non lontano dal villaggio natale di Fadhma, si tenne una grande assemblea di combattenti e notabili delle diverse trib\u00f9 della Cabilia, per decidere il da farsi. La decisione che ne usc\u00ec fu quella di affidare il comando delle azioni armate a Lalla Fadhma, assistita dai suoi fratelli.\nL'ultimo combattimento e la resa.\nStanco delle continue azioni armate della resistenza cabila, il generale Randon, da poco nominato Maresciallo di Francia, il 16 marzo 1856, decise di intraprendere, nella tarda primavera del 1857, quella che i francesi chiamavano \"la pacificazione della Cabilia\". Per prendere d'assalto la regione indomita, radun\u00f2 un esercito di circa 45000 uomini (35000 soldati francesi pi\u00f9 alcune migliaia di truppe indigene), divisi in varie colonne per portare un attacco in massa e contemporaneo da tutti i lati. L'offensiva part\u00ec il 17 maggio.\nLa sconfitta contro un esercito cos\u00ec numeroso e con un armamento enormemente pi\u00f9 efficiente fu inevitabile per i Cabili, i cui villaggi e le cui trib\u00f9 caddero una dopo l'altra nel giro di pochi mesi. La prima grande trib\u00f9 sconfitta fu quella degli At Yiraten, sul cui territorio gi\u00e0 il 14 giugno i francesi cominciavano a costruire un forte (Fort Napol\u00e9on, in onore di Napoleone III), avamposto da cui controllare tutta la regione.\nUna forte linea di difesa riusc\u00ec a respingere, ma solo provvisoriamente, gli attaccanti a Icherriden infliggendo loro gravi perdite (24 giugno: 44 morti, tra cui 2 ufficiali, e 327 feriti, tra i quali 22 ufficiali), grazie a un improvviso attacco a partire da trincee mimetizzate nel terreno. La tradizione vuole che anche Lalla Fadhma fosse presente alla battaglia, e avesse ordinato ai combattenti di legarsi tra loro con funi perch\u00e9 nessuno fosse tentato di fuggire. In pochi giorni, per\u00f2, usando anche l'artiglieria, anche queste difese vennero superate e il 28 giugno vi fu la capitolazione di quasi tutte le maggiori trib\u00f9 (At Yenni, At Wasif, At Boudrar, At Mangellat, ecc.). Lalla Fadhma rimase tra gli ultimi a resistere, arroccandosi in un villaggio nascosto tra le cime pi\u00f9 impervie del Djurdjura, a Takhlijt n At Aadsou, nei pressi del colle di Tirourda.\nL'11 luglio quest'ultima ridotta della resistenza cabila venne presa d'assalto e conquistata. Le cronache sullo svolgersi degli eventi sono confuse. Si parla di corruzione e di tradimenti, il che \u00e8 altamente probabile (muoversi senza guide in quelle regioni impervie sarebbe stato estremamente problematico). I resoconti di parte francese accusano lo stesso fratello di Lalla Fadhma, Sidi Tayeb di avere venduto la sua trib\u00f9 patteggiando in cambio il rispetto del villaggio dove era asserragliata la sorella con le truppe pi\u00f9 fedeli. Nelle sue memorie il maresciallo Randon accenna al fatto in modo vago, dicendo che il giorno prima dell'attacco il fratello \"era venuto a inscenare una sottomissione\"\nPi\u00f9 probabilmente egli non fece che negoziare una resa, dopo la sconfitta militare. Comunque sia, se anche accordi vi furono, i francesi non li rispettarono, e invasero il villaggio, scacciarono con la forza gli uomini e costrinsero Lalla Fadhma a uscire dalla casa in cui si era rinchiusa insieme alle donne e ai bambini della trib\u00f9.\nCos\u00ec le cronache del tempo descrissero l'evento:\nLalla Fadhma n'Soumer venne cos\u00ec fatta prigioniera insieme a circa duecento donne e bambini, che vennero poi inviati con lei in un campo di detenzione presso la Zaouia di Beni Slimane a Tablat, sotto il controllo di Si Tahar ben Mahieddin, un \"bachagha\" (autorit\u00e0 locale) fedele ai francesi. Oltre a ci\u00f2, i francesi pretesero pesanti tributi in argento, in bestiame e in oggetti di valore, tra cui un gran numero di manoscritti della zawiya di Summer. Le richieste francesi furono: franchi in argento e gioielli, 82 buoi, 10 muli, 270 ovini, 50 fucili e \"160 libri arabi di grande valore\". Oltre a Fadhma, vennero inviati a Beni Slimane anche i suoi quattro fratelli \"e gli altri membri della sua famiglia, che formavano in tutto una trentina di persone\". E anche laggi\u00f9 essa continu\u00f2 ad essere oggetto di incessanti e nutriti pellegrinaggi da parte di Cabili a lei devoti: \"si contarono fino a 300 pellegrini in una sola giornata\" (ivi).\nUna poesia composta pochi anni dopo recita:\nLalla Fadhma n'Soumer mor\u00ec nel settembre 1863, all'et\u00e0 di soli 33 anni, a causa di una \"infiammazione al basso ventre che ha determinato gonfiore e paralisi delle gambe\": una malattia contratta nel campo di internamento, in cui le condizioni di vita dovevano essere molto rigide. Non si conosce, infatti, nessuno che ne sia tornato vivo. Il fratello maggiore, Si Tahar, era morto gi\u00e0 nel 1861.\nLalla Fadhma e il maresciallo Randon.\nUna versione orale piuttosto diffusa al giorno d'oggi vuole che anche l'altro protagonista di queste campagne belliche, il maresciallo Randon, fosse soggiogato dalla bellezza e dal coraggio di Lalla Fadhma, e le avesse proposto di sposarlo. Nessuna delle fonti coeve accenna al fatto, che deve quindi ritenersi quasi certamente infondato, anche se probabilmente rispecchia la considerazione di cui il maresciallo doveva godere preso i Cabili.\nTutto quello che si sa da fonti dell'epoca riguardo ai rapporti tra i due consiste nel dialogo che si ebbe quando, poco dopo la sua cattura, Lalla Fadhma venne portata al cospetto del comandante francese. Il colloquio (mediato da interpreti) sembra sia stato franco e tutto sommato improntato al rispetto reciproco. Alla domanda di Randon sul perch\u00e9 i suoi uomini, avessero sparato contro i francesi nonostante gli accordi presi col fratello, essa avrebbe risposto:\nE le poche frasi successive scambiate tra i due sarebbero state ispirate alla massima formalit\u00e0, con la donna che avrebbe risposto \"senza imbarazzo\" ad ogni domanda.\nNelle sue memorie (scritte in terza persona) Randon non accenna nemmeno all'incontro: \"Catturata l'11 luglio, giunse nella notte al campo di Tamesguida con un numero piuttosto grande di servitori di ambo i sessi. L'indomani il maresciallo la fece partire per i Beni Iliman, affidandola alle cure di Si Tahar ben Mahieddin, la cui zawiya le venne assegnata come residenza.\"\nLalla Fadhma nella cultura popolare.\nA un secolo e mezzo di distanza dalle vicende inerenti la sua figura, la fama di Lalla Fadhma \u00e8 tuttora molto viva e diffusa in tutta l'Algeria, e in particolare nella sua regione natale, la Cabilia. A dimostrazione di ci\u00f2, diversi artisti e gruppi musicali hanno composto canzoni a lei dedicate (particolarmente riuscito il brano a lei dedicato dal gruppo Tagrawla). A ricordo di questa donna che si batteva alla pari degli uomini, un'associazione femminista algerina si \u00e8 data il nome \"Le figlie di Lalla Fatma N Soummer\".\nLa figura di Lalla Fadhma, resta popolare ancora oggi. Lo si deduce dal fatto che quando, nel 1995, venne deciso di trasferire le sue spoglie al cimitero degli eroi di El Alia (Algeri), la data della cerimonia venne taciuta e l'evento annunciato solo a cose fatte. La cosa \u00e8 stata letta come una dimostrazione dell'imbarazzo delle autorit\u00e0 algerine, responsabili dell'introduzione di un codice della famiglia tradizionalista, le quali avrebbero preferito evitare cos\u00ec di affrontare manifestazioni da parte delle associazioni femministe.\nLa marina mercantile algerina ha intitolato a Lalla Fadhma n'Soumer una metaniera adibita al trasporto di gas naturale liquefatto dalla capacit\u00e0 di m3, battezzata il 5 ottobre 2004 nel porto di Osaka. Alla cerimonia di inaugurazione, avvenuta nel porto di Arzew il 27 novembre dello stesso anno, alcune lavoratrici della compagnia proprietaria (Hyproc), indossavano abiti tradizionali, in memoria dell'eroina della Cabilia.\nNel 2014 un lungometraggio in berbero intitolato Fadhma n'Soumer \u00e8 stato realizzato in Algeria ad opera del regista Belkacem Hadjadj, su scenografia di Marcel Beaulieu e dello stesso Hadjadj, con La\u00ebtitia E\u00efdo, Assaad Bouab, Melha Bossard. Il film ha inaugurato, l'11 aprile 2016, il FIFOG, Festival du Film Oriental di Ginevra."}
{"id": "350302", "revid": "228587", "url": "https://it.wikipedia.org/wiki?curid=350302", "title": "Talos (Forgotten Realms)", "text": "Talos (\"TAH-los\" \u00e8 la pronuncia in inglese) \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano.\nIl suo simbolo \u00e8 costituito da tre fulmini di colore diverso che si irradiano verso l'alto partendo dallo stesso punto. Sugli stendardi \u00e8 per\u00f2 possibile vedere, su sfondo rosso sangue, un fulmine bianco con due linee orizzontali a fianco.\nNel Calimshan \u00e8 conosciuto come \"Bhaelros\", nell'Anauroch (fra le trib\u00f9 nomadi umane) come \"Kozah\" e nel Sottosuolo come \"Malyk\".\nIn D&amp;D Terza Edizione i suoi domini sono: Caos, Distruzione, Fuoco, Male, Tempesta.\nIn AD&amp;D Seconda Edizione le sue sfere maggiori sono: Animale, Astrale, Caos, Clima, Combattimento, Elementale, Evocazione, Guarigione, Guerra, Necromanzia, Sole; le sfere minori sono: Creazione, Divinazione, Protezione, Tempo.\nNella cosmologia AD&amp;D il suo piano di esistenza \u00e8 Pandemonium.\n\u00c8 probabilmente ispirato alla figura omonima della mitologia greca, Talos.\nCaratteristiche.\nTalos \u00e8 stato generato quando, ai primordi della creazione di Toril, Sel\u00fbne e Shar, create da Ao, hanno combattuto per la prima volta. Rappresenta su Faer\u00fbn la forza distruttiva delle tempeste e dei terremoti; come tale agisce spinto dalla rabbia, dalla vendetta e dalla voglia di dimostrare la sua potenza ai mortali e alle altre divinit\u00e0, poich\u00e9 si ritiene superiore anche a queste ultime. Tutto ci\u00f2 che causa distruzione lo rende soddisfatto; prova piacere nel causare problemi a chi \u00e8 pi\u00f9 debole e non lo pu\u00f2 contrastare. Viene invocato quasi esclusivamente per chiedere la sua piet\u00e0, e non per incoraggiare i suoi interventi. \u00c8 la paura, pi\u00f9 che la devozione, che anima lo spirito di chi lo prega. I suoi seguaci invece pregano per invocare la sua forza distruttiva, ed esultano nel vederne i risultati, sperando di assistere a molte altre repliche. Per questa loro natura malvagia gli adoratori di Talos vengono mal visti dalla gente comune, e di conseguenza sono costretti a viaggiare spesso. In molti regni, la venerazione di Talos \u00e8 proibita.\nFra i suoi servitori ci sono le divinit\u00e0 Malar, Auril e Umberlee, e insieme sono noti come gli \"Dei della Furia\". \nManifestazioni.\nAppare raramente come un giovane umano dalla lunga barba, muscoloso e dalla pelle bronzea. Porta una benda nera che gli copre un occhio; le leggende dicono che nell'orbita vuota ci siano stelle roteanti. Indossa una mezza armatura sopra a una corazza di cuoio nero e porta un paio di guanti neri; \u00e8 senza elmo. Pi\u00f9 spesso si manifesta sotto forma di una fortissima risata distorta portata da un forte vento, accompagnata da due enormi occhi contornati da vortici d'aria (la vista di questa manifestazione in mare significa la sicura perdita della nave), oppure come due piccole nuvole nere in cui saettano lampi. Nel Calimshan si manifesta come un genio dalla pelle scura che sorge da una tempesta di sabbia.\nEssere Chierico di Talos.\nI chierici di Talos devono credere che il dio sia la forza della natura pronta a distruggere in qualsiasi momento; per questo devono vivere la loro vita nel caos e nell'improvvisazione, aspettandosi brutti eventi imprevedibili. Devono sfruttare qualsiasi momento sia loro favorevole, poich\u00e9 non si sa quando la situazione potrebbe cambiare. Possono procedere con sicurezza durante tempeste e terremoti, poich\u00e9 il loro dio li protegge. Devono diffondere fra la gente la paura della potenza di Talos, poich\u00e9 solo il dio \u00e8 in grado di controllare la furia della natura, cercando di convincere le persone a pregare costantemente per evitare la sua sicura collera. Per questo devono mostrare loro la distruzione che possono causare pregando, facendo quindi vedere che chi prega gode di una protezione divina. Talos comunque non sembra contrariarsi se si utilizzano altri metodi per trovare nuovi fedeli, n\u00e9 sembra interessarsi ai seguaci che, per eccesso di desiderio, compiono atti criminali o violenti.\nIl chierico deve portare vistose armature complete e armi di taglia grande per incutere timore, oppure non portare alcuna protezione per dimostrare di non avere paura nel perseguire la distruzione. Gli abiti normali consistono in tuniche nere punteggiate di linee incrociate d'oro o d'argento chiamate Corone del Destino funesto. Pu\u00f2 essere portata una benda nera (anche se gli occhi sono sani). \nDurante le festivit\u00e0 principali i chierici devono evocare tempeste e fulmini; la Chiamata del Tuono \u00e8 il pi\u00f9 importante dei rituali che consiste nel colpire una creatura intelligente con un fulmine. Il rituale della Furia implica distruggere e uccidere invocando ripetutamente il nome di Talos.\nI numerosi templi di Talos, essendo malvoluti, sono di solito ben nascosti oppure fortificati per resistere alle improvvise rivolte della popolazione locale. Quello pi\u00f9 importante \u00e8 il Golfo delle Tempeste, che si trova nell'Amn, vicina Eshpurta."}
{"id": "350303", "revid": "36426", "url": "https://it.wikipedia.org/wiki?curid=350303", "title": "Rovezzano", "text": "Rovezzano \u00e8 un rione del comune di Firenze, posta al confine orientale del territorio comunale. Appartiene amministrativamente al Quartiere 2 Campo di Marte\nStoria.\nFu sede di un comune autonomo dal 1808, quando fu staccato dal comune di Bagno a Ripoli per decisione del governo francese della Toscana; il suo territorio si estendeva per circa 12\u00a0km\u00b2, confinava con i comuni di Firenze, Fiesole e Bagno a Ripoli e comprendeva, oltre al capoluogo, le frazioni di San Salvi, Varlungo e Settignano.\nAl momento della soppressione il comune contava poco meno di 6900 abitanti; il suo stemma raffigurava una macina (segno della presenza di numerosi mulini nella zona) su scudo portante l'arma degli Adimari (antichi signori del luogo) con sopra i simboli della citt\u00e0 e del popolo di Firenze.\nNel 1865 il comune di Rovezzano venne soppresso col R.D. 2412 26/7/1865, che prevedeva l'espansione del territorio comunale fiorentino (fino ad allora compreso nella cerchia delle mura) per mezzo della soppressione di alcuni comuni (oltre a Rovezzano scomparvero quelli di Pellegrino e Legnaia) e la riduzione territoriale di altri (Bagno a Ripoli, Galluzzo e Fiesole).\nIl territorio di Rovezzano fu pertanto diviso tra il comune di Firenze, che si annett\u00e9 le frazioni di San Salvi e Varlungo e quello di Fiesole, a cui andarono il capoluogo e Settignano.\nQueste due ultime localit\u00e0 sarebbero poi passate definitivamente al comune di Firenze nel 1910 (Legge 435, 7 luglio), in occasione di un altro allargamento del territorio comunale del capoluogo toscano.\nMulino di Sant'Andrea a Rovezzano.\nSi rinvengono notizie del mulino di Sant'Andrea a Rovezzano gi\u00e0 dagli inizi del XV secolo presso le propriet\u00e0 fondiarie degli Alessandri. Il complesso di mulini sub\u00ec danni nelle due disastrose alluvioni dell'Arno, nel 1547 e nel 1557. Quest'ultima, che distrusse gran parte del complesso abitativo di Sant'Andrea, lasci\u00f2 inoperante la struttura fino al 1559. La struttura ripristinata non scamp\u00f2 alla piena successiva del 1589 ed a quelle rilevanti degli anni a seguire.\nCon i lavori di sistemazione della pescaia agli inizi del XVIII secolo, il mulino degli Alessandri fu messo pi\u00f9 in sicurezza per la migliore canalizzazione delle acque del fiume. Nella rispettiva relazione del 1708 degli architetti preposti (Ferri, Foggini, Franchi) si intravede la conformazione dei vari corpi di fabbrica con l'antica torre merlata. La superficie coperta era di circa 2.400 metri quadrati, cos\u00ec composta:\nNel 1826 il complesso immobiliare pass\u00f2 agli svizzeri Wital, che ammodernarono il sistema di macinazione e portarono altre migliorie. Il mulino Vitali si ampli\u00f2 con la costruzione di un laboratorio meccanico per le riparazioni del mulino e di altri macchinari per la lavorazione dei campi. Nel 1863 erano ivi occupati una ventina di lavoranti (mugnai, barrocciai, ecc.). Nel primo dopoguerra il mulino Vitali cambi\u00f2 destinazione e fu trasformato in una centrale idroelettrica, con smantellamento degli impianti di macina e la modifica dei sotterranei, che forn\u00ec energia a tutta la zona fino al secondo dopoguerra. Segu\u00ec, poi, la trasformazione del complesso immobiliare in residenza abitativa con frazionamento in varie unit\u00e0 private.\nInfrastrutture e trasporti.\nRovezzano \u00e8 posta lungo la strada statale 67.\nLa fermata ferroviaria, posta lungo la linea Firenze-Roma, \u00e8 servita da treni regionali svolti da Trenitalia nell'ambito del contratto di servizio stipulato con la Regione Toscana; nelle adiacenze della stessa \u00e8 presente il doppio binario della parallela ferrovia \"direttissima\", il cui tracciato si dirama proprio da questa localit\u00e0.\nAlla fine del XIX secolo fu inaugurata a cura della Societ\u00e0 les Tramways Florentins una tranvia, in seguito classificata come linea 10 della rete tranviaria di Firenze, la quale venne completamente smantellata entro il 1958."}
{"id": "350304", "revid": "119983163", "url": "https://it.wikipedia.org/wiki?curid=350304", "title": "Baltistan", "text": "Il Baltistan (in urdu \u0628\u0644\u062a\u0633\u062a\u0627\u0646; in balti \u0f56\u0f63\u0f0b\u0f4f\u0f72\u0f0b\u0f66\u0f9f\u0fb0\u0f53), anche conosciuta come Baltiyul (letteralmente \"Piccolo Tibet\"; in balti \u0f56\u0f63\u0f0b\u0f4f\u0f72\u0f0b\u0f61\u0f74\u0f63\u0f0b\u0f0d) \u00e8 una regione montuosa compresa gran parte nell'ente autonomo di Gilgit-Baltistan, in Pakistan. \u00c8 limitata a nord dalla catena del Karakoram (comprendente il K2, la seconda montagna pi\u00f9 alta del mondo), a sud dalla valle del fiume Indo e dall'altopiano di Deosai. \u00c8 una regione estremamente montuosa, con un'altitudine media superiore ai 3.350 metri. Viene detta talvolta \"Piccolo Tibet\". \nHa una superficie di 27.400 km\u00b2 e circa 320.000 abitanti (2002). La popolazione \u00e8 costituita in maggioranza dai Balti, di etnia tibetana. \nLa religione prevalente \u00e8 quella musulmana. La localit\u00e0 principale \u00e8 Skardu, sul fiume Indo."}
{"id": "350306", "revid": "1543377", "url": "https://it.wikipedia.org/wiki?curid=350306", "title": "Pellegrino (Firenze)", "text": "Il Pellegrino di Careggi era un comune sparso negli immediati dintorni di Firenze.\nGeografia fisica.\nTerritorio.\nIl comune del Pellegrino si distingueva per non avere un capoluogo vero e proprio e derivava il suo nome dal vicino e celeberrimo \"Ospedale del Pellegrino\" di Porta San Gallo. La sede comunale era posta sulla via Bolognese, nell'attuale zona del Ponte Rosso. (Oggi via del Pellegrino si trova tra via Faentina e via Bolognese a Firenze, in quei precisi luoghi, a testimonianza dell'esistenza del vecchio comune).\nIl suo territorio si estendeva per circa 21,5\u00a0km\u00b2, comprendendo una parte di territorio che andava dal fiume Arno alla valle del Terzolle e in cui ricadevano il celeberrimo Parco delle Cascine e le localit\u00e0 di Careggi, Montughi, Novoli, Il Pino, Polverosa, Rifredi, Serpiolle e Trespiano.\nAl momento della soppressione, il comune contava poco meno di 10000 abitanti e il suo stemma, evidentemente derivato dal toponimo, raffigurava un pellegrino con bastone. I suoi confini erano compresi tra i comuni di Firenze, Brozzi, Sesto Fiorentino e Fiesole.\nStoria amministrativa.\nIl comune fu creato nel 1808 per decisione del governo francese della Toscana, che ne stacc\u00f2 il territorio da quello di Fiesole.\nNel 1865 il comune del Pellegrino venne soppresso col R.D. 2412 26/7/1865, che prevedeva l'espansione del territorio comunale fiorentino (fino ad allora compreso nella cerchia delle mura) per mezzo della soppressione di alcuni comuni (oltre ad esso, scomparvero quelli di Rovezzano e Legnaia) e la riduzione territoriale di altri (Bagno a Ripoli, Galluzzo e Fiesole).\nIl suo territorio venne pertanto diviso tra quelli di Firenze (Parco delle Cascine, Rifredi, Montughi, Il Pino, parte di Novoli e Polverosa); Fiesole (Trespiano, Serpiolle e Careggi) e Sesto Fiorentino (una parte di Novoli e Polverosa e le localit\u00e0 del Sodo e del Lippi).\nLa porzioni annesse da questi due comuni sarebbero state comunque unite al comune di Firenze nel 1910 (Fiesole) e nel 1928 (Sesto Fiorentino), in occasione di altri allargamenti del territorio comunale del capoluogo toscano.\nAttualmente il territorio appartenente al comune di Firenze \u00e8 suddiviso fra tre quartieri:\nStemma.\nLo stemma del Comune portava: \u00abdi rosso, al pellegrino al naturale movente sulla campagna di verde\u00bb"}
{"id": "350307", "revid": "287204", "url": "https://it.wikipedia.org/wiki?curid=350307", "title": "Pellegrino", "text": ""}
{"id": "350309", "revid": "916580", "url": "https://it.wikipedia.org/wiki?curid=350309", "title": "Viola pedunculata", "text": "La viola dorata della California (Viola pedunculata, ) \u00e8 una pianta spontanea della famiglia delle Violaceae comune della regione costiera della California e della Baja California."}
{"id": "350310", "revid": "76963", "url": "https://it.wikipedia.org/wiki?curid=350310", "title": "Nichole Van Croft", "text": "\u00c8 stata \"Playboy\"'s Playmate del mese di ottobre 2000 ed \u00e8 apparsa in numerosi video di Playboy e Edizioni Speciali della rivista."}
{"id": "350311", "revid": "2166047", "url": "https://it.wikipedia.org/wiki?curid=350311", "title": "Barentsburg", "text": "Barentsburg () \u00e8 il secondo insediamento in termini di popolazione delle isole Svalbard. Dista circa 55\u00a0km da Longyearbyen ma non vi sono strade di collegamento fra i due centri abitati. La popolazione \u00e8 quasi interamente costituita da minatori russi e ucraini.\nStoria.\nBarentsburg fu fondata nel 1932 da una compagnia carbonifera olandese che la cedette in seguito alla sovietica Arktikugol'(\u0410\u0440\u043a\u0442\u0438\u043a\u0443\u0433\u043e\u043b\u044c). Nonostante le Svalbard siano sotto la sovranit\u00e0 norvegese, il trattato delle Svalbard (1920) permette alle nazioni firmatarie di sfruttarne le risorse.\nNegli ultimi anni \u00e8 cresciuta l'importanza dell'attivit\u00e0 turistica. Durante il periodo estivo gli abitanti del luogo organizzano anche spettacoli folkloristici. La citt\u00e0 \u00e8 sede del Museo dei Pomory sito all'interno del vecchio \"Palazzo della cultura e dello sport\" dove vi \u00e8 ancora un campo da basket e di calcio a cinque ed una piscina ad acqua di mare riscaldata (anche se a causa della scarsa manutenzione \u00e8 spesso non funzionante). Nell'insediamento vi sono due hotel ed \u00e8 presente un piccolo negozio di souvenir per turisti. \nA partire dal 2014, in occasione dell'eclissi totale di sole del 20 marzo 2015, sono stati portati avanti alcuni progetti di restyling delle facciate delle strutture principali della citt\u00e0 ed \u00e8 stato costruito un nuovo ostello. I mattoni di numerosi edifici sono stati ricoperti da pannelli colorati e moderni, ci\u00f2 \u00e8 avvenuto ad esempio per gli hotel, la sede della Arktikugol, il Municipio ed il Palazzo della cultura dello sport. Molti edifici sono in fase di ristrutturazione anche interna a partire dal 2015.\nMedia.\nPer l'ambientazione di una puntata della serie televisiva britannica \"Fortitude\", la produzione si \u00e8 ispirata a Barentsburg, in quanto unico insediamento ex-sovietico ancora in funzione delle Isole Svalbard."}
{"id": "350314", "revid": "73843", "url": "https://it.wikipedia.org/wiki?curid=350314", "title": "Lindsey Vuolo", "text": "Vuolo \u00e8 nata a Princeton, New Jersey, da madre Ebrea e padre italo-americano.\nGrazie alle sue generose curve, \u00e8 apparsa in diversi video di Playboy e per molte \"Special Editions\" del giornale ed in particolare in \"Voluptuous Vixens\".\n\u00c8 apparsa sul balcone di \"Playboy\" al carnevale di New Orleans nel 2003 e 2004, con altre Playmate tra cui Brittany Evans, Teri Marie Harrison e Sandra Hubby."}
{"id": "350315", "revid": "76963", "url": "https://it.wikipedia.org/wiki?curid=350315", "title": "Rebecca Ramos", "text": "\u00c8 stata scelta come \"Playboy\"'s Playmate del mese di gennaio 2003. \u00c8 apparsa in numerosi video di Playboy e su diverse pubblicazioni. \u00c8 stata la pi\u00f9 \"anziana\" Playmate, avendo avuto 35 anni al momento della pubblicazione nel gennaio 2003\nRamos \u00e8 la nipote di Henry B. Gonzalez, noto membro del Congresso degli Stati Uniti."}
{"id": "350324", "revid": "31101", "url": "https://it.wikipedia.org/wiki?curid=350324", "title": "Viola peduncolata", "text": ""}
{"id": "350329", "revid": "224230", "url": "https://it.wikipedia.org/wiki?curid=350329", "title": "Grigorij Evseevi\u010d Zinov'ev", "text": "Biografia.\nNacque a Elisavetgrad (oggi Kropyvnyc'kyj), allora parte dell'Impero russo, in una famiglia della piccola borghesia ebraica. Il padre Aron Radomysl'skij, proprietario di un caseificio, lo fece educare privatamente. A 15 anni inizi\u00f2 a lavorare come insegnante.\nPartecip\u00f2 attivamente agli scioperi del 1900-1901. Nel 1901 si un\u00ec al Partito Operaio Socialdemocratico Russo. Espatri\u00f2 nel 1902: fu a Berlino, a Parigi, dove si iscrisse all'Universit\u00e0 e studi\u00f2 filosofia, letteratura e storia. A Berna, agli inizi del 1903, incontr\u00f2 Lenin e Plechanov e ad agosto partecip\u00f2 al secondo congresso del partito socialdemocratico russo a Londra, quello della spaccatura tra bolscevichi e menscevichi. Zinov'ev si un\u00ec alla fazione di Lenin. Subito dopo il congresso fu inviato dal partito in Ucraina dove svolse attivit\u00e0 di propaganda.\nNel 1904, ammalato, ritorn\u00f2 a Berna e si iscrisse alla facolt\u00e0 di chimica. Nel 1905 era di nuovo in Russia. Dopo un breve ritorno in Svizzera, nel 1906 era uno dei dirigenti bolscevichi pi\u00f9 importanti e pi\u00f9 attivi a Pietroburgo, svolgendo attivit\u00e0 di agitazione tra i metalmeccanici, dai quali viene mandato come delegato al quinto congresso del partito, a Londra, nel maggio del 1907, dove venne eletto per la prima volta nel Comitato centrale, secondo a Lenin quanto a numero di voti.\nDi nuovo in Russia dirige i giornali clandestini \"Avanti\" e \"Il Proletario\". Nel 1908 fu arrestato e rilasciato dopo tre mesi a causa delle sue cattive condizioni di salute. Tornato in Svizzera, vi ritrov\u00f2 Lenin di cui divenne il pi\u00f9 stretto collaboratore e col quale si spost\u00f2 in Galizia. Nel 1910 con Lenin sostenne la tesi contraria alla riunificazione tra bolscevichi e menscevichi.\nNel 1911 tenne lezioni nella scuola per gli operai a Longjumeau, vicino a Parigi. Nel 1917, allo scoppio della Rivoluzione di febbraio, ritorn\u00f2 in Russia insieme a Lenin e ad altri espatriati attraversando la Germania nel famoso treno blindato. Quando venne emesso mandato di cattura contro i bolscevichi si nascose in Finlandia con Lenin. Si oppose pubblicamente, con Kamenev, Rykov e altri all'insurrezione di ottobre, preferendo un'alleanza con gli altri partiti socialisti in vista delle elezioni per l'Assemblea costituente. Nei giorni seguenti venne delegato, insieme a Kamenev, per cercare un accordo con gli altri partiti socialisti. La trattativa fall\u00ec e Zinov'ev e Kamenev vennero perdonati dal partito per le sue esitazioni nei giorni della rivolta e riammesso alle cariche pi\u00f9 importanti.\nRivoluzione d'ottobre e triumvirato.\nTra il 1918 e il 1925 fu uno politici pi\u00f9 potenti dell'Unione Sovietica. Era al capo del Soviet, cittadino e regionale, di Pietrogrado, oltre che presidente dell'Internazionale Comunista e direttore dell'omonimo organo di stampa. Si schier\u00f2 con Stalin contro Trockij, e alla morte di Lenin form\u00f2 il cosiddetto triumvirato con Kamenev e Stalin. Le divergenze politiche con Stalin, insieme all'enorme accumulo di potere personale da parte di quest'ultimo, portarono alla rottura dell'alleanza. Zinov'ev e Kamenev organizzarono l'opposizione a Stalin. Il loro punto di forza era rappresentato dalla citt\u00e0 di Leningrado, dove la frazione di Zinov'ev aveva la grande maggioranza dei seguaci, ma l'opposizione venne sconfitta al quattordicesimo congresso del partito tenuto nel 1925.\nA questo punto Zinov'ev e Kamenev si allearono con Trockij costruendo il blocco della nuova opposizione. Anche questa volta vennero sconfitti dalla fazione staliniana nel quindicesimo congresso del partito nel 1927 ed espulsi dal partito. Nel 1928, dopo pubblica \u00abautocritica\u00bb, Zinov'ev e Kamenev furono riammessi nel partito, ma ottennero incarichi di scarsa rilevanza politica nei ranghi bassi della burocrazia. Gi\u00e0 nell'estate di quell'anno, Zinov'ev venne coinvolto con Kamenev, nel progetto di una fazione antistaliniana. Kamenev aveva infatti accettato un incontro segreto con Bucharin, allora in rotta di collisione con Stalin. L'incontro fu verbalizzato e presto pubblicato dai trozkisti che ne erano entrati in possesso. L'immagine che Bucharin tratteggiava era terribile: Stalin era paragonato a Gengis Khan. L'ultima operazione politica autonoma di Zinov'ev (e Kamenev) fu, nel corso del 1932, il tentativo di unificare tutte le opposizioni per sostituire la leadership in Unione Sovietica.\nNell'ottobre del 1932 venne espulso dal partito ed esiliato a Kostanaj, mentre Kamenev fu relegato a Minusinsk, per aver conosciuto ma non rivelata la \u00abpiattaforma Rjutin\u00bb, un documento elaborato dal bolscevico Martem'jan Rjutin, il quale aveva denunciato il clima intollerabile esistente nel partito e la necessit\u00e0 di deporre Stalin. L'8 gennaio del 1933 scrisse una lettera di pentimento a Stalin in cui riconosceva la sua colpevolezza davanti al partito e criticava l'opposizione, e il 20 maggio pubblic\u00f2 con Kamenev una lettera di pentimento che venne resa pubblica. Tornati dall'esilio, il 14 dicembre Zinov'ev e Kamenev vennero riammessi nel partito. Nel 1934 fu associato alla redazione de \"Il Bolscevico\", ma dopo qualche mese Stalin lo fece licenziare. Il 16 dicembre viene arrestato con l'accusa di aver partecipato all'assassinio di Kirov e condannato a dieci anni per \"complicit\u00e0 morale\".\nDal 19 al 28 agosto 1936 fu tra i principali imputati nel \"processo dei sedici\" e venne condannato a morte per fucilazione. Zinov'ev e gli altri accusati furono riabilitati con la \"glasnost\" di Gorba\u010d\u00ebv, nel 1988.\nProcesso dei sedici (1935\u201336).\nA seguito dell'omicidio di Sergei Kirov avvenuto il 1\u00ba dicembre 1934 (e che serv\u00ec da evento scatenante delle \"Grandi Purghe\"), Zinov'ev, Kamenev e i loro collaboratori pi\u00f9 stretti furono nuovamente espulsi dal Partito e arrestati. Il processo ebbe luogo nel gennaio 1935 e Zinov'ev fu costretto ad ammettere la \"complicit\u00e0 morale\" nell'assassinio di Kirov. Zinov'ev venne condannato a dieci anni di carcere, mentre i suoi seguaci a varie pene detentive.\nNell'agosto 1936, dopo mesi di accurata preparazione ed incessanti interrogatori in carcere da parte della polizia segreta, Zinov'ev, Kamenev ed altri quattordici imputati, per la maggior parte vecchi bolscevichi, furono nuovamente messi sotto processo. Questa volta, le accuse includevano anche quella di aver tentato di formare un'organizzazione terroristica che oltre ad aver ucciso Kirov, progettava anche di assassinare Stalin ed altri leader sovietici. Il cosiddetto \"processo dei sedici\" (o del \"centro trockista-zinovievista\") fu il primo dei \"grandi processi di Mosca\" e pose le basi per i successivi processi nei quali molti dei bolscevichi della prima ora confessarono vari crimini, inclusi spionaggio, tentativi di avvelenamento, sabotaggio, e cos\u00ec via. Zinov'ev e gli altri imputati furono giudicati colpevoli il 24 agosto 1936.\nPrima del processo, Zinov'ev e Kamenev avevano acconsentito a dichiararsi colpevoli in cambio della promessa di non essere giustiziati e della salvezza delle rispettive famiglie, condizione accettata da Stalin. Contrariamente agli accordi, poche ore dopo la loro condanna, Stalin ordin\u00f2 l'esecuzione dei due. La mattina del 25 agosto, Zinov'ev e Kamenev furono giustiziati mediante fucilazione.\nVarie fonti affermano che Zinov'ev, quando cap\u00ec che sarebbe stato fucilato, implor\u00f2 in ginocchio di essere risparmiato, mentre il pi\u00f9 stoico Kamenev mantenne un contegno pi\u00f9 decoroso e disse allo stesso Zinov'ev di calmarsi e di morire con dignit\u00e0. Invece, Zinov'ev fece talmente tanta resistenza alle guardie che queste, invece di portarlo davanti al plotone di esecuzione, lo condussero in una cella l\u00ec vicina e gli spararono a sangue freddo. Secondo quanto riportato dallo storico Robert Conquest, il 20 dicembre 1936, in occasione nell'anniversario della fondazione della polizia segreta, Stalin diede un banchetto in onore dei dirigenti della NKVD. In esso si dice che Karl Viktorovi\u010d Pauker, Capo del dipartimento operativo della NKVD, ebbro di alcol, sorretto da altri due funzionari, recit\u00f2 per Stalin la parte di Zinov'ev al momento dell'esecuzione irridendolo per il comportamento poco dignitoso tenuto di fronte alla morte. Stalin si divert\u00ec moltissimo e rise fragorosamente mentre Pauker imitava il tono supplichevole del condannato mentre gridava in ginocchio: \u00abTi prego, compagno, per amor di Dio, chiama Iosif Vissarionovi\u010d!\u00bb.\nL'esecuzione di Zinov'ev, Kamenev e dei loro complici fu un evento sensazionale in Unione Sovietica ed ebbe ampia risonanza internazionale, aprendo la strada agli arresti di massa e alle esecuzioni del \"Grande Terrore\" del 1937\u20131938."}
{"id": "350330", "revid": "1442080", "url": "https://it.wikipedia.org/wiki?curid=350330", "title": "Simone Signoret", "text": "Considerata una delle pi\u00f9 grandi attrici della storia del cinema, dalla forte personalit\u00e0 e dalle straordinarie doti di interprete, nella sua lunga carriera la Signoret vinse, tra gli altri, un premio Oscar, un premio C\u00e9sar, tre premi BAFTA, un premio Emmy, un David di Donatello, il Prix d'interpretation feminine al Festival di Cannes e l'Orso d'argento al festival di Berlino. Lavor\u00f2 con alcuni dei pi\u00f9 grandi registi del suo tempo come Henri-Georges Clouzot, Luis Bu\u00f1uel, Jack Clayton, Antonio Pietrangeli, Ren\u00e9 Cl\u00e9ment, Stanley Kramer e Mosh\u00e9 Mizrahi.\nTra i suoi film pi\u00f9 celebri, \"Casco d'oro\" (1952), \"I diabolici\" (1955), \"Le vergini di Salem\" (1957), \"La strada dei quartieri alti\" (1959), \"Adua e le compagne\" (1960), \"La nave dei folli\" (1965), \"Chiamata per il morto\" (1966), \"Le chat - L'implacabile uomo di Saint Germain\" (1971) e \"La vita davanti a s\u00e9\" (1977).\nBiografia.\nFiglia primogenita di Andr\u00e9 Kaminker, ebreo polacco, e della parigina Georgette Signoret, Simone nacque a Wiesbaden che, pur in territorio tedesco, si trovava nel 1921 sotto l'occupazione francese seguita alla prima guerra mondiale.\nAndr\u00e9 Kaminker (1888-1961), inventore della traduzione simultanea (nel 1934 tradusse anche un discorso ufficiale tenuto da Hitler a Norimberga), fu uno dei fondatori dell'Associazione internazionale interpreti (AIIC) e pi\u00f9 tardi fu anche capo interprete del Consiglio d'Europa. Al tempo della nascita di Simone si trovava in Renania al seguito dell'esercito francese; nel 1923 Kaminker rientr\u00f2 in Francia e si stabil\u00ec a Neuilly-sur-Seine, sobborgo di Parigi, dove Simone frequent\u00f2 le scuole elementari, medie e superiori.\nDopo essersi trasferita con la famiglia in Bretagna nel 1939 per godere di una maggiore sicurezza durante la guerra, Simone torn\u00f2 a Parigi nel 1941 e trov\u00f2 lavoro come segretaria per \"Le nouveau temps\", rivista fondata da Jean Luchaire, padre della sua ex compagna di scuola Corinne. Proprio grazie a Corinne, che aveva cominciato a recitare sul grande schermo, Simone fu introdotta nell'ambiente cinematografico e adott\u00f2 come nome d'arte quello della madre.\nNel 1943 conobbe Yves All\u00e9gret, con cui si spos\u00f2 nel 1948. Una prima figlia concepita con Allegret prima del matrimonio mor\u00ec dopo pochi giorni come racconta Signoret nella sua autobiografia. La loro figlia Catherine nacque il 16 aprile 1946. Nello stesso anno Simone conquist\u00f2 la popolarit\u00e0 grazie al ruolo da lei interpretato nel film \"L'albergo della malavita\", che le frutt\u00f2 il premio Suzanne Bianchetti nel 1947. All\u00e9gret le offr\u00ec i suoi primi ruoli importanti, tra cui quello della prostituta sfruttata in \"D\u00e9d\u00e9e d'Anvers\" (1947).\nEra l'epoca d'oro di Saint-Germain-des-Pr\u00e9s; Simone frequentava il mondo intellettuale della Rive gauche, portava pantaloni di flanella, maglioni a collo alto e fumava le \"Caporal\". Anticonformista, combattiva, devota alla causa della giustizia sociale, conobbe Jacques Pr\u00e9vert. Qualche anno dopo, Pr\u00e9vert le present\u00f2 un italiano arrivato in Francia da bambino, uno scaricatore di porto che \u00c9dith Piaf aveva scoperto e lanciato come cantante. Si chiamava Ivo Livi, poi Yves Montand. Nell'agosto 1949 Simone decise di lasciare All\u00e9gret e di andare a vivere con Montand, con cui si spos\u00f2 il 22 dicembre 1951.\nDopo alcuni film prestigiosi, oggi considerati dei classici, quali \"Il piacere e l'amore\" (1950) di Max Oph\u00fcls, \"Casco d'oro\" (1952) di Jacques Becker, \"I diabolici\" (1955) di Henri-Georges Clouzot, e \"La selva dei dannati\" (1956) di Luis Bu\u00f1uel, nel 1960 ottenne l'Oscar come migliore attrice protagonista per \"La strada dei quartieri alti\". Nello stesso anno, sotto la direzione di Antonio Pietrangeli, vest\u00ec ancora una volta i panni di matura prostituta nel film italiano \"Adua e le compagne\" (1960), affiancata nel cast da Sandra Milo, Emmanuelle Riva e Marcello Mastroianni.\nDurante il viaggio negli Stati Uniti per il ritiro del premio Oscar, la coppia Montand-Signoret ebbe occasione di conoscere Marilyn Monroe, al tempo sposata allo scrittore Arthur Miller. Le due coppie simpatizzarono e Marilyn impose Yves Montand come suo partner nel film \"Facciamo l'amore\", che avrebbe dovuto girare di l\u00ec a poco. Simone ripart\u00ec per la Francia per girare un film e fra i due attori nacque un legame passionale che divent\u00f2 in breve di dominio pubblico. \"Se Marilyn Monroe \u00e8 innamorata di mio marito, questo prova che ha buon gusto: ne sono innamorata anch'io\", comment\u00f2 ironicamente Signoret. Al termine delle riprese e dopo la promozione del film, tuttavia, Montand si riconcili\u00f2 con sua moglie, e, nonostante i frequenti tradimenti dell'attore, non si lasceranno mai fino alla morte di lei.\nAnche Signoret sar\u00e0 invitata in America ad interpretare alcuni film tra il 1965 e il 1968: \"La nave dei folli\" di Stanley Kramer, \"Chiamata per il morto\" e \"Il gabbiano\", entrambi di Sidney Lumet, \"Assassinio al terzo piano\" di Curtis Harrington. In seguito sceglier\u00e0 ruoli forti e determinati, spesso in film di denuncia civile come \"La confessione\" di Costa-Gavras (1970).\nNel 1977 la sua interpretazione in \"La vita davanti a s\u00e9\" di Mosh\u00e9 Mizrahi e tratto dall'omonimo romanzo di Romain Gary, le varr\u00e0 il premio C\u00e9sar 1978 come migliore attrice, mentre il film vinse l'Oscar al miglior film straniero. Narra la storia di Madame Rosa, ex prostituta ebrea, residente in un quartiere dove coabitano neri, arabi ed ebrei. Scampata al campo di concentramento, decide di allevare i figli delle colleghe. In miseria, alla fine dei suoi giorni, ha accanto a s\u00e9 uno di loro, Momo.\nNel 1976 Simone Signoret pubblic\u00f2 la sua autobiografia, \"La nostalgia non \u00e8 pi\u00f9 quella di un tempo\", e nel 1985 il romanzo \"Addio Volodia\". L'ultimo film da lei interpretato, \"L'Etoile du Nord\", risale al 1981. Successivamente la sua salute inizi\u00f2 a deteriorarsi e una grave malattia della retina la rese progressivamente cieca. Il 30 settembre 1985, all'et\u00e0 di 64 anni, Simone mor\u00ec nella grande villa di Autheuil-sur-Herne, che lei e Montand avevano acquistato nel 1954 dopo i primi grandi successi. In seguito Montand si spos\u00f2 di nuovo ma alla morte fu sepolto insieme a Simone Signoret."}
{"id": "350331", "revid": "124222145", "url": "https://it.wikipedia.org/wiki?curid=350331", "title": "William Somerset Maugham", "text": "\u00c8 ricordato per il pessimismo acre e freddo e l'ironia crudele e cinica con cui flagellava inesorabilmente i vizi e la follia degli uomini e soprattutto delle donne, in una visione del mondo piuttosto cupa, ma caratterizzata anche da senso d'umanit\u00e0.\nBiografia.\nInfanzia e istruzione.\nIl padre di Maugham era un avvocato inglese che si occupava delle questioni legali dell'ambasciata britannica a Parigi. Poich\u00e9 secondo la legge francese tutti i bambini nati sul suolo francese potevano essere chiamati alla leva per il servizio militare, Robert Ormond Maugham fece in modo che William nascesse nell'ambasciata, tecnicamente sul suolo britannico, evitandogli la coscrizione in caso di guerre future della Francia. Anche suo nonno, un altro Robert, era stato un avvocato famoso e cofondatore della English Law Society, e si dava per scontato che William seguisse le loro orme. Il destino volle diversamente, ma il suo fratello maggiore, Viscount Maugham ebbe una carriera avvocatizia di successo e ricopr\u00ec la carica di Lord Cancelliere tra il 1938 e il 1939.\nLa madre di Maugham, Edith Mary (nata Snell) era malata di tubercolosi, una condizione per la quale i medici a quel tempo prescrivevano come rimedio il parto. Il risultato fu che Maugham aveva tre fratelli maggiori, che gi\u00e0 frequentavano il collegio quando William aveva tre anni, tanto che l'ultimogenito fu allevato come un figlio unico. Il parto non fu una cura efficace per la tubercolosi e cos\u00ec Edith Mary Maugham mor\u00ec all'et\u00e0 di 41 anni, sei giorni dopo aver dato alla luce un bambino morto. La morte della madre fu un trauma per William, che tenne la fotografia della madre vicino al suo letto fino alla sua morte, a 91 anni. Due anni dopo la morte di sua madre, suo padre mor\u00ec di cancro. William fu rimandato in Inghilterra per essere cresciuto da suo zio, Henry MacDonald Maugham, il Vicario di Whitstable, nel Kent. Il trasferimento fu catastrofico. Henry Maugham si rivel\u00f2 freddo ed emotivamente crudele. La King's School, Canterbury, dove William trascorreva l'anno scolastico, fu un vero inferno, dove lo prendevano in giro per via del suo cattivo inglese (la sua prima lingua era il francese) e per la statura bassa, che aveva ereditato dal padre. \u00c8 in questo periodo che Maugham cominci\u00f2 a balbettare, un disturbo che lo avrebbe accompagnato per tutta la vita, anche se si manifestava in modo sporadico, a seconda dello stato d'animo e delle circostanze.\nLa vita nella casa del vicario era noiosa e le emozioni erano represse. A Maugham non era permesso perdere la calma o mostrare le proprie emozioni in alcun modo. Era un bambino tranquillo, riservato ma molto curioso, e il suo rifiuto delle emozioni altrui era tanto rigido quanto il rifiuto delle sue proprie emozioni.\nMaugham era infelice sia in casa del vicario sia a scuola. Per questo svilupp\u00f2 una grande abilit\u00e0 nel fare osservazioni pungenti alle persone che non gli piacevano. Questa abilit\u00e0 si riflette a volte nei personaggi che popolano i suoi scritti. A sedici anni Maugham rifiut\u00f2 di continuare a studiare al King's School e suo zio gli permise di andare in Germania, dove studi\u00f2 letteratura, filosofia e tedesco all'Universit\u00e0 di Heidelberg. L'anno che trascorse a Heidelberg incontr\u00f2 John Ellingham Brooks, un inglese pi\u00f9 anziano di dieci anni, con il quale ebbe le prime esperienze sessuali. Tornato in Inghilterra, suo zio gli trov\u00f2 un posto in un ufficio di contabilit\u00e0, ma dopo un mese Maugham and\u00f2 via e torn\u00f2 a Whitstable. Suo zio non era contento e si mise a cercargli un'altra professione. Il padre e i tre fratelli maggiori di Maugham erano tutti noti avvocati ma Maugham chiese di essere esonerato dal dovere di seguire le loro orme.\nLa carriera ecclesiastica fu scartata perch\u00e9 un ministro balbuziente avrebbe messo in ridicolo la famiglia. Parimenti, il Civil Service fu scartato - non in considerazione dei desideri o interessi di Maugham, ma perch\u00e9 la normativa recente richiedeva che i funzionari del Civil Service superassero un esame, per cui lo zio di Maugham ritenne che il Civil Service non fosse pi\u00f9 una carriera per gentiluomini. Il medico locale sugger\u00ec la professione medica e lo zio di Maugham approv\u00f2 con riluttanza. Maugham scriveva sin da quando aveva 20 anni e intendeva seriamente diventare scrittore, ma poich\u00e9 non era maggiorenne, non poteva dirlo al suo tutore. Per questo trascorse i cinque anni seguenti studiando medicina al King's College di Londra.\nProduzione artistica.\nOpere giovanili.\nSecondo alcuni critici, gli anni che Maugham trascorse studiando medicina furono infruttuosi dal punto di vista creativo, ma Maugham pensava il contrario. Viveva a Londra, una citt\u00e0 piena di vita, incontrava gente di \"bassa\" estrazione che non avrebbe mai potuto incontrare nell'ambito di altre professioni, e le vedeva nei momenti di pi\u00f9 grande ansia e tensione della loro vita. In et\u00e0 pi\u00f9 matura Maugham ricordava il valore letterario di ci\u00f2 che aveva visto quando era studente: \"Vedevo come le persone muoiono. Vedevo come sopportavano il dolore. Vedevo come sono la speranza, la paura e il sollievo...\" Maugham vedeva che la sofferenza corrode i valori umani, che la malattia amareggia e inasprisce le persone, e non lo dimentic\u00f2 mai. Qui, finalmente, c'era la \"vita nuda e cruda\" e la possibilit\u00e0 di osservare un'ampia gamma di emozioni umane.\nMaugham aveva una residenza privata, che aveva arredato personalmente. Riempiva quaderni di idee letterarie e di notte scriveva continuamente mentre, allo stesso tempo, studiava per completare i suoi studi di medicina. Nel 1897 present\u00f2 il suo secondo libro a un editore (il primo libro era una biografia di un compositore d'opera, Giacomo Meyerbeer, scritto ad Heidelberg quando Maugham aveva sedici anni.\n\"Liza di Lambeth\", racconto di un adulterio consumato nella classe operaia e delle sue conseguenze, traeva ispirazione dalle esperienze di Maugham quando era uno studente di medicina che faceva l'ostetrico a Lambeth, quartiere degradato di Londra. Il romanzo appartiene alla scuola degli scrittori realisti, gli \"slum writers\", come George Gissing e Arthur Morrison. Pur essendo un racconto franco e diretto, Maugham stesso sentiva il dovere di ammettere in apertura di romanzo: \"...\u00e8 impossibile restituire sempre le parole precise di Liza e degli altri personaggi della storia; il lettore pertanto \u00e8 pregato di non considerare le necessarie imperfezioni del dialogo\".\n\"Liza di Lambeth\" divent\u00f2 famoso tra i critici e i lettori, e la prima edizione fu esaurita in poche settimane. Questo convinse Maugham, che aveva appena completato gli studi di medicina, ad abbandonare la medicina e abbracciare la carriera letteraria, che sarebbe durata 65 anni. Della sua entrata nella professione letteraria in seguito Maugham disse: \"La presi come un'anatra prende l'acqua\".\nLa vita di scrittore gli permise di viaggiare e vivere in posti come la Spagna e Capri nei dieci anni seguenti, ma le dieci opere seguenti non ottennero mai il successo di \"Liza\". La situazione cambi\u00f2 radicalmente nel 1907 con il fenomenale successo della sua opera teatrale \"Lady Frederick\"; l'anno seguente quattro sue opere teatrali erano rappresentate contemporaneamente a Londra e la rivista Punch pubblic\u00f2 una vignetta in cui Shakespeare si mordeva le unghie nervosamente mentre guardava i cartelloni teatrali.\nGli anni della fama: 1914\u20131939.\nNel 1914 Maugham era ormai famoso, con la produzione di dieci opere teatrali e la pubblicazione di dieci romanzi. Quando scoppi\u00f2 la Prima guerra mondiale Maugham era troppo vecchio per essere chiamato alle armi e fu operativo in Francia nella Croce rossa Britannica come autista di ambulanza, in un gruppo di 23 scrittori famosi, tra cui Ernest Hemingway, John Dos Passos e E. E. Cummings. In questo periodo incontr\u00f2 Frederick Gerald Haxton, un giovane statunitense di San Francisco, che fu suo compagno e amante fino al 1944, anno della morte di Haxton (Haxton \u00e8 Tony Paxton, personaggio di un'opera teatrale di Maugham, \"Our Betters\", del 1917). In tutto questo periodo Maugham continu\u00f2 a scrivere. Si sa anche che durante la guerra Maugham lavorava per il British Intelligence in Europa: era stato reclutato da John Wallinger e faceva parte della rete di agenti britannici che operavano in Svizzera contro il Berlin Committee (il Comitato per l'indipendenza dell'India), in particolare contro Virendranath Chattopadhyay. In seguito Maugham fu reclutato da William Wiseman per agire in Russia.\nInizialmente \"Schiavo d'amore\" (1915) ricevette critiche negative sia in Inghilterra che negli Stati Uniti. Il \"New York World\" defin\u00ec l'ossessione romantica del protagonista Philip Carey \"la schiavit\u00f9 sentimentale di un povero sciocco\". L'influente critico e romanziere Theodore Dreiser per\u00f2 venne in soccorso del romanzo, parlandone come dell'opera di un genio e paragonandola a una sinfonia di Beethoven. Questa recensione diede al romanzo la spinta di cui aveva bisogno e da quel momento il romanzo non ha mai smesso di essere ristampato.\nIl libro era palesemente autobiografico (la balbuzie di Maugham diventa il piede equino di Philip Carey, il vicario di Whitstable diventa il vicario di Blackstable e Philip Carey \u00e8 un medico), anche se Maugham insisteva che si trattava pi\u00f9 di invenzione che di realt\u00e0. Ciononostante, la stretta relazione tra fittizio e non-fittizio divent\u00f2 il tratto caratteristico di Maugham. Nel 1938 scrisse: \"Nelle mie opere realt\u00e0 e finzione sono cos\u00ec intrecciati che, guardando indietro, riesco a malapena a distinguere l'una dall'altra\".\nAnche se Maugham ebbe legami sentimentali importanti soprattutto con uomini, ebbe anche delle relazioni con delle donne. Nello specifico, dalla sua relazione con Syrie Wellcome, figlia di Thomas John Barnardo e moglie del magnate farmaceutico anglo-statunitense Henry Wellcome, nacque una figlia, Liza (nata Mary Elizabeth Wellcome, 1915\u20131998). In seguito Henry Wellcome cit\u00f2 sua moglie in giudizio per ottenere il divorzio e cit\u00f2 anche Maugham come correo. Nel maggio del 1917, in seguito alla sentenza definitiva di divorzio, Syrie e Maugham si sposarono. Syrie divent\u00f2 una decoratrice d'interni molto famosa negli anni venti.\nMaugham torn\u00f2 in Inghilterra per promuovere \"Schiavo d'amore\" ma, fatto questo, voleva riprendere la sua partecipazione allo sforzo bellico. Non potendo tornare al servizio di autista di ambulanza, gli amici di sua moglie lo presentarono a un alto ufficiale dei servizi segreti e nel settembre del 1915 cominci\u00f2 a lavorare in Svizzera, usando come copertura la sua attivit\u00e0 di scrittore per raccogliere e passare informazioni.\nNel 1916 fece un viaggio nelle isole del Pacifico allo scopo di raccogliere materiale per il romanzo \"La luna e sei soldi\", ispirato alla vita di Paul Gauguin. Fu il primo dei suoi viaggi nelle colonie britanniche negli anni venti e trenta, viaggi che fecero di Maugham, agli occhi di tutti, il cronista degli ultimi giorni del colonialismo in India, nel Sud-Est asiatico, in Cina e nel Pacifico, anche se i libri che gli valsero tale reputazione rappresentano solo una parte della sua produzione. In questo viaggio e nei viaggi seguenti era sempre accompagnato da Haxton, che Maugham considerava indispensabile per il suo successo di scrittore. Maugham era terribilmente timido e l'estroverso Haxton raccoglieva il materiale umano che Maugham trasformava poi in letteratura.\nNel giugno del 1917 Sir William Wiseman, capo del Secret Intelligence Service britannico (in seguito chiamato MI6), gli affid\u00f2 una missione speciale in Russia per fornire sostegno al Governo Provvisorio e mantenere la Russia in guerra ostacolando la propaganda pacifista tedesca. Due mesi e mezzo dopo i bolscevichi presero il potere. Probabilmente la missione era assolutamente impossibile, ma in seguito Maugham dichiar\u00f2 che se fosse andato sei mesi prima, sarebbe riuscito nell'impresa. Silenzioso e osservatore, Maugham aveva il temperamento adatto per lavorare come agente dei servizi segreti; riteneva di aver ereditato dal padre avvocato il dono del giudizio distaccato e la capacit\u00e0 di non essere tratto in inganno dalle apparenze.\nMaugham non perdeva mai l'occasione di trasformare la vita vera in letteratura e us\u00f2 le sue esperienze di agente segreto per creare una serie di racconti brevi il cui protagonista \u00e8 un agente raffinato, sofisticato, solitario , un libro che ispir\u00f2 a Ian Fleming la serie di James Bond. Nel 1922 Maugham dedic\u00f2 alla moglie Syrie \"On A Chinese Screen\", un libro di 50 bozzetti brevissimi scritti durante i suoi viaggi in Cina e a Hong Kong negli anni venti, con l'intenzione di farne, in futuro, un libro.\nNel 1927 a Londra fu rappresentata per la prima volta la sua opera teatrale \"La lettera\" (\"The Letter\"), con l'attrice Gladys Cooper. Il dramma era tratto dal racconto omonimo pubblicato la prima volta nel 1926 nella raccolta \"The Casuarina Tree\". In seguito fu adattato per il cinema e furono realizzati numerosi film.\nSyrie e Maugham divorziarono nel 1927\u00a0\u2013 28, dopo un matrimonio tempestoso complicato dai frequenti viaggi all'estero di Maugham e dalla sua relazione con Haxton.\nNel 1928 Maugham compr\u00f2 Villa Mauresque, una tenuta di dodici acri a Cap Ferrat sulla Costa Azzurra, che sarebbe diventata la sua dimora per il resto della sua vita e uno dei grandi salotti letterari degli anni venti e trenta. La sua produzione letteraria continuava a essere prodigiosa e comprendeva opere teatrali, racconti brevi, romanzi, saggi e libri di viaggi. Nel 1940, quando la capitolazione della Francia lo costrinse a lasciare la Costa Azzurra e a diventare un ricco rifugiato, Maugham era gi\u00e0 uno degli scrittori pi\u00f9 famosi e ricchi del mondo anglofono.\nIl grande vecchio della letteratura.\nOrmai sessantenne, durante la Seconda guerra mondiale visse quasi sempre negli Stati Uniti, prima a Hollywood (dove lavor\u00f2 su molte sceneggiature e divent\u00f2 uno dei primi autori a guadagnare somme considerevoli con le trasposizioni cinematografiche) e poi nel Sud. Mentre era negli USA, il governo britannico gli chiese di pronunciare dei discorsi patriottici per indurre gli USA ad aiutare la Gran Bretagna, se non proprio a entrare in guerra come alleato. Gerald Haxton mor\u00ec nel 1944 e Maugham torn\u00f2 in Inghilterra, poi nel 1946 torn\u00f2 nella sua villa in Francia, dove visse fino alla sua morte, tra un lungo viaggio e l'altro.\nIl vuoto lasciato dalla morte di Haxton nel 1944 fu colmato da Alan Searle. Maugham lo aveva incontrato la prima volta nel 1928. Searle era un giovane di Bermondsey, quartiere periferico degradato di Londra, e aveva gi\u00e0 vissuto con uomini pi\u00f9 vecchi di lui. Si rivel\u00f2 un compagno devoto, se non stimolante. Infatti uno degli amici di Maugham, descrivendo le differenze tra Haxton e Searle, disse semplicemente: \"Gerald era un vino d'annata, Alan era un \"vino ordinario\".\"\nLa vita sentimentale di Maugham non fu mai facile. Una volta Maugham confess\u00f2: \"Ho sempre amato persone a cui interessava poco o niente di me e quando qualcuno mi ha amato, io ne ero imbarazzato... Per non ferire i loro sentimenti, spesso ho finto passioni che non provavo\".\nNel 1962 vendette una collezione di quadri, alcuni dei quali erano stati assegnati legalmente a sua figlia Liza. Liza cit\u00f2 suo padre in giudizio, vinse la causa e ottenne 230.000 sterline. Maugham rispose diseredandola pubblicamente e dichiarando che Liza non era sua figlia biologica; poi adott\u00f2 Searle come suo figlio ed erede e attacc\u00f2 aspramente la defunta ex moglie, Syrie, nel suo volume di memorie del 1962, \"Looking Back\", con il quale Liza scopriva di essere nata prima del matrimonio dei suoi genitori. A causa di questo libro Maugham perse molti amici e si espose al pubblico ludibrio. Liza e suo marito Lord Glendevon impugnarono il nuovo testamento di Maugham e i tribunali francesi lo annullarono. Ciononostante, nel 1965 Searle eredit\u00f2 50.000 sterline, tutto quello che era nella Villa Mauresque e i manoscritti e i diritti d'autore di Maugham per trent'anni. In seguito i diritti d'autore passarono al Royal Literary Fund.\nMaugham mor\u00ec di tubercolosi nella sua villa di Saint-Jean-Cap-Ferrat (Villa Mauresque). Le sue ceneri furono sparse nei pressi della Maugham Library, alla King's School di Canterbury. Liza, Lady Glendevon, mor\u00ec all'et\u00e0 di 83 anni nel 1998, lasciando quattro nipoti di Somerset Maugham (un figlio e una figlia nati dal primo matrimonio di Liza con Vincent Paravicini, e altri due figli avuti da Lord Glendevon).\nFortuna.\nIl successo commerciale ottenuto con i libri venduti, le produzioni teatrali e le trasposizioni cinematografiche delle sue opere, insieme agli oculati investimenti in borsa, permettevano a Maugham di condurre una vita agiata. Anche quando era un bambino piccolo e debole, Maugham era orgoglioso delle sue capacit\u00e0 e da adulto era orgoglioso di sfornare un libro dietro l'altro. Ma, nonostante i suoi trionfi, non ebbe mai il massimo rispetto dai critici o dai suoi pari. Maugham attribuiva questo fatto alla sua mancanza di \"qualit\u00e0 lirica\", al suo vocabolario poco ampio e all'uso imperfetto della metafora nelle sue opere.\nMaugham scriveva in un'epoca in cui la letteratura sperimentale modernista come quella di Thomas Mann, suo coetaneo, o di scrittori pi\u00f9 giovani quali James Joyce, Virginia Woolf e William Faulkner, stava diventando sempre pi\u00f9 popolare tra i lettori e i critici. In questo contesto, lo stile semplice della sua prosa era criticato come \"talmente intessuto di clich\u00e9 che il lettore si stupisce per l'abilit\u00e0 dello scrittore di metterne insieme cos\u00ec tanti e per la sua incapacit\u00e0 di scrivere in modo originale\".\nAll'epoca di Maugham un uomo non poteva essere apertamente gay. Forse Maugham non accettava il suo orientamento sessuale (come molti altri, in un'epoca in cui l'omosessualit\u00e0 era ampiamente considerata indifendibile o illegale), o forse semplicemente cercava di nasconderlo; in ogni caso, scriveva con disprezzo dell'artista gay. In \"Don Fernando\", un libro autobiografico sugli anni che trascorse in Spagna, Maugham prese in considerazione (forse solo per divertimento) la possibilit\u00e0 che il pittore El Greco fosse omosessuale: \"Non si pu\u00f2 negare che l'omosessuale ha una visione del mondo pi\u00f9 ristretta rispetto all'uomo normale. Per certi aspetti, le risposte naturali della specie sono a lui negate. Egli non pu\u00f2 mai sperimentare alcune emozioni umane profonde e tipiche. Per quanto acutamente egli osservi la vita, non pu\u00f2 vederla nel suo complesso... Non posso non chiedermi se quella fantasia torturata e quella stranezza sinistra che vedo nell'opera di El Greco sia dovuta a una tale anormalit\u00e0 sessuale\".\nEppure le inclinazioni di Maugham finirono col riflettersi nelle sue opere in due modi. Poich\u00e9 tendeva a vedere le belle donne quasi come delle 'rivali', Maugham spesso attribu\u00ec bisogni e appetiti sessuali ai personaggi femminili dei suoi libri, fatto abbastanza insolito per gli autori della sua epoca. \"Liza of Lambeth\", \"Lo scheletro nell'armadio\" e \"Il filo del rasoio\" presentano donne determinate a soddisfare i loro desideri senza badare alle conseguenze. Inoltre il fatto che i gusti privati di Maugham fossero molto disapprovati, o addirittura considerati criminali, in quasi tutti i Paesi in cui viaggiava, lo resero insolitamente tollerante dei vizi altrui, come esplicit\u00f2 nel personaggio del dottor Saunders, protagonista e suo alter ego di \"The narrow corner\" (opera pubblicata in Italia col titolo \"L'angusta dimora \"da Jandi Sapi Editori per Le Najadi - 1\u00aa ed. 1944- e,poi, per gli Adelphi col titolo \"Acque morte\"-) che osserva impassibile le malefatte dei suoi compagni di avventura. Lettori e critici spesso si lamentavano che non condannasse abbastanza esplicitamente i personaggi negativi dei suoi romanzi. Maugham rispose nel 1938: \"Deve essere un mio difetto, io non sono gravemente scioccato dai peccati degli altri se non quando mi riguardano direttamente\".\nPubblicamente Maugham giudicava le sue doti con modestia; verso la fine della sua carriera parl\u00f2 di s\u00e9 come di \"uno dei primi nella fila dei secondi\". Nel 1954 fu insignito del titolo di Companion of Honour.\nMaugham aveva cominciato a collezionare quadri a soggetto teatrale gi\u00e0 prima della Prima guerra mondiale e continu\u00f2 fino al punto che la sua collezione era seconda solo a quella del Garrick Club. Nel 1948 annunci\u00f2 che avrebbe donato questa collezione agli amministratori del National Theatre e dal 1951, circa 14 anni prima della sua morte, i suoi quadri cominciarono a essere esposti al pubblico. Nel 1994 furono concessi in prestito al Theatre Museum di Covent Garden.\nOpere importanti.\nPer molti il capolavoro di Maugham \u00e8 \"Schiavo d'amore\". Si tratta di un romanzo semi-autobiografico il cui protagonista, Philip Carey, come Maugham, era rimasto orfano ed era stato allevato dallo zio, un religioso. Philip era affetto da piede equino, una malformazione che per lui era motivo di continuo imbarazzo e rispecchiava la difficolt\u00e0 con cui Maugham viveva la sua balbuzie (il primo film che ne fu tratto nel 1934 ebbe per protagonista maschile Leslie Howard, ma soprattutto lanci\u00f2 definitivamente la protagonista femminile, una giovane Bette Davis perfetta nei panni della perfida cameriera Mildred Rogers). Anche i romanzi successivi erano basati su personaggi reali: \"La luna e sei soldi\" era ispirato alla vita di Paul Gauguin, mentre \"Lo scheletro nell'armadio\" contiene allusioni molto chiare alla vita degli scrittori Thomas Hardy e Hugh Walpole. Anche l'ultimo grande romanzo di Maugham, \"Il filo del rasoio\", pubblicato nel 1944, era autobiografico in molti sensi. Mentre molti suoi romanzi sono ambientati in Europa, i personaggi di questo romanzo sono statunitensi, e non britannici. Il protagonista \u00e8 un disilluso veterano della Prima guerra mondiale che abbandona i suoi ricchi amici e il loro stile di vita per viaggiare in India in cerca dell'illuminazione. I temi del romanzo, il misticismo orientale e il senso di stanchezza per la guerra, toccavano da vicino i lettori (il romanzo fu pubblicato verso la fine della Seconda guerra mondiale) e nel 1946 ne fu realizzata una trasposizione cinematografica con Tyrone Power e Gene Tierney.\nI racconti brevi pi\u00f9 famosi sono quelli che parlano della vita degli occidentali, soprattutto britannici, nelle colonie britanniche in Estremo Oriente e hanno come tratto tipico il tema del forte impatto emotivo che l'isolamento ha sui colonizzatori. I racconti pi\u00f9 notevoli di questo genere sono \"Pioggia\", \"Footprints In The Jungle\" e \"The Outstation\". \"Pioggia\", in particolare, presenta la disintegrazione morale di un missionario che cerca di convertire una prostituta, Sadie Thompson, su un'isola del Pacifico. Il racconto \u00e8 stato seguito da varie trasposizioni cinematografiche con protagoniste le pi\u00f9 note dive dell'epoca: Gloria Swanson nel primo film del 1928, Joan Crawford nel 1932 e Rita Hayworth nel 1953. Maugham diceva che molte sue storie erano storie che sentiva raccontare durante i suoi viaggi negli avamposti dell'Impero Britannico. Maugham lasci\u00f2 dietro di s\u00e9 una lunga scia di ex-ospiti infuriati. Uno scrittore contemporaneo, anti-maughamiano, ripercorse i suoi passi e scrisse un resoconto dei suoi viaggi intitolandolo \"Gin and Bitters\". Maugham, con la sua prosa asciutta, esplora tensioni e passioni umane senza risultare melodrammatico. Il suo romanzo \"Il mago\" (1908) \u00e8 ispirato all'occultista britannico Aleister Crowley.\nMaugham fu uno dei pi\u00f9 importanti scrittori di viaggi degli anni a cavallo tra le due guerre e pu\u00f2 essere paragonato a contemporanei come Evelyn Waugh e Freya Stark. Le sue opere migliori in questo senso sono \"The Gentleman In The Parlour\", che parla di un viaggio in Birmania, Siam, Cambogia e Vietnam, e \"On A Chinese Screen\", una serie di brevi bozzetti, quasi degli appunti per racconti brevi che poi non sono stati scritti.\nInfluenzato dai diari pubblicati dallo scrittore francese Jules Renard, che Maugham aveva letto con piacere per la consapevolezza, la saggezza e lo spirito che li caratterizzava, nel 1949 Maugham pubblic\u00f2 una selezione dei suoi diari con il titolo \"A writer's notebook\". Anche se questi estratti sono, per loro natura, episodici e di varia qualit\u00e0, essi coprono pi\u00f9 di 50 anni della vita dello scrittore e contengono molto materiale che gli studiosi e gli ammiratori di Maugham trovano di grande interesse.\nInfluenza.\nNel 1947 Maugham istitu\u00ec il Somerset Maugham Award, assegnato al migliore scrittore britannico (o ai migliori scrittori britannici), di et\u00e0 inferiore a 35 anni, autori di un romanzo nell'anno precedente. Vincitori importanti sono stati, tra gli altri, V. S. Naipaul, Kingsley Amis, Martin Amis e Thom Gunn. Alla sua morte Maugham don\u00f2 i suoi diritti d'autore al Royal Literary Fund.\nUno degli scrittori che hanno riconosciuto l'influenza di Maugham sulla loro scrittura \u00e8 Anthony Burgess, che ha inserito un articolato, anche se romanzato, ritratto di Maugham nel suo libro \"I poteri delle tenebre\". Anche George Orwell dichiar\u00f2 che Maugham era lo scrittore moderno che lo aveva influenzato maggiormente. Lo scrittore statunitense Paul Theroux, nella sua serie di racconti brevi \"The Consul's File\", present\u00f2 una versione aggiornata del mondo coloniale di Maugham ritraendo un avamposto di espatriati nella moderna Malesia. Nel romanzo di J. D. Salinger, \"Il giovane Holden\" (1951), il protagonista Holden Caulfield dice di aver letto \"Schiavo d'amore\" e che il romanzo gli era piaciuto, ma non avrebbe fatto una telefonata a Maugham.\nRitratti di Maugham.\nEsistono molti ritratti di Somerset Maugham, tra i quali quello di Graham Sutherland alla Tate Gallery, e vari ritratti realizzati da Sir Gerald Kelly. Il ritratto dipinto da Sutherland fu incluso tra i 101 ritratti-capolavori del periodo 1900-2000 della National Portrait Gallery (Londra)."}
{"id": "350332", "revid": "339392", "url": "https://it.wikipedia.org/wiki?curid=350332", "title": "FC Steaua Bucuresti", "text": ""}
{"id": "350333", "revid": "599013", "url": "https://it.wikipedia.org/wiki?curid=350333", "title": "Allister Hogg", "text": ""}
{"id": "350335", "revid": "224230", "url": "https://it.wikipedia.org/wiki?curid=350335", "title": "Ricimero", "text": "Biografia.\nFlavio Ricimero (in latino: \"Flavius Ricimerus\") era un germano cristiano ariano, per met\u00e0 svevo e per met\u00e0 visigoto, figlio di un principe degli Svevi e della figlia di Vallia, re dei Visigoti. \nTrascorse la sua giovinezza alla corte dell'imperatore romano d'Occidente Valentiniano III, dove si distinse combattendo al comando di Flavio Ezio, \"magister militum\" d'Occidente di Valentiniano, avanzando di grado nei tardi anni 450. Ricimero era amico di Giulio Valerio Maggioriano, un nobile romano anche lui comandante di Ezio.\nAlla morte di Ezio prima e di Valentiniano III poi, in Occidente si cre\u00f2 una situazione di potere vacante: l'imperatrice Licinia Eudossia avrebbe preferito conferire la porpora a Maggioriano, cosa che avrebbe posto Ricimero molto vicino al potere, ma il potere and\u00f2 nelle mani del senatore Petronio Massimo, il quale fu ucciso quando il re dei Vandali, Genserico, saccheggi\u00f2 Roma nel maggio del 455. Avito fu poi fatto imperatore dai Visigoti. Dopo il suo arrivo a Roma, Avito nomin\u00f2 Ricimero comandante del traballante Impero d'Occidente (ormai ridotto all'Italia e a parte del Sud della Gallia). Egli cre\u00f2 una nuova armata e una nuova flotta, utilizzando mercenari di origine germanica.\nDopo aver lasciato Roma, Genserico aveva lasciato una potente flotta per bloccare le coste italiche. Nel 456, per\u00f2, Ricimero affront\u00f2 la flotta vandala con le sue navi e ottenne una vittoria vicino alla Corsica. Poi batt\u00e9 un esercito vandalo anche sulla terraferma, vicino ad Agrigento (Sicilia). Acquistata una grande popolarit\u00e0 in seguito a questi successi militari come unico condottiero capace di sconfiggere i Vandali, ottenne dal Senato il permesso per una spedizione contro l'imperatore Avito, entrato in conflitto con l'aristocrazia senatoria, che sconfisse nella sanguinosa battaglia combattuta il 16 ottobre 456 a Piacenza. Avito fu catturato e poco dopo messo a morte. Ricimero ottenne poi il titolo di Patrizio dall'imperatore romano d'Oriente Leone I \"il Trace\", il quale conferm\u00f2 l'elevazione al trono del collega di Ricimero, Maggioriano si rivel\u00f2 un sovrano capace e indipendente, diventando, perci\u00f2, scomodo. Nel 461 la flotta imperiale venne distrutta da Genserico (forse a seguito di un tradimento) vicino a Valenza (Spagna), proprio mentre l'imperatore cercava di organizzare una spedizione contro i Vandali per riconquistare l'Africa. Ricimero lo cattur\u00f2 mentre ritornava in Italia con una piccola scorta e ne cagion\u00f2 l'assassinio il 7 agosto di quello stesso anno.\nFece abbellire a Roma (a sue spese, nel 459, anno del suo consolato) la chiesa di Sant'Agata, poi conosciuta come Sant'Agata dei Goti. Questo \u00e8 l'unico esempio di luogo di culto ariano-cristiano della comunit\u00e0 gotica romana arrivato fino ai giorni nostri. Nel 593 fu consacrata al cattolicesimo da papa Gregorio I.\nRicimero pose sul trono il pi\u00f9 docile Libio Severo, che per\u00f2 si trov\u00f2 di fronte alla disapprovazione dell'imperatore d'Oriente e alla rivalit\u00e0 di Egidio in Gallia. Dopo la morte di Libio nel 465, Ricimero (che forse aveva avvelenato l'imperatore) govern\u00f2 da solo per otto mesi. Alla fine, per\u00f2, dovette accettare Antemio (scelto da Leone), di cui spos\u00f2 la figlia Alipia.\nNel 468 comand\u00f2 un'ampia fetta delle truppe romane nel corso di una spedizione organizzata da Leone contro Genserico. La spedizione per\u00f2 fall\u00ec e Ricimero fu accusato di aver tramato perch\u00e9 ci\u00f2 accadesse. Quattro anni dopo Ricimero si spost\u00f2 a \"Mediolanum\" (Milano) a seguito della condanna a morte del suo collaboratore Romano, pronto a muovere guerra contro Antemio. Epifanio, vescovo di Pavia, riusc\u00ec ad ottenere una tregua, che, per\u00f2, dur\u00f2 poco. Nel successivo luglio, Ricimero, dopo aver posto sotto assedio la citt\u00e0 di Roma, sconfisse Antemio, che fu ucciso. Comunque, meno di due mesi dopo, Ricimero mor\u00ec in seguito ad una emorragia gastrica e il titolo di \"Patrizio\" fu conferito al nipote Gundobado.\nNel corso della sua vita Ricimero difese le province dagli attacchi degli Ostrogoti e degli Alani, che secondo la leggenda sconfisse al passo della Presolana, in territorio bergamasco (da \"Presi Alani\", per il grande numero di prigionieri fatti), nella Valle di Scalve (\"scalve\" dal grande numero di teschi rimasti sul terreno)."}
{"id": "350340", "revid": "392623", "url": "https://it.wikipedia.org/wiki?curid=350340", "title": "Complesso maggiore di istocompatibilit\u00e0", "text": "Il complesso maggiore di istocompatibilit\u00e0 o, in inglese, \"major histocompatibility complex\" (MHC) \u00e8 un gruppo di geni polimorfici costituito da 30 unit\u00e0 (tuttora individuate), localizzato sul braccio corto del cromosoma 6 (nel topo sul cromosoma 17).\nLe pi\u00f9 conosciute codificano per proteine espresse sulla membrana cellulare le quali hanno la funzione di farsi riconoscere da parte dei linfociti T, ma contiene i geni anche di altri importanti peptidi come la 21 idrossilasi, le frazioni del complemento C4B, C4A, BF e C2, la proteina chaperone HSP70 (Heat Shock Proteins cio\u00e8 proteine indotte da danno termico) e i geni della famiglia del TNF (Tumor Necrosis Factor o Fattore di Necrosi Tumorale).\nI prodotti genici tipici del complesso MHC sono proteine che, in cellule tissutali nucleate infettate, legano molecole tipiche del patogeno e le espongono sulla membrana. Prendono cos\u00ec funzione di antigeni che rendono visibili le cellule infette ai recettori dei linfociti T.\nInfatti, mentre i prodotti dei geni MHC-I sono antigeni direttamente implicati nel fenomeno del rigetto, quelli che derivano dall'MHC-II sono attivi nei fenomeni di cooperazione cellulare che si verificano nell'ambito della risposta immunitaria.\nNell'uomo l'MHC prende il nome di \"Human leukocyte antigen\" (HLA). Tale sistema di istocompatibilit\u00e0 \u00e8 formato da molecole collocate sulla superficie cellulare che agiscono come antigeni: a contatto col sistema immunitario di un soggetto, generano una risposta immunitaria poich\u00e9 riconosciute come estranee.\nIl sistema dell'HLA \u00e8 alla base del rigetto nel trapianto. Se le cellule del tessuto trapiantato non hanno i medesimi antigeni HLA del ricevente (ovvero il tessuto non \u00e8 HLA-compatibile), il tessuto viene riconosciuto come estraneo, offensivo, e rigettato. Per questa ragione, per mezzo di un procedimento detto di tipizzazione tissutale, prima delle operazioni si accerta che i due soggetti (donatore e ricevente) siano HLA-compatibili.\nStoria e origine del nome.\nLa scoperta del MHC nel topo \u00e8 frutto di studi sul rigetto da trapianto effettuati negli anni quaranta da George Snell. All'epoca era gi\u00e0 noto che il trapianto di tessuti su animali diversi causava rigetto, cosa che non accadeva tra gemelli identici. Snell dimostr\u00f2 che una singola regione genica \u00e8 responsabile del rigetto e la chiam\u00f2 \"locus maggiore di istocompatibilit\u00e0\". In particolare Snell analizz\u00f2 la regione H-2 legata all\"'antigene II\". La visione di ricombinazioni all'interno del locus permise di capire che questa regione conteneva numerosi geni tutti coinvolti nel rigetto e prese il nome di \"complesso maggiore di istocompatibilit\u00e0\".\nPer quanto riguarda l'uomo, le ricerche vennero effettuate dal team di Jean Dausset e Jan van Rood per comprendere meglio come persone che avevano ricevuto numerose trasfusioni o dei trapianti possedessero anticorpi che riconoscevano le cellule dei donatori. Si scopr\u00ec che queste cellule esprimevano delle proteine che erano riconosciute dagli anticorpi e vennero chiamate antigeni leucocitari umani o HLA (Human Leukocyte Antigens).\nSuccessive analisi dimostrarono che le strutture proteiche di H-2 e di HLA sono identiche. Si concluse, quindi, che i geni che provocano rigetto sono presenti in tutte le specie di mammiferi, e vennero chiamati geni MHC.\nCi\u00f2 apparve strano per molti anni perch\u00e9 il trapianto non \u00e8 un processo fisiologico, e non avrebbe senso possedere geni che lo regolino. Dopo quasi vent'anni dai precedenti esperimenti, il team di Baruj Benacerraf e Hugh McDevitt scopr\u00ec che la loro importanza \u00e8 molto pi\u00f9 rilevante e riguarda l'incapacit\u00e0 di sintesi di anticorpi specifici contro alcuni peptidi.\nStruttura delle molecole MHC.\nOgni molecola MHC contiene una tasca posta nella porzione extracellulare e una coppia di domini Ig legati alla membrana cellulare. La tasca, che \u00e8 costituita da due \u03b1-eliche appoggiate su un foglietto-\u03b2 costituito da 8 filamenti, \u00e8 la regione che contiene gli amminoacidi polimorfici che determinano le differenze fra MHC. I domini Ig, che non sono polimorfi, contengono il sito di legame per i recettori dei linfociti T. I linfociti T helper CD4+ riconoscono solo MHC di classe II, mentre i linfociti CD8+ solo le MHC di classe I e solo con il legame al complesso peptide-MHC (e non solo peptide) essi possono innescare la risposta immunitaria. Questo \u00e8 detto \"fenomeno della restrizione MHC\" e fu scoperto per la prima volta da Rolf Zinkernagel e Peter Doherty in una serie di studi nel 1974.\nMHC di classe I.\nLe molecole MHC di prima classe sono costituite da 2 catene legate non covalentemente: la catena \u03b1 e la catena \u03b22-microglobulina che non \u00e8 codificata nel MHC. La tasca per il legame del peptide \u00e8 contenuto nella catena \u03b1. Il complesso \u00e8 completo solo con il legame del peptide che stabilizza le due catene e ne permette l'espressione sulla superficie cellulare.\nMHC di classe II.\nLe molecole MHC di seconda classe sono costituite da 2 catene legate non covalentemente: la catena \u03b1 (di 32-34 kD) e la catena \u03b2 (di 29-32 kD) entrambe codificate dal MHC. La tasca per i legame con il peptide \u00e8 costituita per met\u00e0 da una e per met\u00e0 dall'altra: ogni catena contribuisce con una \u03b1-elica e 4 filamenti del foglietto \u03b2. Nella porzione extracellulare ogni catena possiede un dominio Ig (\u03b12 e \u03b22) di cui, \u03b22 contiene il sito di legame per CD4.\nLegame con il peptide.\nCome spiegato, ogni molecola MHC possiede una sola tasca accogliente l'antigene che pu\u00f2 legare un solo peptide alla volta, ma peptidi diversi in tempi diversi. I peptidi che possono legarsi dipendono dalle classi di MHC: MHC-I possono accogliere peptidi con 8-11 amminoacidi, mentre gli MHC-II arrivano a 30 o pi\u00f9. Il legame peptide-MHC nasce in fase di assemblaggio e serve a stabilizzare il complesso per permettere la sua espressione sulla superficie cellulare e per questo la velocit\u00e0 di dissociazione \u00e8 molto lenta. Questo naturalmente permette un'emivita molto lunga che consente ai linfociti T di incontrare l'antigene.\nInfine le molecole MHC non sono capaci di discriminare fra peptidi self e non self: si legano a qualsiasi peptide che abbia subito un processamento. La capacit\u00e0 di riconoscere o meno come self un peptide esposto appartiene ai linfociti T, capacit\u00e0 che viene acquisita durante la maturazione.\nDettagli strutturali.\nTra MHC e peptide si viene a formare un legame non covalente tra i residui presenti nella tasca. Una volta avvenuto i legame il peptide e le molecole d'acqua che lo solvatano vanno a riempire completamente la tasca prendendo contatti con le pareti e il pavimento che la costituiscono. In genere le molecole MHC presentano, a livello della tasca, delle \"nicchie\" che possono interagire con amminoacidi specifici (idrofobici o basici) oppure essere complementari a determinate catene laterali degli amminoacidi. In questo ultimo caso i residui vengono denominati \"residui \u00e0ncora\" visto il loro coinvolgimento nel legame con la molecola MHC.\nL'importanza del polimorfismo si riscontra proprio qui: solo la capacit\u00e0 delle MHC di legarsi specificamente ad un peptide permette a questo di essere riconosciuto dai linfociti e di innescare la risposta immunitaria verso di esso.\nAltre proteine del complesso MHC.\nEsistono poi altre molecole del complesso MHC che hanno forma e funzioni spesso correlate alle classi 1 e 2:\nGeni MHC.\nIl locus MHC \u00e8 presente nel braccio corto del cromosoma 6 e si estende per 3500 kb occupando quindi un grosso segmento del DNA. Le frequenze di ricombinazione si aggirano intorno al 4%. I geni MHC sono altamente polimorfici e sono espressi in modo codominante: ogni individuo esprime entrambi gli alleli ereditati dai genitori consentendo di avere il numero pi\u00f9 elevato di MHC disponibile.\nOgni locus \u00e8 diviso in 3 regioni dette della classe I, classe II e classe III. Quest'ultimo, non pi\u00f9 chiamato in questo modo, codifica per molecole diverse da quelle che espongono il peptide ma comunque correlate all'MHC (TNF-\u03b1 e C4B, C4A, C2 e Fattore B del complemento).\nLa regione della classe I contiene i geni 3 geni per le molecole MHC di classe I (HLA-A, HLA-B e HLA-C) e di altre molecole MHC (\"HLA-E\", \"HLA-F\", \"HLA-G\", \"HLA-H\", \"MIC-A, MIC-B)\"\nLa regione della II \u00e8 a sua volta divisa nei 3 loci HLA-DP, HLA-DQ e HLA-DR che contengono 2 geni ciascuno (A e B) che codificano per le due catene \u03b1 e \u03b2. Contiene inoltre i geni \"TAP1\" e \"TAP2\" che codificano per TAP, il trasportatore di peptidi importante per la via del MHC di classe I, ed LMP-2 e LMP-7, che codificano per componenti del complesso citoplasmatico noto come proteasoma.\nPolimorfismo dei geni MHC.\nI geni dell'MHC sono polimorfici e questo polimorfismo \u00e8 particolarmente marcato,cio\u00e8 molti di questi geni possono assumere forme diverse. I polimorfismi non sono distribuiti casualmente e la variabilit\u00e0 pi\u00f9 alta si trova nelle \u03b1-eliche e nei \u03b2-foglietti che costituiscono in sito di legame con il peptide. La definizione univoca degli alleli di ogni singolo locus \u00e8 stata affrontata a partire dal 1967 ad opera di un comitato dell'Organizzazione Mondiale della Sanit\u00e0.\nL'operazione di definizione dei differenti alleli che caratterizzano un individuo prende il nome di determinazione dell'aplotipo o anche, nell'uomo, di tipizzazione HLA.\nIl polimorfismo dei geni MHC \u00e8 di grande rilevanza nel definire qualit\u00e0 e quantit\u00e0 della risposta immunitaria di un individuo. \u00c8 un fatto noto che organismi diversi si comportino in maniera diversa di fronte ad agenti esterni.\nEspressione sulle cellule.\nLe due classi di molecole MHC sono espresse in modo differente dalle cellule dell'organismo:\nL'espressione cambia anche durante la risposta immunitaria. Svariate citochine come IFN-\u03b1, IFN-\u03b2 e IFN-\u03b3 inducono l'aumento di MHC di classe I in risposta ad agenti virali. IFN-\u03b3 \u00e8 anche responsabile dell'aumento di MHC di classe II sui macrofagi. L'aumento di espressione di MHC-II pu\u00f2 venire anche da stimoli di recettori specializzati per legare antigeni (Toll-Like Receptor e anticorpi per i linfociti B).\nIn particolare, le citochine aumentano l'espressione stimolando la trascrizione dei geni agendo su fattori di trascrizione. Tali fattori, una volta attivati, legano una proteina detta l\"'induttore di trascrizione della classe II\" (o \"CIITA\", Class II Transcription Activator). La mancanza di questi fattori provoca la cosiddetta \"sindrome del linfocita nudo\" in quanto manca l'espressione delle molecole MHC.\nProcessazione dell'antigene ed associazione a MHC.\nLe APC trasformano gli antigeni proteici in peptidi da associare a MHC di classe I o II. In base all'origine della proteina, dal citosol o dallo spazio extracellulare, i peptidi formati vengono legati alle MHC rispettivamente di classe I e classe II. Il complesso cos\u00ec formato viene poi espresso sulla superficie cellulare per il riconoscimento da parte dei linfociti T. L'associazione tra il dimero MHC e il peptide antigenico \u00e8 necessaria per garantire stabilit\u00e0 alla molecola. Esiste anche un caso particolare di \"cross-presentazione\" nella quale antigeni provenienti dallo spazio extracellulare vengono eccezionalmente legati alle molecole MHC di classe I. Le due strade con cui pu\u00f2 avvenire la processazione sono chiamate \"via dell'MHC di classe I\" e \"via dell'MHC di classe II\".\nAssociazione fra HLA e malattie.\nSi \u00e8 verificato statisticamente che esistono alcune malattie che risultano colpire con maggiore frequenza individui con un certo aplotipo HLA. Per alcune l'associazione \u00e8 piuttosto forte, per altre pi\u00f9 sfumata. Non sono noti i motivi di questo fatto. Fra le malattie che presentano questa associazione si possono segnalare la Spondilite Anchilosante, il Diabete Mellito Insulino Dipendente, l'Artrite Reumatoide, la Celiachia e la Sclerosi multipla."}
{"id": "350342", "revid": "486946", "url": "https://it.wikipedia.org/wiki?curid=350342", "title": "K 361", "text": ""}
{"id": "350344", "revid": "729019", "url": "https://it.wikipedia.org/wiki?curid=350344", "title": "Allan Jacobsen", "text": "Giocava nel ruolo di pilone, prima di ritirarsi nel 2013.\nHa esordito con la maglia della Nazionale scozzese nel 2002 contro il Canada, prima volta di un totale di 65 presenze, fino al ritiro dalla nazionale avvenuto nel 2012. Nel suo club, l', Jacobsen disput\u00f2 un totale di 286 presenze nella prima squadra, dopo aver giocato due anni nelle giovanili."}
{"id": "350346", "revid": "124969187", "url": "https://it.wikipedia.org/wiki?curid=350346", "title": "Cicerchiata", "text": "La cicerchiata \u00e8 un dolce carnevalesco tipico italiano, riconosciuto come prodotto agroalimentare tradizionale per l'Abruzzo, le Marche ed il Molise, ma diffuso anche in Umbria e, tramite l'immigrazione interna da queste regioni, a Roma.\n\u00c8 simile agli struffoli napoletani, dolce natalizio dalle palline un po' pi\u00f9 grandi rispetto alla cicerchiata.\nOrigine.\nPer l\"Atlante dei prodotti tradizionali d'Abruzzo\" (ARSSA - Regione Abruzzo, 2004), l'origine del prodotto sarebbe da ricercarsi in Abruzzo, in particolare nell'area del Sangro \"grazie allo sviluppo dell'apicoltura che, ieri come oggi, rendeva disponibile miele di ottima qualit\u00e0\". L'origine del nome in tali zone, \u00e8 da attribuirsi alle parole dialettali utilizzate per le forme a cerchio, come allo stesso modo esiste uno strumento musicale chiamato \"vatta-cicerchie\" (batti-cerchio)\nPer altri, invece, facendo riferimento ad epoche pi\u00f9 antiche, sarebbe originario dell'Umbria storica (ovvero, grossomodo, l'Umbria a est del Tevere e le Marche) e solo la sua successiva diffusione dall'Umbria alle Marche centrali, all'Abruzzo e infine al Molise avrebbe contribuito all'opinione che si tratti di un dolce abruzzese.\nSecondo altri ancora, la cicerchiata \u00e8 invece un dolce marchigiano\nCome si presenta.\nIl dolce \u00e8 a base di pasta di farina, uova ed olio d'oliva in alcuni varianti burro e zucchero, liquore o succo di limone. Da questa si ricavano palline di circa un centimetro di diametro che vengono fritte nell'olio d'oliva o nello strutto. Scolate, vengono mescolate con miele bollente e disposte \"a cerchio\". Il miele raffreddandosi cementa le palline fra loro e d\u00e0 solidit\u00e0 alla struttura. Come spesso avviene con i dolci tradizionali e antichi, esistono varianti che aggiungono ingredienti diversi alla ricetta base.\nEtimologia del nome.\nUn dolce molto simile viene citato nelle tavole eugubine come cibo rituale e sacrificale con il nome, in antica lingua umbra, di \"strusla\" che \u00e8 la continuazione di \"sruikela\", diminutivo di \"struex\" che \u00e8 variante del pi\u00f9 comune \"strues\" che significa appunto \"mucchio\" (ci\u00f2 \u00e8 anche affermato dal maggiore studioso attuale della lingua umbra, il prof. Augusto Ancillotti), da cui, tra l'altro, l'italiano \"costruire\", cio\u00e8 \"ammucchiare insieme\".\nCon tutta probabilit\u00e0 il nome di cicerchiata ha origine medievale si presume derivi dalla cicerchia (\"Lathyrus sativus\"), un legume simile al pisello (\"Pisum sativum\") e al cece (\"Cicer arietinum\"), molto diffuso all'epoca nella zona umbro - marchigiana e anche in Italia meridionale; ancor oggi \u00e8 coltivato nel Lazio, nelle Marche, in Umbria, in Molise ed in Puglia, non pi\u00f9 su larga scala, ma come specialit\u00e0 tipica. Secondo quanto detto, il significato di \"cicerchiata\" sarebbe quindi quello di \"mucchio di cicerchie\".\nDolci affini.\nNotevole la somiglianza con gli struffoli napoletani che deriverebbero il proprio nome dall'aggettivo greco \u03c3\u03c4\u03c1\u03cc\u03b3\u03b3\u03c5\u03bb\u03bf\u03c2 (\"str\u00f3ngylos\") che significa \"di forma tondeggiante\" e che linguisticamente hanno la stessa radice dalla parola umbra \"strusla\" e quindi probabilmente anche una comune origine indoeuropea.\nIn Grecia esiste un dolce simile chiamato \u039b\u03bf\u03c5\u03ba\u03bf\u03c5\u03bc\u03ac\u03b4\u03b5\u03c2 (\"Lukum\u00e1des\"). Affini alla cicerchiata sono anche il \"Loqme\" curdo, il \"Lokma\" turco e il \"Lvkvmandas\" persiano."}
{"id": "350349", "revid": "287204", "url": "https://it.wikipedia.org/wiki?curid=350349", "title": "Fattore acentrico", "text": "In termodinamica, il fattore acentrico (comunemente indicato con formula_1) \u00e8 un fattore originariamente proposto da Kenneth Pitzer nel 1955 come parametro in un'equazione per il fattore di comprimibilit\u00e0.\nInsieme ad altre propriet\u00e0, come massa molecolare, pressione critica, temperatura critica e volume critico, il fattore acentrico \u00e8 divenuto uno standard per la corretta caratterizzazione di qualsiasi sostanza pura. \nPitzer giunse alla sua formulazione in seguito all'analisi delle curve di tensione di vapore di alcune sostanze pure. \nEsso viene utilizzato per migliorare la stima nel caso dell'utilizzo dell'equazione degli stati corrispondenti e del teorema degli stati corrispondenti.\nDefinizione matematica.\nLa sua definizione si basa sul fatto che l'equazione degli stati corrispondenti a due parametri utilizzata per un gas nobile, stimi un valore di tensione di vapore ridotta formula_2(ovvero la pressione diviso la pressione critica) pari a 0.1, ad un valore della temperatura ridotta formula_3(temperatura diviso temperatura critica) pari a 0,7. Perci\u00f2 se in corrispondenza di formula_4, la formula_2 di una sostanza vale 0.1, allora tale sostanza si comporta come un gas nobile e quindi obbedisce all\u2019equazione degli stati corrispondenti a due parametri. Se ci\u00f2 non avviene, \u00e8 possibile introdurre una grandezza che indichi di quanto tale sostanza si discosta dal comportamento di gas nobile. \nIl fattore acentrico pu\u00f2, quindi, essere definito come:\ndove:\nUtilizzi.\nTale fattore viene introdotto quando la precisione dell'equazione degli stati corrispondenti a due parametri (la quale prevede che tutte le sostanze caratterizzate dai medesimi valori di temperatura e pressione ridotta, siano caratterizzati dal medesimo fattore di comprimibilit\u00e0) scarseggia. Tale concezione, infatti, risulta essere efficace, anche dal punto di vista sperimentale, soprattutto per i cosiddetti \"fluidi semplici\" (aventi molecole sferiche) come xeno, kripton e argon). Nel caso di fluidi aventi caratteristiche differenti, come i gas quantici (elio, idrogeno e neon) o come sostanze particolarmente polari, le misure sperimentali sono maggiormente rappresentate dall'equazione degli stati corrispondenti a tre parametri, che tiene in considerazione anche il fattore acentrico.\nL'equazione del tipo formula_11pu\u00f2 quindi essere linearizzata, tramite un'espansione in serie di Taylor troncata al primo ordine, effettuata nell'intorno di formula_12 (valore rispecchiante la realt\u00e0 solo nei casi di molecole poco polari), da cui si ottiene un valore approssimato del fattore di comprimibilit\u00e0: formula_13. Qui, formula_14 rappresenta il valore della derivata di formula_15, calcolata rispetto al fattore acentrico, considerato in formula_12. Appare evidente come questo termine rappresenti una correzione di formula_17; esso potr\u00e0 quindi essere, in prima approssimazione, trascurato se non \u00e8 necessaria un'alta precisione. I valori di formula_17e formula_14sono solitamente tabulati, oppure indicati all'interno di diagrammi, rendendo particolarmente semplice ottenere risultati ragionevoli.\nValori tipici.\nPer la maggior parte dei fluidi semplici, a formula_20, formula_21 \u00e8 vicina a 0,1, quindi formula_22. In molti casi, formula_23 \u00e8 vicino al punto di ebollizione a pressione atmosferica."}
{"id": "350356", "revid": "12875", "url": "https://it.wikipedia.org/wiki?curid=350356", "title": "Fritz-chip", "text": ""}
{"id": "350361", "revid": "599013", "url": "https://it.wikipedia.org/wiki?curid=350361", "title": "Regno di Etruria", "text": "Il Regno di Etruria (1801-1807) fu il nome assunto dallo Stato preunitario della Toscana durante una fase dell'epoca napoleonica, allorquando venne transitoriamente assegnato alla casata dei Borbone-Parma.\nIstituzione.\nFu costituito, al posto del Granducato di Toscana, da Napoleone Bonaparte, che in seguito ai trattati di Lun\u00e9ville (9 febbraio 1801) con gli alleati della seconda coalizione e di Aranjuez (21 marzo 1801) con la Spagna, design\u00f2 re d'Etruria Ludovico I di Borbone, come compensazione per la rinuncia al Ducato di Parma e Piacenza, che invece fu annesso alla Francia. Nel 1808 il regno fu diviso - secondo l'uso francese - in tre dipartimenti denominati \"del Mediterraneo\" (Livorno), \"dell'Ombrone\" (Siena) e \"dell'Arno\" (Firenze), corrispondenti all'incirca, rispettivamente, alla costa tirrenica, alla parte meridionale ed a quella settentrionale della Toscana.\nConfini.\nAl momento della sua creazione il Regno di Etruria confinava ad ovest con il Mar Tirreno, a nord con la Repubblica di Lucca e la Repubblica Cisalpina, che lo delimitava anche ad est, insieme con lo Stato Pontificio, che a sua volta lo demarcava anche a sud. Comprendeva le \"exclave\" di Pietrasanta e di Barga da sempre territori granducali.\nStoria.\nIl Regno di Etruria ebbe una brevissima durata, dal 1801 al 1807, anno in cui, a seguito del Trattato di Fontainebleau (23 ottobre), fu annesso alla Francia.\nNel 1803 Ludovico I mor\u00ec e gli subentr\u00f2 al trono il figlio Ludovico II, in nome del quale tuttavia regn\u00f2 come reggente la madre Maria Luisa di Borbone-Spagna."}
{"id": "350365", "revid": "11266", "url": "https://it.wikipedia.org/wiki?curid=350365", "title": "Gestione del rischio", "text": "La gestione del rischio (in inglese \"risk management\") \u00e8 il processo mediante il quale si misura o si stima il rischio e successivamente si sviluppano delle strategie per governarlo.\nSi occupano di gestione del rischio sia le grandi imprese che hanno dei team appositi, sia le piccole imprese che praticano informalmente la gestione del rischio.\nCaratteristiche.\nDi regola, le strategie impiegate includono il trasferimento del rischio a terze parti, l'evitare il rischio, il ridurre l'effetto negativo ed infine l'accettare in parte o totalmente le conseguenze di un particolare rischio.\nEssa focalizza sui rischi derivanti da cause fisiche o legali come ad esempio, disastri naturali, incendi, morti e processi penali. La gestione del rischio finanziario, invece, focalizza sui rischi governabili usando strumenti di \"trade\" finanziario. \nOccorre notare che recentemente il concetto di rischio tende ad ampliarsi in \"rischio/opportunit\u00e0\", dove insieme ad impatti negativi (minacce) sono associati anche potenziali impatti positivi (opportunit\u00e0) da perseguire. Questa apertura \u00e8 spinta dal significato della parola rischio in inglese (\"risk\"), meno precisa e rigida rispetto alla traduzione \"rischio\" in italiano.\nLe fasi del processo.\nCinque sono i passi cos\u00ec descritti in un progetto originario dell'Australia e della Nuova Zelanda:\nSpesso il passo \"controllare i rischi\" viene diviso in una fase di preparazione ed approvazione del Piano di azione del rischio (\"Risk Action Plan\") ed in una fase di esecuzione, controllo e modifica del piano.\nIn parallelo col processo centrale, sono richieste doti di comunicazione e di consultazione. Monitorare e revisionare \u00e8 parte intrinseca del processo in modo da assicurare che venga eseguito tempestivamente; l'identificazione, l'analisi, la valutazione ed il controllo sono sempre aggiornati.\nLa gestione del rischio \u00e8 quindi un processo ricorsivo, soggetto ad aggiornamenti, e non si esaurisce nell'identifcazione iniziale del rischio.\nStabilire il contesto.\nStabilire il contesto include pianificare il residuo del processo, l'identit\u00e0 e lo scopo sono fondamentali, le basi sulle quali il rischio sar\u00e0 valutato e definire lo scheletro per il processo, l'agenda per l'identificazione e l'analisi.\nIdentificare i rischi.\nDopo aver stabilito il contesto, il passo successivo nel processo di controllo \u00e8 quello di identificare i\" rischi potenziali\". I rischi sono connessi a eventi che quando si verificano causano problemi. Pertanto l'identificazione del rischio pu\u00f2 iniziare dalla causa dei problemi o dal problema stesso.\nQuando sono note le origini o i problemi, l'evento che un'origine pu\u00f2 attivare o l'evento che pu\u00f2 condurre ad un problema possono essere oggetto di approfondimento. Per esempio, i soci che partecipano a un progetto che si ritirano durante lo svolgimento dello stesso possono mettere in pericolo il finanziamento del progetto; informazioni riservate possono essere sottratte dai dipendenti autorizzati anche se la rete informatica \u00e8 protetta da intrusioni esterne; un fulmine pu\u00f2 colpire un aereo durante il decollo e ferire tutti i passeggeri a bordo.\nIl metodo per identificare i rischi pu\u00f2 dipendere dalla cultura, dalla pratica d'industria e dall'accondiscendenza.\nI metodi d'identificazione sono formati da template o dallo sviluppo di template per l'identificazione della sorgente, problema o evento. I pi\u00f9 comuni metodi di identificazione del rischio sono:\nPriorit\u00e0.\nIn una gestione del rischio ideale sono trattati per prima cosa i rischi correlati ad una grande perdita e una grande probabilit\u00e0 di accadere, invece i rischi con bassa probabilit\u00e0 di occorrenza e basse perdite sono trattati con ritardo. In pratica il processo pu\u00f2 essere estremamente complesso, infatti rischi con alta probabilit\u00e0 di occorrenza, ma con bassa perdita, e rischi con alta perdita, ma bassa probabilit\u00e0 di occorrenza, possono essere mal governati.\nLa gestione del rischio molto spesso si confronta con la difficolt\u00e0 di allocare propriamente le risorse; questo concetto si dice costo di opportunit\u00e0. Tempo e risorse spese per la gestione del rischio potrebbero essere spese per attivit\u00e0 pi\u00f9 redditizie. Inoltre la gestione del rischio ideale spende un ammontare di risorse il minimo indispensabile nel processo di riduzione degli effetti negativi dei rischi. Il costo di opportunit\u00e0 differisce dal costo monetario perch\u00e9 comprende non solo il denaro per acquisire il bene ma anche il valore del tempo speso per consumarlo, le aspettative e le opportunit\u00e0 perse. Se un bene non ha costo, pu\u00f2 per\u00f2 sempre avere un costo di opportunit\u00e0."}
{"id": "350366", "revid": "713714", "url": "https://it.wikipedia.org/wiki?curid=350366", "title": "Marsicano", "text": "L'aggettivo \"marsicano\" si pu\u00f2 applicare alle seguenti voci:"}
{"id": "350369", "revid": "767487", "url": "https://it.wikipedia.org/wiki?curid=350369", "title": "Buffy l'ammazzavampiri (film)", "text": "Buffy l'ammazzavampiri (\"Buffy the Vampire Slayer\") \u00e8 un film del 1992 scritto da Joss Whedon e diretto dalla regista Fran Rubel Kuzui. Il film, una commedia avventurosa dell'orrore che si rivel\u00f2 un autentico \"flop\", venne riutilizzato dallo stesso Whedon come base per la serie televisiva di successo \"Buffy l'ammazzavampiri\".\nTrama.\nBuffy Summers \u00e8 un'allegra majorette del liceo Hemery, nel Sud della California, che ama essere alla moda e uscire col suo ragazzo. Un giorno, mentre si allena, riceve la visita del misterioso signor Merrick, che si reincarna nel tempo per addestrare le giovani donne prescelte per eliminare i vampiri, che le rivela che \u00e8 l'eletta. Dopo l'iniziale riluttanza della ragazza, Merrick la porta al cimitero per darle una dimostrazione, cos\u00ec Buffy accetta di essere allenata dall'uomo per la battaglia. In citt\u00e0 avvengono infatti da un po' di tempo misteriose morti, che si verr\u00e0 a sapere essere opera del vampiro Lothos, il capo di una congrega che si amplia ad ogni nuova vittima.\n\u00c8 importante l'incontro con Oliver Pike, un giovane a cui Buffy pian piano si affeziona, il cui migliore amico \u00e8 stato vampirizzato. Durante gli scontri, Merrick viene ucciso da Lothos, e Pike resta l'unico amico e punto di riferimento per Buffy. Durante il ballo di fine anno della scuola, i vampiri si intrufolano nella discoteca, scatenando il panico generale. Buffy, che inizialmente aveva deciso di abbandonare l'incarico, sostenuta da Pike, riesce a sconfiggere i vampiri e il loro capo, Lothos.\nDifferenze con il telefilm.\nSeppure il telefilm sia stato realizzato usando come spunto l'omonimo film, quest'ultimo non \u00e8 da considerarsi come facente parte della linea narrativa della serie televisiva, rispetto alla quale presenta numerose differenze nella trama e nella rappresentazione dei personaggi."}
{"id": "350398", "revid": "287204", "url": "https://it.wikipedia.org/wiki?curid=350398", "title": "Aeronautica Umbra", "text": "LAeronautica Umbra S.A. (AUSA), con sede a Foligno, \u00e8 stata un'industria aeronautica italiana.\nStoria.\nNata nel 1935, era di propriet\u00e0 di Muzio Macchi e della Macchi, tanto che il nome comunemente usato per indicare l'A.U.S.A. era \"A.U.S.A.-Macchi\" o pi\u00f9 semplicemente \"Macchi\". Attivit\u00e0 principale era la produzione su licenza dei trimotori Savoia-Marchetti S.M.79, Savoia-Marchetti S.M.81 e Savoia-Marchetti S.M.84. L'AUSA, che allo scoppio della seconda guerra mondiale era arrivata ad impiegare fino a 2.400 dipendenti, vide le sue installazioni distrutte dai bombardamenti alleati. Al termine del conflitto ci furono dei tentativi di rilanciare l'attivit\u00e0, che per\u00f2 fallirono. Direttori tecnici della fabbrica furono Felice Trojani, gi\u00e0 collaboratore di Umberto Nobile nei voli artici dei dirigibili Norge e Italia (era con lui tra i dispersi della \"Tenda rossa\"), e a partire dal 1941, Giovanni Bellomo.\nDopo la fine della guerra l'A.U.S.A. interruppe definitivamente la produzione a causa dei gravissimi danni riportati per i bombardamenti mirati su di essa (e per la mancanza di commesse). Nel 1947 nacque l'O.M.A. che assunse alcuni ex-dipendenti e dirigenti dell'A.U.S.A. ed acquist\u00f2 parte dei macchinari dell'A.U.S.A. oramai in liquidazione. L'O.M.A. fu creata dal proprietario, l'industriale folignate Umberto Tonti, su idea del cugino, l'ing. Luca Barnocchi. L'O.M.A. nel 1950, produsse alcuni aerei leggeri monoposto (su progetto del colonnello Adriano Mantelli), denominati \"Baldo 75\", per l'\"Alaparma\", che poi li cedette all'Aeronautica Militare. Sempre negli anni cinquanta l'O.M.A. produsse anche alcuni motoalianti. Negli anni seguenti e fino ad oggi, l'O.M.A., si \u00e8 dedicata quasi esclusivamente alla manutenzione di alcuni aerei dell'Aeronautica Militare e dell'Aviazione dell'Esercito, nonch\u00e9 alla produzione di parti per grandi case costruttrici quali Aeritalia, Agusta, \"progetto Tornado\", MD, ATR, Learjet, ecc.\nNegli anni sessanta, Muzio Macchi cerc\u00f2 di verificare la possibilit\u00e0 di riaprire gli stabilimenti di Foligno, ma il tentativo fall\u00ec e la propriet\u00e0 fu acquisita da una nuova societ\u00e0 aeronautica, l'Umbra Cuscinetti del gruppo FAG e GEPI, che acquis\u00ec ci\u00f2 che restava dell'Aeronautica Umbra tra il 1968 e il 1972. Dopo vicissitudini societarie, l'Umbra cuscinetti \u00e8 giunta oggi ad essere un gruppo societario autonomo, l'UmbraGroup, di rilievo mondiale nella produzione di componenti per l'industria aerospaziale."}
{"id": "350399", "revid": "486946", "url": "https://it.wikipedia.org/wiki?curid=350399", "title": "Buffy - L'ammazzavampiri (film)", "text": ""}
{"id": "350413", "revid": "124434016", "url": "https://it.wikipedia.org/wiki?curid=350413", "title": "Massimo Della Pergola", "text": "Biografia.\nMolto giovane cominci\u00f2 a lavorare per \"La Gazzetta dello Sport\", ma nel 1938 fu espulso dall'albo dei giornalisti perch\u00e9 ebreo. \nNel dicembre 1943 si trasfer\u00ec con la moglie e il figlio Sergio (di un anno) a Roma a cercare protezione dai nazisti. Fu aiutato da un'anziana docente, Livia Sarcoli, che gli mise a disposizione la propria abitazione. Da quel rifugio provvisorio riusc\u00ec ad espatriare in Svizzera. Durante la permanenza in un campo profughi in terra elvetica ebbe l'idea di un concorso a premi legato al calcio, con il quale finanziare lo sport italiano alla fine della Seconda guerra mondiale.\nNel 1946, con i colleghi Fabio Jegher e Geo Molo, fonda la SISAL. La prima \"schedina Sisal\" venne giocata il 5 maggio 1946. Due anni dopo il gioco viene nazionalizzato e passa sotto la gestione diretta del CONI e prende il nome di \"Totocalcio\". La causa che i tre inventori intentano al Ministero dell'Interno, che aveva promosso questo passaggio forzato, ha buon esito dopo sette anni.\nNel 1954 Della Pergola torna a tempo pieno al giornalismo (che in realt\u00e0 mai aveva abbandonato del tutto, visto che in quegli anni fu nominato caporedattore responsabile del calcio, sempre alla Gazzetta dello Sport diretta da Bruno Roghi).\nTra il 1977 e il 1989 copre l'incarico di segretario generale dell'associazione internazionale della stampa sportiva (Aips), divenendone poi segretario onorario.\nCollabora con varie testate fino al 1998.\nFu presidente della Federazione Italiana Maccabi e dal 1961 al 1989 guid\u00f2 tutte le delegazioni italiane ai World Maccabiah Games in Israele.\nDella Pergola ha commentato dalle pagine dei giornali undici edizioni dei Giochi olimpici estivi, tre Giochi olimpici invernali e undici edizioni del Campionato mondiale di calcio. Si deve a lui anche l'ideazione del nome \"Universiade\".\nRiposa nel Cimitero Ebraico annesso al Cimitero Maggiore di Milano.\nSuo figlio, Sergio Della Pergola, \u00e8 un noto accademico che si occupa di demografia e statistiche. La figlia Mara Della Pergola ha studiato con Mosh\u00e9 Feldenkrais e dirige a Milano un centro specializzato nelle terapie di integrazione funzionale."}
{"id": "350414", "revid": "767487", "url": "https://it.wikipedia.org/wiki?curid=350414", "title": "Detective Stone", "text": "Detective Stone \u00e8 un film del 1992, diretto da Tony Maylam e Ian Sharp. il film costato 7 milioni di dollari ne ha ricavati complessivamente 5.4 milioni.\nTrama.\nIn una Londra del 2008, inquinata e parzialmente allagata dalla crescita del livello delle acque, il detective Stone, sospeso dal servizio in polizia per esaurimento nervoso, \u00e8 deciso a mettere in trappola un feroce serial killer che strappa il cuore alle sue vittime. Una delle vittime era stata, alcuni anni prima, proprio il collega del detective.\nGrazie all'aiuto di un nuovo giovane collega appena uscito dall'accademia, Stone scopre che gli omicidi avvengono con una cadenza legata al ciclo lunare, e che le tracce di DNA lasciate nei luoghi del delitto sono di tipo ricombinante, come se il killer fosse in grado di incorporare segmenti del codice genetico delle vittime.\nNello scenario apocalittico di una metropolitana abbandonata, il detective riesce a mettere le mani sul killer, sorta di creatura mutante, e a ucciderlo strappandogli il cuore. Ma alcune bolle d'aria che emergono poi dalla superficie dell'acqua stagnante rivelano un finale che non esclude la presenza di altre creature misteriose, ipoteticamente non dissimili dall'antagonista appena sconfitto."}
{"id": "350416", "revid": "767487", "url": "https://it.wikipedia.org/wiki?curid=350416", "title": "Furia cieca", "text": "Furia cieca (\"Blind Fury\") \u00e8 un film del 1989 diretto dal regista Phillip Noyce con protagonista Rutger Hauer che interpreta un uomo abilissimo nell'uso di una spada nonostante la totale mancanza della vista.\nNel finale c'\u00e8 una speciale apparizione della star giapponese Sh\u014d Kosugi, veterano del filone Ninjutsu nei film di arti marziali.\nTrama.\nNick Parker ritorna dal Vietnam con gli occhi menomati, dopo essere stato dato per disperso, alla ricerca del compagno d'armi Frank Devereaux, responsabile dell'incidente in cui ha perso la vista.\nNick non \u00e8 inerme ed indifeso come sembra: addestrato nelle arti marziali da un maestro Vietnamita e con una spada nascosta nel suo \"bastone da passeggio\", vuole trovare l'amico per dirgli che lo perdona.\nDevereaux, che prova infatti rimorso per aver abbandonato Nick nel momento del bisogno, naviga per\u00f2 in cattive acque, indebitato pesantemente con un boss malavitoso e costretto suo malgrado a produrre droga sintetica sotto la minaccia di ritorsioni contro la sua famiglia.\nIn un agguato alla sua casa infatti la moglie resta uccisa e solo l'intervento di Nick salva il figlio Billy dai malviventi che vorrebbero rapirlo.\nNick ed il piccolo si mettono cos\u00ec in cammino alla ricerca del padre, con alle costole gli scagnozzi del boss fermamente determinati a rapire il piccolo e fare la pelle all'ex-soldato, che dovr\u00e0 quindi scagliarsi uno dopo l'altro contro i criminali con tutta la sua \"furia cieca\"."}
