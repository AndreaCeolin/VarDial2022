{"id": "318612", "revid": "125923611", "url": "https://it.wikipedia.org/wiki?curid=318612", "title": "Daikatana", "text": "Daikatana, chiamato anche John Romero's Daikatana in copertina, \u00e8 un videogioco sparatutto in prima persona, progettato da John Romero per Ion Storm e pubblicato da Eidos Interactive il 22 aprile 2000. Ne sono state realizzate versioni per Windows, Game Boy Color e Nintendo 64; il porting su PlayStation, inizialmente previsto, \u00e8 stato annullato a causa dell'insuccesso commerciale del titolo. Viene ricordato come uno dei maggiori \"flop\" dell'industria dei videogiochi.\nTrama.\nIl protagonista del gioco \u00e8 Hiro Miyamoto, un istruttore di arti marziali nel Giappone dell'anno 2455. Il samurai \u00e8 raggiunto dal dottor Toshiro Ebihara, gravemente malato, che gli spiega che il mondo \u00e8 nelle mani di un uomo chiamato Kage Mishima ed \u00e8 minacciato da una terribile pandemia, scatenata nel 2030 dallo stesso Mishima con l'ausilio della Daikatana, una spada magica, la quale gli consente di spostarsi nel tempo e prevenire la realizzazione di un antidoto per la malattia. Mikiko, la figlia di Toshiro, \u00e8 stata catturata e tenuta prigioniera nel tentativo di recuperare la spada, e Hiro \u00e8 dunque incaricato di salvare donna e spada. Dopo che un gruppo di ninja attaccano i due e uccidono Toshiro, Hiro si infiltra nei QG, dove salva sia Mikiko che Superfly Johnson; quest'ultimo \u00e8 infatti il capo della sicurezza di Mishima, ribellatosi ai suoi metodi totalitari. I tre raggiungono dunque la Daikatana, ma Mishima li intercetta e li sconfigge usando una seconda Daikatana, rimandandoli nell'Antica Grecia. Sconfitta la Medusa, i tre ricaricano la Daikatana usando il potere del mostro, e viaggiano di nuovo nel tempo, ma vengono respinti di nuovo da Mishima, che stavolta li spedisce in un villaggio vichingo del Medioevo. I tre trovano dunque lo stregone Musilde, il quale si offre di ricaricare la Daikatana a patto che i tre salvino il villaggio dall'epidemia che lo affligge: a tale scopo, il trio deve sconfiggere il necromante Nharre, ricostruire il Purificatore, un'altra spada magica, e usare tale arma per far rinsavire il re Gharroth, che la user\u00e0 per porre fine all'epidemia.\nI tre finiscono cos\u00ec nel 2030, in una San Francisco caduta nelle mani delle gang locali e in una legge marziale dichiarata dall'esercito e da Mishima. Raggiunta una base navale dove Mishima costruisce le sue armi, Hiro viene posseduto dal fantasma del suo antenato Usagi, colui che forgi\u00f2 la Daikatana, e grazie a ci\u00f2, riesce a prendere in mano la spada magica. Mishima raggiunge il trio, ma viene sconfitto e ucciso da Hiro, il quale, dopo che la spada in mano sua sparisce in quanto la sua linea temporale non esiste pi\u00f9, decide, come tentativo estremo di ripristinare il tempo, di immergere la Daikatana di Mishima in un reattore nucleare. Ma durante l'operazione, viene a mancare la corrente e Mikiko ne approfitta per prendere la Daikatana e uccidere Superfly. La Daikatana, infatti, era stata forgiata per finire il conflitto tra i clan rivali Ebihara e Mishima, e questi ultimi avevano chiesto a Usagi di forgiarla, ma il fabbro, capendo gli intenti sinistri dei Mishima, la cedette invece agli Ebihara, sotto Inshiro, che sconfissero i loro rivali e gettarono poi la spada in un vulcano. Mikiko, per\u00f2, aggiunge che anche gli Ebihara erano animati da intenzioni maligne, e ora annuncia di voler usare la Daikatana per riportare l'onore del suo clan e dominare il mondo. Hiro sconfigge e uccide Mikiko, e usa poi la Daikatana per ripristinare il tempo una volta per tutte. Cos\u00ec, nel 2455, dopo che l'epidemia \u00e8 stata curata nel 2030, in un mondo libero dall'influenza dei Mishima, Hiro si autoesilia in un angolo dimenticato dello spazio-tempo, come protettore della Daikatana per assicurarsi che non cada mai nelle mani sbagliate.\nModalit\u00e0 di gioco.\n\"Daikatana\" ha un totale di 24 livelli divisi in 4 episodi, con un numero medio di 3 mappe per livello. Ogni episodio si sviluppa in diversi luoghi e periodi di tempo: il Giappone del XXV secolo, l'antica Grecia del 1200 a.C., i Secoli bui in Norvegia nel 560, e la San Francisco del non lontano 2030. Con visuale in prima persona, in genere si affrontano veloci sessioni di azione e occasionalmente si devono risolvere degli enigmi.\nI compagni di Hiro svolgono un ruolo importante, la morte di uno di essi impedisce di portare a termine la missione e la loro presenza \u00e8 necessaria per risolvere alcuni enigmi.\nTuttavia nella conversione per Nintendo 64, piuttosto ridimensionata rispetto all'originale per Windows, i compagni furono del tutto eliminati, a parte le apparizioni negli intermezzi.\nLa versione per il Game Boy Color \u00e8 decisamente differente e divenne un piccolo gioco di avventura con visuale dall'alto, nello stile di \"Zelda\".\nAccoglienza.\n\"Daikatana\" \u00e8 stato oggetto di grande attenzione da parte della stampa statunitense, soprattutto per via della celebrit\u00e0 del progettista John Romero, notissimo al grande pubblico per il suo lavoro alla id Software nello sviluppo di due titoli di enorme successo del genere sparatutto: \"Doom\" e \"Quake\". Persino una rivista non specializzata in videogiochi come \"Time\" ha dato a Romero e \"Daikatana\" grande spazio (\"tutto ci\u00f2 che John Romero tocca diventa sangue e oro\").\nLa campagna pubblicitaria del gioco fu estremamente aggressiva: la locandina pi\u00f9 famosa e controversa era costituita dal messaggio in caratteri neri su sfondo rosso \"John Romero's about to make you his bitch\" (\"John Romero sta per fare di te la sua puttana\") e \"Suck it down\" (\"Succhialo\"). Il titolo del gioco non era neppure menzionato ed era presente solo il logo di Ion Storm.\nLa pubblicit\u00e0 della \"puttana\" fu ideata da una donna, Sasha Shor della Industry Media, che aveva lavorato al progetto delle confezioni di \"Quake\". Mike Wilson della Ion Storm voleva uno spot molto \"tagliente\" e fu soddisfatto; Romero sostiene di non aver avuto il buonsenso di opporsi.\nIn seguito a tali premesse, si cre\u00f2 un clima di attesa spasmodica, fenomeno analogo a quanto avvenuto, per esempio, con \"Duke Nukem Forever\". La data di pubblicazione, per\u00f2, fu pi\u00f9 volte rimandata: dal 1997 fu progressivamente spostata fino al 2000, un lungo periodo di attesa caratterizzato da numerosi licenziamenti, dimissioni di elementi chiave del progetto e fondi sprecati. Nel frattempo, sul mercato erano apparsi titoli dello stesso genere e basati su tecnologie innovative, come \"Unreal Tournament\" e \"Quake III Arena\", che smorzarono un po' l'interesse in questo tipo di giochi. Molte delle caratteristiche di \"Daikatana\" che sarebbero state rivoluzionarie nel 1997 risultarono ormai superate nel 2000. Numerose critiche furono avanzate anche rispetto a dettagli secondari, come il numero limitato di salvataggi disponibili per ogni livello e la scarsa intelligenza artificiale dei compagni di Hiro che nello svolgimento dell'azione finivano col costituire un impedimento piuttosto che un aiuto. , \"The Guardian\" lo cita come uno dei videogiochi pi\u00f9 brutti in assoluto.\nIn realt\u00e0 definirlo uno dei peggiori giochi mai realizzati \u00e8 decisamente eccessivo; piuttosto \"Daikatana\" fu deludente in rapporto alle grandi aspettative che si erano create, come capita a molti altri giochi di alto profilo. Fu molto penalizzato dai ritardi accumulati per un totale di tre anni e all'uscita ricevette molte recensioni negative, soprattutto per quanto riguarda la versione per Nintendo 64. \"Daikatana\" conteneva molte idee interessanti, ma spesso non ben realizzate. La versione Nintendo 64 fu decisamente peggiorata rispetto all'originale, sotto molti punti di vista; mentre quella per Game Boy Color, sebbene divenuta un gioco sostanzialmente diverso, fu apprezzabile.\n\"Daikatana\" fu l'inizio del declino della carriera di Romero nell'industria dei videogiochi e la principale causa della chiusura degli uffici Ion Storm a Dallas. Romero fond\u00f2 una nuova compagnia molto pi\u00f9 piccola, Monkeystone, per creare giochi per sistemi portatili.\nSviluppo.\nLa struttura iniziale di \"Daikatana\" fu completata nel marzo 1997; il gioco avrebbe usato id Tech 1.5, il motore grafico di \"Quake\", e sarebbe stato ricco di contenuti: 24 livelli in 4 episodi diversi, 25 armi, e 64 mostri differenti. Nonostante la mole di lavoro prevista, Romero riteneva di riuscire a completare il titolo in sette mesi, giusto in tempo per il Natale del 1997. John Carmack disse che una simile tabella di marcia era assurda; alla id Software, lo sviluppo del meno ambizioso \"Quake\" aveva occupato una squadra 9 veterani (tra i quali lo stesso Romero) per 6 mesi, mentre la Ion Storm disponeva di 8 collaboratori neoassunti.\nJohn Romero non aveva capito che aveva bisogno di personale preparato, invece il suo gruppo di lavoro era ancora in fase di formazione, formato da modder appassionati ricchi di talento, ma poveri di esperienza. Lo stesso Romero ammette che assumerli fu uno dei suoi errori pi\u00f9 grandi, sebbene fu per lui un grande esperimento.\nIon Storm mostr\u00f2 \"Daikatana\" all'E3 nel giugno 1997. Sfortunatamente, la parte grafica era ancora in sviluppo e girava solo in modalit\u00e0 software, quindi l'aspetto estetico era mediocre. Allo stesso tempo, id Software stava creando \"idTech 2\", il nuovo motore destinato allo sviluppo di \"Quake II\", dotato di accelerazione hardware nativa ed effetti grafici innovativi. Romero cap\u00ec che \"Daikatana\" stava diventando tecnologicamente obsoleto e si affrett\u00f2 ad acquistare il codice sorgente del nuovo motore grafico. La data del Natale 1997 fu annullata senza clamori; il nuovo piano era di continuare a creare i contenuti per il gioco e la pubblicazione fu rimandata al marzo 1998.\nSecondo Romero, il pi\u00f9 grande problema tecnico dello sviluppo fu proprio l'attesa del nuovo motore, con il quale avrebbero dovuto reimplementare tutto il codice. Il compito per\u00f2 si rivel\u00f2 molto pi\u00f9 difficile del previsto. Ma secondo Romero resta comunque il fatto che i veri problemi incontrati nello sviluppo dipesero dalle persone e non dalla tecnologia.\n\"IdTech 2\" fu disponibile attorno al novembre 1997 e si cap\u00ec subito che l'aggiornamento dei contenuti sviluppati con \"idTech 1.5\" non sarebbe stato semplice. I due motori erano in gran parte incompatibili e si rese necessaria una completa riscrittura del codice che impegn\u00f2 per altri 11 mesi di tempo, posticipando l'uscita al dicembre 1998.\nQuesto problema non avrebbe impedito l'uscita di \"Daikatana\" nella data prevista, ma le politiche interne alla compagnia, le difficolt\u00e0 relative allo sviluppo sul sofisticato e complesso \"idTech 2\" e la mancanza di motivazione, cominciarono a far crollare il morale. Ion Storm era cresciuta velocemente e continuava a spendere soldi senza problemi ma senza riuscire a ottenere risultati concreti. In seguito a continui screzi e incomprensioni, nel novembre 1998 dodici membri furono allontanati, costringendo Romero a rinviare ulteriormente la data di uscita verso il febbraio 1999.\nA gennaio, il passaggio al motore di \"Quake II\" era finalmente completo. Il tempo previsto per lo sviluppo si era dilatato da poche settimane a un intero anno e Ion Storm dichiar\u00f2 con orgoglio che \"venga l'inferno o l'acqua alta, il gioco sar\u00e0 completato il 15 febbraio 1999\". Anche questa data fu cancellata, ma fu pubblicato un demo in marzo che non riusc\u00ec a impressionare i giocatori perch\u00e9 non conteneva la modalit\u00e0 a gioco singolo ma solo quella multigiocatore e senza avversari.\nRomero prepar\u00f2 un nuovo demo per l'E3 del 1999, ma il risultato fu disastroso: programmato in fretta e afflitto da bachi, il gioco andava a scatti con appena 12 fotogrammi al secondo, contro i 30 preventivati necessari ad assicurare una buona fluidit\u00e0. Il disastro dell'E3 port\u00f2 una nuova crisi alla Ion Storm. Eidos, la compagnia che aveva finanziato lo sviluppo di \"Daikatana\" con 25 milioni di dollari, ne aveva abbastanza. Nel giugno 1999 fu raggiunto un accordo con cui Romero cedette alla stessa Eidos la maggior parte delle azioni di Ion Storm e i fondatori Todd Porter e Jerry O'Flaherty lasciarono la compagnia.\nNonostante le dimissioni del quarto programmatore capo Steve Ash, \"Daikatana\" stava per raggiungere gli scaffali. Ion Storm fiss\u00f2 la nuova data al 17 dicembre 1999, ma a causa di problemi relativi ad alcuni bachi, fu spostata di alcune settimane. Come successo in precedenza, anche questa fu cancellata per dare pi\u00f9 tempo ai bug tester di correggere diversi errori. \nIl 21 aprile 2000 \"Daikatana\" finalmente arriv\u00f2 sugli scaffali dei negozi.\nNome.\n\"Daikatana\", scritto con il simbolo giapponese \"kanji\" \u5927\u5200, significa \"spada larga\". Si tratta di un oggetto particolarmente potente che era presente in una campagna di \"Dungeons &amp; Dragons\" a cui giocavano, durante lo sviluppo dei loro primi titoli, i membri di id Software."}
{"id": "318615", "revid": "1578373", "url": "https://it.wikipedia.org/wiki?curid=318615", "title": "Abertzale", "text": "Abertzale \u00e8 un lemma rintracciabile nella lingua basca (\"euskera\") traducibile con l'espressione \"patriota\" o in altri casi con \"nazionalista\" (letteralmente \"amare la patria\" o \"sostenitore della patria\") e deriva dalla fusione del termine Aberri ( \"patria \") e il suffisso Zale (\" che ama \",\" chi \u00e8 amico \") . Il suo uso e significato, in spagnolo, dipende molto dall'area geografica in cui viene utilizzato. Il dizionario della Real Academia Espa\u00f1ola definisce la parola come \"nazionalismo radicale basco\" sia come aggettivo applicato a persone sia come sostantivo. \nEssendo stata associata spesso alla definizione di \"sinistra nazionalista\", abertzale si riconduce spesso al partito Batasuna e al gruppo terroristico Euskadi Ta Askatasuna (ETA).\nOrigine.\nLa sua origine \u00e8 piuttosto recente. \u00c8 infatti parola composta da due termini: \nUso.\nLa parola \u00e8 utilizzata di norma per indicare simpatizzanti o attivisti di movimenti o partiti politici baschi di estrazione nazionalista come Batasuna (\"Unit\u00e0\"), Euskadi Ta Askatasuna o ETA, (\"Paese basco e Libert\u00e0\", organizzazione armata definita come terroristica da Spagna, Unione europea e Stati Uniti), Eusko Alkartasuna o EA (\"Solidariet\u00e0 Basca\"), o il Partito Nazionalista Basco (Euskal Alderdia Jeltzalea) o PNV-EAJ, anche se i membri di questo partito tendono a definirsi pi\u00f9 col termine \"jeltzale\", cio\u00e8 aderenti all'ideologia del PNV-EAJ, che con abertzale. Per i gruppi simpatizzanti con Batasuna viene spesso utilizzata la denominazione \"sinistra abertzale\" (\"ezkerra abertzale\"). "}
{"id": "318617", "revid": "4", "url": "https://it.wikipedia.org/wiki?curid=318617", "title": "OLP", "text": ""}
{"id": "318618", "revid": "287204", "url": "https://it.wikipedia.org/wiki?curid=318618", "title": "Rubens Bertogliati", "text": "Carriera.\nDa giovanissimo si interessa agli sport di resistenza, dal ciclismo, alla corsa, allo sci di fondo. Si iscrive a dodici anni al Velo Club Lugano e comincia a fare le prime corse, con buoni risultati.\nNel 2000 passa al professionismo tra le file della formazione italiana Lampre-Daikin. Nel 2002 vince il Gran Premio di Chiasso e la prima tappa del Tour de France in Lussemburgo, vestendo anche la maglia gialla di leader della generale per due giorni. Nel 2004 passa alla squadra spagnola Saunier Duval-Prodir, rimanendovi per cinque anni. Firma quindi per disputare la stagione 2009 con la Teltek H\u00b20, neonata squadra lussemburghese; tuttavia, dopo che il team non ha ottenuto la licenza per correre in gare UCI ProTour, si accasa alla Diquigiovanni di Gianni Savio (divenuta dal 2010 Androni Giocattoli).\nNell'autunno del 2012 conferma il ritiro dall'attivit\u00e0 dopo due stagioni con il Team Type 1. Dal 2013 al 2016 ricopre il ruolo di direttore sportivo della squadra World Tour svizzera IAM Cycling. Dal 2019 \u00e8 invece Performance Trainer per la formazione World Tour emiratina UAE Emirates. "}
{"id": "318623", "revid": "6923", "url": "https://it.wikipedia.org/wiki?curid=318623", "title": "Barreirinhas", "text": "Barreirinhas \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Len\u00e7ois Maranhenses."}
{"id": "318626", "revid": "697352", "url": "https://it.wikipedia.org/wiki?curid=318626", "title": "Lega Caddea", "text": "La Lega Caddea o della Ca' di Dio (in tedesco \"Gotteshausbund\", in romancio \"Lia da la Chad\u00e9\"), fu stipulata tra i cittadini che occupano la parte centrale e meridionale dell'attuale Canton Grigioni in unione con la Lega Grigia e la Lega delle Dieci Giurisdizioni; form\u00f2 in seguito la Repubblica delle Tre Leghe che diede vita al moderno Canton Grigioni.\nVenne costituita il 29 gennaio del 1367 e comprendeva: Coira, i \"Quattro Villaggi\" (con l'esclusione di Haldenstein, che fu signoria fino al 1803) e la regione di Domigliasca (in tedesco \"Domleschg\"), sulla sponda sinistra del Reno Posteriore (\"Hinterrhein\"), tra la confluenza con il Reno Anteriore (Vorderrhein) e l'imboccatura della valle dell'Albula: in quei tempi la zona era di vitale importanza per il controllo della strada che saliva al passo del Settimo. Facevano ancora parte del territorio Obervaz, Berg\u00fcn, la valle della Sursette (\"Surses\") tra Sur e Bivio, l'Alta Engadina, Val Bregaglia, la Val Monastero e la giurisdizione di Sottocalva in Val Venosta. Nel 1408 anche Poschiavo, precedentemente sottomesso a Milano, entr\u00f2 a far parte della Lega.\nIl sigillo era costituito da uno stambecco, raffigurato anche sullo stemma.\nStoria.\nGli Asburgo desideravano impadronirsi dei valichi alpini della regione e pare avessero stretto un accordo con il principe vescovo di Coira, il boemo Petr Jelito, che preferiva abitare a Vienna presso la corte, piuttosto che nella sua residenza. Il vescovo aveva dunque segretamente promesso, in cambio d una rendita annuale, di consegnare agli Asburgo vari castelli dei propri domini. \nControllare Coira significava per gli Asburgo, detenere la chiave di accesso e controllo a tutta una serie di valichi di grandissima importanza per l'attraversamento delle Alpi centrali. In particolare i due pi\u00f9 importanti, in quel momento, erano quello del Lucomagno (tra la valle del Reno e la valle del Ticino) e quello del Settimo (tra la valle del Reno e il Lago di Como). \nAl progetto si opposero i sudditi del vescovo, fondando la Lega Caddea, alleanza che riuniva i cittadini di Coira e le comunit\u00e0 delle valli che permettevano l'accesso al passo del Settimo. I componenti della Lega si giurarono fedelt\u00e0 reciproca e si presero carico dei debiti del vescovo, conquistando un'ampia autonomia. \nLe deliberazioni del 1367 introdussero significative limitazioni al potere temporale del principe vescovo di Coira. I delegati del capitolo cattedrale di Coira, delle comunit\u00e0 Valle Domigliasca e dello Schams, dalla Val Sursette, della Val Bregaglia, dell'Alta Engadina e della Bassa Engadina, nonch\u00e9 dei cittadini di Coira si attribuirono il diritto di partecipare all'amministrazione vescovile, in particolare attraverso il controllo delle finanze del vescovo e il diritto di veto sulle alienazioni di patrimonio da parte di questi. Tale controllo era esercitato per mezzo di un organo assembleare convocato periodicamente. \nNel 1409 venne istituito un consiglio permanente e un balivo venne nominato a sovrintendere l'amministrazione della diocesi. A partire dal 1450 la Lega Caddea si alle\u00f2 con la Lega delle Dieci Giurisdizioni; gi\u00e0 nel 1406 e nel 1425 membri della Lega Caddea si erano alleati con la Lega Grigia. Nel 1450 la Lega Caddea diede vita con la Lega delle Dieci Giurisdizioni e la Lega Grigia alle Tre Leghe, sia pure inizialmente operante a livello informale, legata a circostanze di conflitto quali la Schamserfehde. \nNel corso della seconda met\u00e0 del XV secolo le strutture politiche delle Tre Leghe assunsero un carattere permanente. Nel 1498 la Lega Caddea strinse inoltre un patto di alleanza con la Confederazione. Il graduale processo di erosione del potere temporale del principe vescovo sarebbe culminato nell'approvazione degli Articoli di Ilanz nel periodo 1524-1526. Gli articoli di Ilanz costituirono inoltre le basi dell'ordinamento giuridico delle Tre Leghe sino al 1798."}
{"id": "318628", "revid": "2223617", "url": "https://it.wikipedia.org/wiki?curid=318628", "title": "Aritmetica di Robinson", "text": "L'aritmetica di Robinson, denotata solitamente con Q in logica matematica, \u00e8 una teoria del primo ordine, definita per la prima volta da Raphael M. Robinson nel 1950 che ha come assiomi propri una versione ridotta degli assiomi di Peano in cui \u00e8 assente il principio di induzione e c'\u00e8 l'aggiunta di un assioma che afferma che ogni numero naturale diverso da zero \u00e8 successore di qualche altro numero (cosa che nell'aritmetica di Peano \u00e8 dimostrabile per induzione). L'interesse dell'aritmetica di Robinson per la logica risiede nel fatto che \u00e8 la teoria pi\u00f9 debole in cui \u00e8 possibile rappresentare tutte le funzioni ricorsive primitive e di conseguenza \u00e8 anche la teoria pi\u00f9 debole a cui sia applicabile il primo dei teoremi di incompletezza di G\u00f6del.\nDefinizione.\nIl linguaggio di Q \u00e8 il linguaggio dell'aritmetica del primo ordine.\nGli assiomi di Q sono costituiti dagli assiomi logici, gli assiomi per l'uguaglianza e i seguenti assiomi propri:\n(Q1) formula_1\n(Q2) formula_2\n(Q3) formula_3\n(Q4) formula_4\n(Q5) formula_5\n(Q6) formula_6\n(Q7) formula_7\nIncompletezza di Q.\nCome accennato Q \u00e8 una teoria incompleta. Questo fatto si pu\u00f2 vedere senza bisogno di invocare i teoremi di G\u00f6del: un semplice enunciato indecidibile in Q \u00e8 quello che afferma la propriet\u00e0 commutativa dell'addizione\nPer mostrare che \u00e8 indecidibile costruiamo un modello non standard di Q che non rispetti la propriet\u00e0 commutativa dell'addizione: consideriamo ad esempio un modello composto dall'unione dell'insieme dei numeri naturali N con un insieme di due elementi \"estranei\" {\"a\",\"b\"}. Definiamo la funzione \"successore\" per \"a\" e \"b\" come\n\u00e8 facile verificare che \"S\" rispetta gli assiomi (Q1), (Q2) e (Q3); quindi estendiamo l'operazione +, compatibilmente con \"S\" e gli assiomi (Q4) e (Q5), sull'insieme N\u222a{\"a\",\"b\"} ponendo:\nsi pu\u00f2 verificare che l'operazione definita rispetta gli assiomi (Q4) e (Q5). \u00c8 possibile anche estendere la moltiplicazione in N\u222a{\"a\",\"b\"} in modo da verificare gli assiomi (Q6) e (Q7): quello che \u00e8 rilevante invece \u00e8 che l'operazione \"+\" appena definita non commuta: \"a\"+\"b\"=\"a\" mentre \"b\"+\"a\"=\"b\". Deduciamo che in Q non \u00e8 possibile dimostrare la formula che afferma la propriet\u00e0 commutativa della somma. D'altra parte in Q non \u00e8 possibile nemmeno dimostrare la sua negazione perch\u00e9 l'enunciato \u00e8 vero nel modello standard dei numeri naturali. Concludiamo che l'enunciato che esprime la propriet\u00e0 commutativa \u00e8 indecidibile in Q."}
{"id": "318634", "revid": "124491839", "url": "https://it.wikipedia.org/wiki?curid=318634", "title": "Ted Hughes", "text": "Considerato uno dei migliori poeti della sua generazione, Hughes fu \"Poet Laureate\" in Inghilterra dal 1984 fino alla sua morte nel 1998. Nota e tragica la storia del suo matrimonio con la poetessa statunitense Sylvia Plath, durato dal 1956 fino al suicidio di lei nel 1963, per il quale il poeta sub\u00ec molte accuse, in quanto ritenuto responsabile anche di quello della sua amante, Assia Wevill. Hughes raccont\u00f2 infine in versi la sua complessa relazione con Sylvia Plath nel suo ultimo libro di poesie, \"Birthday Letters\" (1998).\nBiografia.\nPrimi anni di vita.\nHughes nacque il 17 agosto 1930 a Mytholmroyd, nel West Yorkshire, da William Henry Hughes, carpentiere, e da Edith Farrar donna sensibile e amante della lettura. Egli crebbe felice tra le fattorie e le colline di quella regione, seguendo il fratello maggiore di dieci anni, Gerald, nella caccia e appassionandosi agli animali che inizia a disegnare e a costruire in piombo modellandoli con la plastilina.Intanto il fratello, grande narratore di storie come la madre, lo intrattiene spesso con storie di avventura e di caccia. Hughes ha affermato in una intervista \u00abMy first six years shaped everything\"(I miei primi sei anni hanno plasmato tutto)\u00bb.\nNel 1937 la sua famiglia si trasfer\u00ec a Mexborough, nello Yorkshire, per gestire un'edicola con rivendita di tabacchi che il padre, grazie ad un'eredit\u00e0 della moglie, aveva comprato. Il fratello Gerald sceglier\u00e0 invece di lavorare come guardiacaccia nel Devon e per il piccolo Ted la sua lontananza, che diventer\u00e0 in seguito definitiva perch\u00e9 nel 1948 egli sposandosi andr\u00e0 a risiedere in Australia, sar\u00e0 causa di grande sofferenza.\nGli studi e la formazione.\nA Mexborough frequent\u00f2 i primi anni di scuola dimostrando passione per la lettura. La scuola era fornita di una buona biblioteca e l'edicola del padre era piena di giornalini per ragazzi, di fumetti e di riviste sulla caccia che Ted leggeva avidamente prima della loro vendita. Trova nella biblioteca scolastica \"Tarka la lontra\" di Williamson e si appassiona alla descrizione dei paesaggi, quelli del Devon, cos\u00ec simili a quelli descritti dal fratello. Inizier\u00e0 cos\u00ec a scrivere racconti di avventura che, come scrive lo stesso, \"... nascevano in gran parte dalle mie letture. Mi specializzai in eventi fantastici e avventure cruente\".\nNel 1941 fu ammesso alla \"Mexborough Grammar School\" dove incontr\u00f2 ottimi insegnanti che lo aiutarono a potenziare le sue doti incoraggiandolo nella vena artistica, cos\u00ec come lo inizier\u00e0 alla poesia la sorella Olwyn, maggiore di due anni, che frequenta la sua stessa scuola e che possiede, a detta dello stesso Ted \"... un gusto poetico meravigliosamente precoce\".\nLa madre, che condivide la stessa passione del figlio, riuscir\u00e0 ad acquistare diversi libri di poesia inglese e tutta l'opera di Shakespeare. In questo periodo il giovane Ted, che in precedenza aveva letto con entusiasmo il Libro della giungla, avr\u00e0 modo di leggere le poesie di Kipling e rimarr\u00e0 preso dai suoi versi. La poesia prender\u00e0, da questo momento, il sopravvento sulle altre passioni ed egli inizier\u00e0 a scrivere dei brevi poemi, pubblicati sul giornalino della scuola, seguendo i ritmi kiplinghiani.\nScoprir\u00e0 in questo periodo il poeta Yeats che diventer\u00e0 per lui un modello, oltre a Eliot, Hopkins, Dylan Thomas e Lawrence.\nNel 1948 sar\u00e0 ammesso al Pembroke College di Cambridge e, dopo due anni di leva militare sotto la RAF nell'East Yorkshire, potr\u00e0 iniziare l'Universit\u00e0.\nA Cambridge si iscrisse a letteratura inglese ma, gi\u00e0 al termine del primo anno, trover\u00e0 insoddisfacenti sia i programmi che il metodo di studio e alla fine del secondo anno comprese che quel tipo accademico di studio non gli avrebbe potuto essere di giovamento. Abbandonato pertanto il corso di letteratura Ted, nell'autunno del 1953, si iscriver\u00e0 ad antropologia e archeologia.\nL'ambiente di \u00e9lite di Cambridge non lo attira e le amicizie che stringer\u00e0 in questo periodo saranno tutte con giovani inglesi del Nord, irlandesi e gallesi con i quali former\u00e0 un gruppo unito dalla simpatia e dalla passione comune per il folklore musicale. Insieme ad essi collaborer\u00e0 ad una rivista letteraria quindicinale intitolata \"Broadsheet\" che pubblica poesie, saggi e recensioni di carattere informale e assai ostile al puritanesimo formale dei poeti che dominavano in quel momento appartenenti al The Movement.\nNel giugno del 1954, anno della sua laurea, usc\u00ec sulla rivista \"Granta\" \"The Little and the Seasons\", una poesia che egli firma con lo pseudonimo di Daniel Hearing ma che non apparir\u00e0 mai nelle sue raccolte.\nNon ha ancora in mente progetti di carriera letteraria e il suo desiderio sar\u00e0 quello di continuare a scrivere poesie e nello stesso tempo impiegarsi in qualche attivit\u00e0 che lo avvicini alla natura.\nUn periodo di incertezza.\nTrasferitosi a Londra presso un appartamento di un amico si prester\u00e0 a svolgere diversi tipi di lavoro, per guadagnarsi quel tanto da vivere e avere nel frattempo la possibilit\u00e0 di scrivere. Quando \u00e8 libero, partecipa di sera alle riunioni di un gruppo di giovani poeti fondato dal suo ex compagno di universit\u00e0 Philip Hobsbaum ma nel week-end si recher\u00e0 regolarmente a Cambridge per studiare in Biblioteca e ritrovare i vecchi amici che frequentano ancora il vecchio ritrovo dell'\"Anchor\". Qui, nel gennaio del 1955, conoscer\u00e0 il giovane poeta statunitense Lucas Myers che, come egli stesso scrive, sar\u00e0 poi \"uno di quei tre o quattro che restano immutati/come un me stesso separato,/pietra nel letto del fiume/sotto ogni mutamento\".Grazie all'amico scoprir\u00e0 alcuni importanti poeti americani contemporanei, come Robert Lowell, W.S. Merwin, Richard Wilbur, Elizabeth Bishop e John Crowe Ransom, mentre i poeti inglesi appartenenti a \"The Movement\", tranne alcuni che continua ad apprezzare come Eliot e Thomas, gli appariranno sempre meno interessanti.\nNon sa ancora, ad un anno e pi\u00f9 dalla laurea, che cosa far\u00e0 in futuro anche se sogna molte cose tra le quali, prima in assoluto, riuscire a far rientrare in Inghilterra il fratello Gerald al quale scriver\u00e0 nel mese di ottobre \"Dovr\u00f2 trovarmi un lavoro rispettabile altrimenti Mamma ne far\u00e0 una malattia. Mi sto dando da fare per trovare qualcosa in televisione, o alla BBC, o nel cinema. Se far\u00f2 un po' di esperienza prima, potr\u00f2 sfruttare meglio l'Australia\".\nL'incontro con Sylvia Plath e il matrimonio.\nAll'inizio del 1956 l'amico Hobsbaum gli propose di lavorare presso gli studi di \"Pinewood \"della J. Arthur Rank a Londra con il compito di redigere schede di romanzi e opere teatrali da poter utilizzare per il cinema.Accetter\u00e0 il lavoro ma senza entusiasmo e il suo rifugio sar\u00e0 ancora Cambridge dove, con alcuni amici, pubblica una rivista letteraria, la \"St. Botolph's Review\", della quale per\u00f2 uscir\u00e0 un unico numero. A febbraio, durante il party a Falcon Yard per pubblicizzare la nuova rivista, Ted conoscer\u00e0 la giovane poetessa Sylvia Plath, in visita in Gran Bretagna avendo conseguito una borsa di studio Fullbright, che rivedr\u00e0 a Londra il 23 marzo. Tra i due giovani nacque subito un grande amore e Hughes decise di lasciare il suo lavoro per trasferirsi a Cambridge per rimanere con Sylvia.\nLa loro unione sar\u00e0, da quel momento, come scrive Anna Ravano,\"...un sodalizio letterario, pur nell'indipendenza creativa individuale, che durer\u00e0 per tutti gli anni della loro unione, nonostante le differenze di formazione e di sensibilit\u00e0 e i metodi compositivi radicalmente diversi\"\"\nIl 16 giugno, dopo aver preso d'impulso la decisione, si sposarono con una semplicissima cerimonia nella chiesa di San Giorgio Martire a Bloomsbury alla presenza della sola madre di Sylvia. Tutti gli altri, compresi i familiari di Ted, furono tenuti all'oscuro del matrimonio perch\u00e9 Sylvia aveva timore che esso potesse essere contro il regolamento della borsa di studio ottenuta e del suo college.\nDopo il viaggio di nozze di una settimana a Parigi si recano a Madrid e infine a Benidorm dove rimangono, in una casa presa in affitto, per tutta l'estate. Quando in ottobre Sylvia ritorner\u00e0 a Cambridge, Ted rimarr\u00e0 nello Yorkshire fino al 12 ottobre quando si recher\u00e0 alla BBC di Londra per firmare un contratto per una sua lettura di poesie di Yeats. Ma la lontananza pesa ad entrambi, tanto che decidono di rivelare alla Fulbright e al college il loro matrimonio. Invece di ricevere le temute sanzioni, avranno congratulazioni e auguri il che far\u00e0 loro decidere di cercare casa a Cambridge. Mentre Sylvia dovr\u00e0 ancora frequentare per un mese il College, Ted si trasferisce subito nella nuova casa e, a fine novembre, trova un lavoro fino a giugno come insegnante di inglese, sport e attivit\u00e0 teatrali alla \"Coleridge Secondary Modern School\". Dal matrimonio con Sylvia Plath, nacquero i due figli Frieda Rebecca e Nicholas.\nLa prima pubblicazione:The Hawk in the Rain.\nNel 1957, su incitamento di Sylvia, Ted presenta ad un concorso di poesia che si tiene a New York, una raccolta di quaranta poesie con il titolo \"The Hawk in the Rain\" con la quale vincer\u00e0 il premio che gli dar\u00e0 la possibilit\u00e0 di pubblicarle subito con la \"Harper Bros\" e di scegliere l'editore inglese che preferisce. In maggio la casa editrice \"Faber and Faber\", dove lavora anche T.S. Elliot, accetta il testo che verr\u00e0 pubblicato in Inghilterra il 13 settembre con una dedica a Sylvia e che sar\u00e0 segnalato dalla \"Poetry Book Society\" come il libro migliore dell'anno.\nTed \u00e8 felice e in una lettera al fratello afferma che da quando ha conosciuto Sylvia la sua vita \u00e8 cambiata\"La mia vita in questi ultimi tempi \u00e8 splendida, meravigliosamente guarita rispetto a com'era prima. Il matrimonio \u00e8 il mio elemento naturale. Anche la mia fortuna prospera grazie ad esso, e cos\u00ec pure quello che produco. Non hai idea di che vita felice facciamo io e Sylvia o forse ce l'hai. Lavoriamo, facciamo passeggiate, ripariamo a vicenda quello che scriviamo. Lei \u00e8 uno dei migliori critici che io abbia mai conosciuto e comprende perfettamente la mia immaginazione, e anch'io credo di comprendere la sua.\"\nLa vita a Northampton.\nNel frattempo Ted e Sylvia si sono trasferiti a Northampton dove la Plath ha ottenuto un incarico annuale presso lo \"Smith College\" di quella citt\u00e0, ma la vita trascorre in quel luogo in modo piuttosto sterile sia dal punto di vista intellettuale che artistico fatta eccezione la conoscenza del poeta Anthony Hecht e del poeta e classicista Paul Roche.\nIl 25 settembre conoscono a Boston, ad un party a casa del curatore della \"Poetry Room\", W.S.Merwin che, ormai poeta affermato da tempo, si era dedicato alla sola attivit\u00e0 letteraria e per seguire il suo esempio decidono di trasferirsi in quella citt\u00e0 per tentare il mestiere di scrittori a tempo pieno non appena Sylvia avr\u00e0 terminato i corsi all'Universit\u00e0.\nNel gennaio del 1958 Ted accetta l'incarico di professore presso l'Universit\u00e0 del Massachusetts per un semestre dove tiene dei corsi di letteratura sui poemi minori di Milton, sul Faust di Goethe, su Keats, Wordsworth, sul \"Walden, ovvero La vita nei boschi\" di Thoreau e su cinque commedie di Moli\u00e8re, oltre ad un corso di creative writing che per\u00f2 non lo soddisfa.\nConosce in questo periodo lo scultore Leonard Baskin che insegna allo Smith e con lui instaura, oltre ad una salda amicizia che durer\u00e0 per tutta la vita, una forte intesa artistica. Collaboreranno a numerosi libri, tra i quali \"Crow \"nel 1970 e \"Cave Birds\" nel 1975 e Baskin illustrer\u00e0 le copertine di diverse raccolte di Hughes. Presso la casa editrice dell'amico, la \"Gehenna Press\", Hughes pubblicher\u00e0 nel 1981 \"A Primer of Birds\", nel 1990 \"Capriccio\" e nel 1998 \"Howls and Whispers\".\nIl suicidio di Sylvia.\nIl ruolo di Hughes nel suicidio di Sylvia del 1963 \u00e8 stato per molto tempo oggetto di speculazioni da parte dei critici. In qualit\u00e0 di vedovo di Sylvia, Hughes si occup\u00f2, come esecutore testamentario, dei beni personali e letterari di Plath. Diresse la pubblicazione dei manoscritti non ancora pubblicati, tra cui quello della raccolta \"Ariel\" (1966) ma distrusse le ultime pagine del diario di Sylvia, che descriveva gli ultimi tre anni della loro vita coniugale, tormentata dall'adulterio di Ted con la vicina di casa.\nSei anni dopo la morte della Plath, il 25 marzo 1969, Assia Wevill (l'amante di Hughes) si suicid\u00f2, coinvolgendo nella sua morte anche la loro figlia, Alexandra Tatiana Eloise Wevill (Shura), nata il 3 marzo 1965. Nell'agosto del 1970, Hughes spos\u00f2 Carol Orchard, un'infermiera. Rimasero insieme fino alla morte di lui, avvenuta il 28 ottobre 1998 a causa di un infarto miocardico. Ricevette l\"'Order of Merit\" dalla regina Elisabetta II del Regno Unito poco prima della sua morte.\nScritti.\nLe prime opere in versi di Hughes trattano il tema della natura e, in particolare, dell'innocente violenza del mondo animale, desumendo primaria ispirazione dal verso di Tennyson, \u00abnature, red in tooth and claw\u00bb (\"natura rossa di zanna e artiglio\"). Le opere successive sviluppano tematiche connesse alla mitologia nordica ed alla tradizione celtica dei bardi. La prima raccolta, \"Hawk in the Rain\" (1957), fu positivamente valutata dalla critica. Nel 1959 vinse il \"Premio Galbraith \" che gli frutt\u00f2 5000 $. Il suo lavoro pi\u00f9 significativo \u00e8 forse \"Crow\" (1970). \"Tales from Ovid\" (1997) contiene una selezione di traduzioni a versi liberi delle \"Metamorfosi\" di Ovidio. In \"Birthday Letters\", Hughes ruppe il suo silenzio su Sylvia, raccontando aspetti della loro vicenda matrimoniale. La copertina fu disegnata dalla figlia di Ted e Sylvia, Frieda.\nOltre alla poesia, Hughes scrisse libretti d'opera e libri per l'infanzia. Uno di questi, \"L'uomo di ferro\" (\"The Iron Man\"), divent\u00f2 la base dell'opera rock \"\" di Pete Townshend e del cartone animato \"Il gigante di ferro\". Hughes fu nominato \"Poet Laureate\" (poeta ufficiale della corona inglese) nel 1984, a seguito della morte di John Betjeman. Hughes ricopr\u00ec questo prestigioso ruolo fino alla morte nel 1998. Le \"Collected Poems\", raccolte in un volume di 1333 pagine della Faber &amp; Faber, furono pubblicate nel 2003.\nFu amico dell'irlandese S\u00e9amus Heaney, Premio Nobel per la letteratura, e di Geoffrey Hill, due eminenti poeti della sua generazione."}
{"id": "318636", "revid": "1442080", "url": "https://it.wikipedia.org/wiki?curid=318636", "title": "Araldica ecclesiastica", "text": "Laraldica ecclesiastica \u00e8 quella particolare branca dell'araldica che si occupa degli stemmi degli ecclesiastici, in particolar modo di quelli appartenenti alla Chiesa cattolica. Tali stemmi presentano, oltre a uno scudo personale, numerosi e costanti ornamenti esterni che riprendono le insegne delle dignit\u00e0 a cui si riferiscono.\nGalleria di stemmi.\nChiesa cattolica.\nArcivescovi.\nCasi speciali\nVescovi.\nCasi speciali\nPresbiteri regolari e secolari.\nCasi speciali\nAltri ecclesiastici e stemmi di ordini.\nSono di seguito riportati gli ordini mendicanti ancora attivi, elencati in ordine storico giuridico di precedenza:\nTra gli ordini mendicanti soppressi o estinti: "}
{"id": "318639", "revid": "287204", "url": "https://it.wikipedia.org/wiki?curid=318639", "title": "HMS Illustrious", "text": "Cinque navi della Royal Navy sono state battezzate Illustrious. Il loro motto \u00e8 \"Vox Non Incerta\"."}
{"id": "318648", "revid": "1318658", "url": "https://it.wikipedia.org/wiki?curid=318648", "title": "IFF", "text": ""}
{"id": "318653", "revid": "14214", "url": "https://it.wikipedia.org/wiki?curid=318653", "title": "Gilbert Newton Lewis", "text": ""}
{"id": "318654", "revid": "599013", "url": "https://it.wikipedia.org/wiki?curid=318654", "title": "Divisione di Keeler", "text": "La Divisione di Keeler (cos\u00ec battezzata in onore di James Keeler) \u00e8 uno spazio vuoto presente nel sistema di anelli del pianeta Saturno, all'interno del brillante Anello A; l'assenza di materiale in questa ristretta banda \u00e8 dovuta alla presenza al suo interno dell'orbita di un satellite minore del pianeta, Dafni."}
{"id": "318658", "revid": "1305772", "url": "https://it.wikipedia.org/wiki?curid=318658", "title": "Dafni", "text": ""}
{"id": "318662", "revid": "125070891", "url": "https://it.wikipedia.org/wiki?curid=318662", "title": "Vittorio Matteucci", "text": "Biografia.\nIl suo amore per il palcoscenico si manifesta gi\u00e0 a tre anni, quando \u00e8 il giovanissimo capo coro dell'asilo. A soli otto anni si trasferisce con la famiglia a Padova. Qui comincia a cantare con il Coro Tre Pini diretto da Gianni Malatesta e da questa esperienza vocale iniziano anche le sue prime esibizioni pubbliche nei locali della zona.\nDopo tanti anni di gavetta, accompagnati dallo studio approfondito della tecnica musicale senza trascurare la scuola e poi l'universit\u00e0, comincia a farsi conoscere dal grande pubblico accompagnando, con la US Band, le esibizioni di Umberto Smaila.\nApproda in televisione come vocalist in programmi come \"Buona Domenica\" (1993, 1994), \"La sai l'ultima\" (1995, 1996), \"La canzone del secolo\" (1998), \"Ciao Mara\" (1999) e Maurizio Costanzo Show come cantante della band di Demo Morselli in due stagioni.\nLa sua ultima apparizione televisiva avviene nella prima edizione di \"Ballando con le stelle\", nel 2005. Contemporaneamente porta avanti alcuni progetti radiofonici e alcuni altri progetti, come l'insegnamento di tecnica musicale e le collaborazioni con la Walt Disney. Per la nota casa produttrice doppia il personaggio di Yao nella parte cantata del film d'animazione \"Mulan\" e canta la sigla di \"George re della giungla...?\".\nCompone oltre 150 canzoni spaziando su vari generi musicali della tradizione italiana e internazionale. Alcuni suoi brani vengono eseguiti durante le sue serate dal vivo in cui li integra con repertorio swing, napoletano, classico italiano e internazionale.\nNon abbandona mai i progetti teatrali, sua grande passione; dalle esibizioni giovanili anche nel carcere di Porto Azzurro, all'approdo al musical con il ruolo di Giuda in una produzione padovana di \"Jesus Christ Superstar\" e alla prosa con \"Il tribuno\" di Mauricio Kagel.\nNel 2002-2003 veste i panni del perfido arcidiacono Frollo nell'opera popolare \"Notre Dame de Paris\" di Riccardo Cocciante che riscuote uno strepitoso successo in tutta Italia, ruolo che lo consacra come uno dei volti pi\u00f9 importanti nel teatro musicale.\nNel 2003-2004 ricopre il ruolo del barone Scarpia in \"Tosca - Amore disperato\" di Lucio Dalla.\nDa marzo a settembre 2006 interpreta il conte Dracula in \"Dracula Opera Rock\" della Premiata Forneria Marconi.\nDal novembre 2007 passa al ruolo di Dante nell'opera musicale \"La Divina Commedia\" di Marco Frisina.\nNel 2009 torna nell'opera \"Tosca - Amore disperato\", mentre nel 2010 prende parte al musical \"I promessi sposi - Opera moderna\" di Michele Guard\u00ec, nel ruolo dell'Innominato.\nDa ottobre 2013 a settembre 2015 interpreta il conte Capuleti, padre di Giulietta, nella nuova produzione di David Zard \"Romeo e Giulietta - Ama e cambia il mondo\".\nNell'autunno 2015 riprende il ruolo dell'Innominato ne \"I promessi sposi - Opera moderna\".\nDa marzo 2016 a settembre 2017 e successivamente nel 2019-2020 e 2022 torna ad interpretare l'arcidiacono Frollo in \"Notre Dame de Paris\" di Riccardo Cocciante."}
{"id": "318663", "revid": "88740", "url": "https://it.wikipedia.org/wiki?curid=318663", "title": "Conoscenza accidentale", "text": "Per conoscenza accidentale si intende quella conoscenza che si acquisisce in modo del tutto casuale, attraverso quello che appunto viene chiamato incidente di conoscenza. Questa terminologia appartiene a quella disciplina denominata gestione della conoscenza, la quale studia in che modo sia possibile far s\u00ec che \"la conoscenza giusta arrivi alla persona giusta al momento giusto per poter prendere la migliore decisione possibile\". \nNello specifico, l'incidente di conoscenza rappresenta un meccanismo capace di veicolare la conoscenza giusta alla persona giusta ma, per sua stessa definizione, non necessariamente al momento giusto, aspetto che pu\u00f2 vanificare del tutto il trasferimento di tale conoscenza. Il valore della conoscenza, infatti, \u00e8 strettamente legato al fattore temporale, fattore che a sua volta pu\u00f2 o meno essere relativo al destinatario della conoscenza.\nFacciamo un esempio: veniamo a sapere che l'esame che avremmo dovuto dare oggi \u00e8 stato rimandato. Purtroppo siamo venuti a saperlo dopo essere gi\u00e0 saliti sul treno diretto verso la localit\u00e0 dove l'avremmo dovuto tenere, quando oramai siamo in prossimit\u00e0 della stazione di arrivo. Questa informazione ci permetter\u00e0 di tornare a casa prima del previsto, ma non di risparmiarci il costo del viaggio di andata e comunque di perdere un'intera mattinata. In questo caso la conoscenza ha perso valore perch\u00e9 giunta in ritardo. Se tuttavia l'informazione in questione fosse stata spedita via SMS a un gruppo di persone, e alcune di loro non avessero ancora preso il treno, provenendo da localit\u00e0 diverse, allora, almeno per alcune, essa sarebbe ancora valida. Il tempo assoluto in questo caso non conta, dato che persone differenti possono aver pianificato il viaggio in momenti differenti.\nSebbene gli incidenti di conoscenza siano quindi un meccanismo \"debole\", \u00e8 ancora possibile sfruttarli in un sistema di conoscenza se si aumenta la frequenza con cui essi avvengono. Sostanzialmente \u00e8 il cosiddetto sistema della \"macchinetta del caff\u00e8\" (gli anglosassoni parlano di \"distributore dell'acqua\"), ovvero la presenza nel sistema di un punto di attrazione attorno al quale si sviluppino una serie di incontri casuali che aumentino la condivisione accidentale di conoscenza."}
{"id": "318666", "revid": "1516566", "url": "https://it.wikipedia.org/wiki?curid=318666", "title": "Raggio di carbonchio", "text": "In araldica il raggio di carbonchio \u00e8 un termine utilizzato per indicare una pietra preziosa posta in un cerchio al centro di otto raggi cimati da un giglio (o da fiore o da una palla) posti in circolo. Raramente si trova anche il modello con solo sei raggi.\nIl raggio di carbonchio, detto anche \"ruota cleviana\" perch\u00e9 presente sullo scudo del ducato di Kleve (che si trova nel quinto punto dello stemma dell'Elettore di Sassonia), simboleggia la \"saggezza\" e la \"giustizia\".\nConsiderata la pi\u00f9 dura e piena di luce propria tra le cose create, \u00e8 stata anche assunta a simbolo dei Troni, il coro angelico su cui influisce lo Spirito Santo."}
{"id": "318667", "revid": "242434", "url": "https://it.wikipedia.org/wiki?curid=318667", "title": "Ruota cleviana", "text": ""}
{"id": "318672", "revid": "2134764", "url": "https://it.wikipedia.org/wiki?curid=318672", "title": "Ant\u00f4nio Carlos Zago", "text": "Biografia.\nHa origini italiane.\nCaratteristiche tecniche.\nEra un difensore centrale dotato di buona tecnica e grinta che talvolta lo portava ad avere comportamenti irruenti, tanto che era soprannominato \"Terminator\".\nCarriera.\nGiocatore.\nClub.\nNato a Presidente Prudente, citt\u00e0 dello stato di San Paolo e di origini italiane, esord\u00ec nel calcio professionistico nel San Paolo, dove rimase per tre anni per poi andare a giocare una sola stagione all'Albacete, in Spagna. L'anno seguente fece ritorno in patria, stavolta al Palmeiras, altra squadra di San Paolo e acerrima nemica di quella che porta lo stesso nome della citt\u00e0. Dopo tre anni emigr\u00f2 ancora, stavolta in Giappone, al Kashiwa Reysol, dove ancora una volta rimase per un solo anno prima di tornare a giocare di nuovo a San Paolo, ma stavolta al Corinthians.\nNel gennaio 1998 si trasfer\u00ec alla del tecnico Zeman. Acquistato per 7,2 miliardi di lire, Nella partita d'esordio dell'11 febbraio 1998 (-Roma) venne espulso dopo pochi minuti di gioco, ma con il club giallorosso fece il salto di qualit\u00e0, tanto che nel 1999 riconquist\u00f2 anche un posto nella sua Nazionale. Alla Roma rest\u00f2 cinque anni e fece anche parte della formazione campione d'Italia del 2001. Quell'anno form\u00f2 una delle migliori difese italiane con l'esperto connazionale Aldair, l'argentino Walter Samuel e il francese Jonathan Zebina.\nNel novembre 1999 Ant\u00f4nio Carlos si rese protagonista di un episodio che suscit\u00f2 scalpore quando sput\u00f2 in faccia al laziale Simeone durante un derby. Il gesto fu spesso ripreso dai media e sottolineato nella canzone \"AS Roma\" di Brusco, con le frasi \u00abZago: sputa foco come 'n drago\u00bb e \u00abla gente potr\u00e0 ssolo st\u00e0 muta, artrimenti A.C. Zago je sputa\u00bb.\nNel 2002 lasci\u00f2 la Roma e dopo un anno di inattivit\u00e0 and\u00f2 in Turchia e firm\u00f2 con il Be\u015fikta\u015f, prima di tornare in Brasile ad agosto 2004 al Santos. Nel 2005 e nel 2006 gioc\u00f2 nella Juventude. Ha chiuso la carriera nel 2007 con il Santos.\nNazionale.\nDebutt\u00f2 nella selezione brasiliana il 30 ottobre 1991 contro la (3-1) e rimase nel giro della Nazionale fino al 1993, anno in cui disput\u00f2 la sua prima Coppa America.\nTrascorso un periodo di luci e ombre, solo dopo il passaggio alla Roma riusc\u00ec di nuovo a mettere in mostra le sue capacit\u00e0 e nel 1998 rientr\u00f2 tra i convocati della Nazionale. Nel 1999 fece parte della formazione che si aggiudic\u00f2 la Coppa America.\nIn totale con la maglia verdeoro conta 37 presenze e tre gol.\nAllenatore.\nIl 2 giugno 2009 \u00e8 divenuto allenatore della squadra brasiliana del S\u00e3o Caetano.\nIl 18 febbraio 2010 \u00e8 stato nominato allenatore del Palmeiras in sostituzione del dimissionario Muricy Ramalho. Il 18 maggio viene esonerato e cos\u00ec il 17 agosto firma per il Gr\u00eamio Prudente ma viene esonerato il 10 settembre per scarsi risultati. Il 3 gennaio il dirigente del Mogi Mirim Rivaldo lo annuncia come nuovo allenatore ma il 9 febbraio lascia e passa al Vila Nova in sostituzione di H\u00e9lio dos Anjos ma il 28 marzo viene sostituito da Edmar Vasconcelos.\nIl 17 dicembre lascia l'Audax, di cui era allenatore, per tornare alla Roma come assistente tecnico di Zden\u011bk Zeman. Firma il 17 gennaio, rimanendo fino al termine della stagione 2012-2013.\nDall'ottobre del 2013 al luglio del 2015 \u00e8 stato assistente di Mircea Lucescu sulla panchina dello Shakhtar. Il 12 dicembre 2016 diviene l'allenatore dell'Internacional, dopo la retrocessione del club dal Campeonato Brasileiro; viene esonerato il 28 maggio.\nNel 2018 diventa allenatore del Red Bull Brasil, dopo una seconda esperienza alla Juventude."}
{"id": "318683", "revid": "287204", "url": "https://it.wikipedia.org/wiki?curid=318683", "title": "Antonio Carlos Zago", "text": ""}
{"id": "318684", "revid": "7381", "url": "https://it.wikipedia.org/wiki?curid=318684", "title": "A.C. Zago", "text": ""}
{"id": "318688", "revid": "14002", "url": "https://it.wikipedia.org/wiki?curid=318688", "title": "Giacomo di Alfeo", "text": ""}
{"id": "318689", "revid": "287204", "url": "https://it.wikipedia.org/wiki?curid=318689", "title": "Castagno (araldica)", "text": "In araldica il castagno simboleggia la \"resistenza\" e, a causa del guscio che copre e nasconde il suo frutto, la \"virt\u00f9 nascosta\". Il castagno \u00e8 rappresentato quasi sempre \"fruttato\" e talvolta compare solo il frutto."}
{"id": "318691", "revid": "125411291", "url": "https://it.wikipedia.org/wiki?curid=318691", "title": "Drawn Together", "text": "Drawn Together \u00e8 una serie televisiva animata statunitense del 2004, creata da Dave Jeser e Matt Silverstein.\nLa serie utilizza caricature di personaggi di cartoni animati affermati e personaggi di serie televisive, con il loro carattere che ritrae le personalit\u00e0 dei reality show. Sebbene la serie sia stata pubblicizzata come la prima ispirata ai reality, con i personaggi che partecipano talvolta a sfide simili a quelle di questo formato televisivo, la premessa \u00e8 stata abbandonata durante le stagioni successive.\nLa serie \u00e8 stata trasmessa per la prima volta negli Stati Uniti su Comedy Central dal 27 ottobre 2004 al 14 novembre 2007, per un totale di 36 episodi ripartiti su tre stagioni. In Italia la serie \u00e8 stata trasmessa su Comedy Central dal 1\u00ba aprile 2005.\nIl programma \u00e8 stato cancellato dal palinsesto di Comedy Central dopo tre stagioni in seguito alle numerose querele ricevute, all'alto costo produttivo del cartone e ai tempi di produzione di ogni singolo episodio, giudicati da Comedy Central troppo elevati. \nNell'aprile 2010 \u00e8 stato realizzato un lungometraggio direct-to-video intitolato \"The Drawn Together Movie: The Movie!\".\nTrama.\nLa serie riprende in modo umoristico lo stile dei reality show, in cui otto personaggi animati di generi differenti sono costretti a vivere nella stessa abitazione. Nel corso della loro permanenza nella casa, gli inquilini scoprono i segreti che circondano ciascuno di loro.\nProduzione.\nNel 2003, al fine di presentare la serie agli studi di Comedy Central, Dave Jeser, Matt Silverstein e Jordan Young hanno prodotto un episodio pilota dalla durata di quattro minuti per rappresentare il concept originale della serie. L'episodio \u00e8 stato mostrato all'ex dirigente alla programmazione Lauren Corrao, che ha permesso lo sviluppo del progetto. Nell'ottobre 2003, il canale ha ordinato ufficialmente una prima stagione composta da 8 episodi (diventati 7 dividendo l'episodio in due parti \"Quello con il grande colpo di scena\" con la successiva stagione). La serie \u00e8 stata ispirata da alcuni reality show come \"The Real World\" e \"Big Brother\", mentre i personaggi sono stati ispirati da quelli di altre serie animate come \"Capitan America\", Betty Boop e \"SpongeBob\".\nGli ascolti modesti degli episodi hanno portato la rete ha rinnovare la serie per una seconda stagione di 15 episodi nel novembre 2004.\nAltri media.\nSerie spin-off.\nThe Judge Fudge Adventure Power Hour.\nNel 2007, Comedy Central ha prodotto la webserie spin-off \"The Judge Fudge Adventure Power Hour\", basata sul personaggio di Giudice Biscotto. Nonostante il titolo, la serie ha una durata di circa tre minuti per episodio.\nSceneggiata da Erik Sommers e diretta da Alex Meza, la serie segue le avventure del Giudice Biscotto che deve dettare la legge dopo che il suo partner \u00e8 stato ucciso in un'esplosione. Scopre presto che il suo partner \u00e8 stato ucciso dai colombiani e decide di andare sotto copertura per arrestarli. Dopo una sparatoria, Giudice Biscotto scopre che in realt\u00e0 \u00e8 stato il suo capitano di polizia corrotto a orchestrare l'intera faccenda.\nLungometraggi.\nThe Drawn Together Movie: The Movie!\nDopo la cancellazione alla fine della terza stagione, la rete ha prodotto un film direct-to-video intitolato \"The Drawn Together Movie: The Movie!\" come finale della serie. Il film \u00e8 stato pubblicato il 20 aprile 2010 e ha ricevuto recensioni generalmente negative."}
{"id": "318693", "revid": "123691283", "url": "https://it.wikipedia.org/wiki?curid=318693", "title": "Terme romane", "text": "Le terme romane erano edifici pubblici dotati di impianti che oggi si chiamerebbero igienico-sanitari. Sono i precursori degli impianti odierni e rappresentavano uno dei principali luoghi di ritrovo durante l'antica Roma, a partire dal II secolo a.C. Alle terme poteva avere accesso quasi chiunque, anche i pi\u00f9 poveri, in quanto in molti stabilimenti l'entrata era gratuita o quasi.\nLe numerose terme erano un luogo di socializzazione, di rilassamento e di sviluppo di attivit\u00e0 vive per uomini e donne, in spazi e orari separati.\nOrigine.\nLe prime terme nacquero in luoghi dove era possibile sfruttare le sorgenti naturali di acque calde o dotate di particolari doti curative. Col tempo, soprattutto in et\u00e0 imperiale, si diffusero anche dentro le citt\u00e0, grazie allo sviluppo di tecniche di riscaldamento delle acque sempre pi\u00f9 evolute. Al riscaldamento dell'acqua provvedevano i focolari sotterranei che diffondevano aria calda dagli ipocausti, gli spazi sottostanti alle pavimentazioni sospese (\"suspens\u00f9ra\") dei vani da riscaldare. Il funzionamento delle terme richiedeva una numerosa schiera di schiavi, che venivano addetti nei locali sotterranei al rifornimento della legna da ardere e alla regolazione del fuoco per scaldare l'acqua.\nStruttura.\nLe terme erano veri e propri monumenti o addirittura piccole citt\u00e0 all'interno della citt\u00e0 stessa; esistevano due classi di terme: una pi\u00f9 povera, destinata alla plebe, e una pi\u00f9 fastosa, destinata ai patrizi.\nLo sviluppo interno tipico era quello di una successione di stanze, con all'interno una vasca di acqua fredda, la sala del frigidario, solitamente circolare e con copertura a cupola e acqua a temperatura bassa, seguita all'esterno dal calidario, generalmente rivolto a mezzogiorno, con bacini di acqua calda. Tra il frigidario e il calidario vi era probabilmente una stanza mantenuta a temperatura moderata, il tepidario, stanza adiacente al calidario in cui veniva creato un raffreddamento artificiale. Assieme al calidario veniva usata quella che ai nostri giorni viene chiamata la sauna finlandese, ovvero il passaggio repentino dal caldo al freddo e viceversa. Le \"natationes\" erano invece le vasche utilizzate per nuotare.\nAttorno a questi spazi principali, si sviluppavano gli spazi accessori: l\"apodyterium\" (uno spazio non riscaldato adibito agli spogliatoi), la sauna, la sala di pulizia, la palestra. All'interno delle terme pi\u00f9 sontuose (come le terme di Caracalla) si poteva trovare spazio anche per piccoli teatri, fontane, mosaici, statue e altre opere d'arte, biblioteche, sale di studio e addirittura negozi.\nAbitudini.\nUna delle abitudini legate all'uso delle terme era quella di gettare nell'acqua profumi e vini speziati (similmente agli antichi Egizi, che mescolavano nell'acqua varie sostanze).\nPer lavarsi, i Romani usavano la pietra pomice, la sabbia o la cenere di faggio (sostanze che portavano all'inaridimento della pelle), oppure una pasta composta da polvere d'equiseto (leggermente abrasiva), argilla e olio d'oliva. Dopo il bagno, i fruitori delle terme potevano spostarsi nelle sale adibite ai massaggi, che venivano praticati con oli e unguenti profumati, i cui ingredienti venivano importati anche da Paesi lontani.\nPatologie legate all'utilizzo delle terme.\nOltre alle controindicazioni igieniche, i continui sbalzi di temperatura cui erano sottoposti i frequentatori delle terme dall'acqua calda all'acqua fredda in rapida successione, potevano generare nei canali auricolari e nasali dei fruitori delle neoformazioni ossee globulari (tipiche ancora oggi nei nuotatori), che potevano portare alla sordit\u00e0 o a una deviazione del setto nasale (ne sono state riscontrate diverse durante lo studio di crani appartenuti ad antichi Romani). Spesso anche gli schiavi addetti alle terme si ammalavano per il pesante lavoro.\nElenco delle terme romane.\nLe rovine di decine di terme romane sono state individuate nelle pi\u00f9 disparate aree dell'Impero romano e la presenza di molte altre \u00e8 attestata da iscrizioni e altre fonti storiche. Sono oltre cinquanta."}
{"id": "318694", "revid": "466539", "url": "https://it.wikipedia.org/wiki?curid=318694", "title": "Poppone (patriarca di Aquileia)", "text": "Biografia.\nFamiglia.\nSecondo la tradizione, sarebbe stato membro dei conti di Treffen, dal nome di un castello nei pressi di Villaco, tuttavia gli studiosi moderni, a partire da Pio Paschini, lo ritengono di probabile origine bavarese; secondo Heinz Dopsch sarebbe membro della dinastia degli Ottocari di Steyr, localit\u00e0 gi\u00e0 in Baviera e oggi in Alta Austria.\nLa confusione sull'esatto luogo di origine \u00e8 dovuta all'attivit\u00e0 di suo padre Oci, citato in un documento del 994 quale \"comes et missus\" di re Ottone III, nonch\u00e9 \"Waltpotus\", cio\u00e8 rappresentante imperiale, in Carinzia. Faceva dunque parte dell'alta aristocrazia del Sacro Romano Impero ed \u00e8 attestato anche in Baviera, Stiria e nel Regno d'Italia. Sua madre si chiamava Irenburg ed ebbe almeno un fratello, Ocino, ricordato come conte di Cordenons in Friuli e di Zeidelgau in Baviera.\nI genitori avevano fondato il monastero di Ossiach, che venne riscattato da Poppone nel 1028. Da questo momento e per circa due secoli il cenobio fu ricompreso nei domini del patriarcato di Aquileia.\nAffermazione.\nProbabilmente era il figlio minore, pertanto fu avviato alla carriera ecclesiastica. Divenne patriarca di Aquileia verso la fine del 1019, quindi in giovanissima et\u00e0, favorito dall'imperatore Enrico II di cui era, forse, parente: sappiamo infatti che Meinwerk, vescovo di Paderborn in quel periodo, era sia nipote del sovrano, sia consanguineo di Poppone.\nSin dai primi tempi si dimostr\u00f2 un fedelissimo di Enrico. Nel 1020 fu con papa Benedetto VIII a Bamberga dove celebr\u00f2 la Pasqua; in quell'occasione il sovrano concesse alla sua Chiesa importanti privilegi, equiparando il patriarca a un inviato imperiale con poteri giudiziari sui territori a lui soggetti.\nNel 1021-22, alla testa di un contingente, prese parte alla spedizione imperiale in Italia meridionale.\nDopo la morte di Enrico II, riusc\u00ec ad intessere legami altrettanto forti con Corrado II.\nScontro con Grado.\nParticolare rilevanza ebbe la vicenda del 1024, da inquadrare nell'ambito delle annose dispute tra il patriarcato di Aquileia e quello di Grado attorno alla supremazia ecclesiastica sul Nordest italiano.\nFavorito della cacciata dal ducato di Venezia del doge Ottone Orseolo e del patriarca di Grado Orso Orseolo, suo fratello, Poppone raggiunse quest'ultima citt\u00e0 con un esercito, presentandosi quale protettore. Diede poi ordine alle sue truppe di devastarla, lasciando che fossero saccheggiate le chiese, profanate le reliquie, massacrati i monaci e stuprate le monache. Verso la fine dello stesso anno, gli Orseolo tornarono a Venezia e Orso convinse papa Giovanni XIX a stigmatizzare le violenze, spingendo Poppone a ritirarsi.\nQualche anno dopo, Corrado II scese in Italia per essere incoronato re e imperatore. Approfittando della presenza del sovrano, Poppone prese parte al concilio di Roma del 1027 e rivendic\u00f2 la preminenza di Aquileia su Grado, come gi\u00e0 ribadito nel concilio di Mantova dell'827. Certamente influenzato dall'imperatore e dall'assenza della controparte gradense, Giovanni XIX accolse la richiesta, incorporando la Chiesa di Grado ad Aquileia. Ci\u00f2 non bast\u00f2 a sconfiggere definitivamente la Chiesa di Grado, che negli anni successivi continu\u00f2 a mantenere pieni poteri.\nRiforma di Aquileia.\nIn un'epoca in cui il papa e la Curia romana non avevano ancora assunto la guida della riforma della Chiesa (come succeder\u00e0 di l\u00ec a poco con la lotta per le investiture), Poppone lavor\u00f2 all'affermazione della sua sede di propria iniziativa, difendendone e accrescendone il potere temporale - anche con le armi - e operando rinnovamenti a livello spirituale.\nNel 1027 era a Verona dove ricevette dall'imperatore la conferma delle immunit\u00e0 giudiziarie della sua Chiesa (gi\u00e0 concesse da vari sovrani a partire da Carlo Magno), tutelandola cos\u00ec dalle rivendicazioni di Adalberone, duca di Carinzia, marchese di Verona e margravio di Stiria. Nel 1028 ebbe dallo stesso la facolt\u00e0 di battere moneta e una donazione che estendeva l'esercizio dei diritti imperiali sul Basso Friuli dall'Isonzo al Livenza; nel 1034 vi furono aggiunti anche i territori dal Livenza al Piave. Queste concessioni, che scalfivano gli interessi veneziani, avevano forse lo scopo di compensare l'impossibilit\u00e0 per Aquileia di imporre la propria supremazia su Grado e furono fondamentali nel processo di definizione del potere signorile dei patriarchi.\nTra i segni tutt'ora evidenti dell'operosit\u00e0 di Poppone e della sua stretta collaborazione con l'imperatore, si ricorda la basilica di Aquileia, da lui restaurata e consacrata nel 1031: negli affreschi che ornano l'abside \u00e8 rappresentato lo stesso patriarca (con il nimbo quadrato dei fondatori) e i membri della famiglia imperiale. Anche sull'unico denaro da lui coniato che ci \u00e8 pervenuto \u00e8 raffigurato il volto di Corrado II.\nIn occasione del restauro della cattedrale, fu insediato un Capitolo di cinquanta canonici riccamente dotato. Fu attento anche alla riforma della vita claustrale, favorendo il monastero femminile di Santa Maria di Aquileia (che alcuni ritengono da lui stesso fondato o rifondato) e il gi\u00e0 citato monastero di Ossiach.\nUltimi anni.\nL'ultima fase del suo governo \u00e8 meno nota, forse perch\u00e9 la sua attivit\u00e0 sub\u00ec un rallentamento o una stabilizzazione.\nNell'inverno del 1037 ebbe un breve contrasto con Corrado II, dopo che Poppone aveva consentito la fuga dell'arcivescovo di Milano Ariberto da Intimiano, arrestato dal sovrano e affidato proprio al patriarca e al duca di Carinzia.\nCon Enrico III, succeduto a Corrado nel 1039, ebbe rapporti pi\u00f9 distanti. Come era consuetudine, Poppone raggiunse il sovrano appena insediato e ottenne da questi la conferma dei vari privilegi e una donazione territoriale in Carniola (1040).\nNel 1042 tent\u00f2 un secondo attacco a Grado, ma mor\u00ec improvvisamente il 28 settembre di quell'anno. Il periodo successivo vide una ripresa della sede gradense, grazie alle concessioni di papa Benedetto IX (1044) e di papa Leone IX (che le assegn\u00f2 il titolo di \"Nova Aquileia\") e allo stesso Enrico III, che persegu\u00ec una politica distensiva con Venezia.\nInumato nella basilica di Aquileia, la sua sepoltura \u00e8 sopravvissuta sino ai nostri giorni. Vi \u00e8 apposta un'epigrafe funebre, certamente riscritta e ampliata in epoca pi\u00f9 tarda, ma che conserva un tono fortemente elogiativo, a testimoniare che, anche nei secoli successivi, le imprese del patriarca fossero ancora celebri."}
{"id": "318700", "revid": "2226650", "url": "https://it.wikipedia.org/wiki?curid=318700", "title": "Catal\u00e0", "text": ""}
{"id": "318707", "revid": "229617", "url": "https://it.wikipedia.org/wiki?curid=318707", "title": "Coppa Italia di pallacanestro 2006", "text": ""}
{"id": "318715", "revid": "729019", "url": "https://it.wikipedia.org/wiki?curid=318715", "title": "Paul Emil von Lettow-Vorbeck", "text": "Fu a capo delle forze tedesche nella campagna dell'Africa Orientale durante la prima guerra mondiale, l'unica campagna militare della guerra in cui la Germania rimase imbattuta.\nLe origini.\nNato in una famiglia di tradizioni militari, studi\u00f2 l'arte militare ricoprendo la carica di ufficiale di artiglieria. Inviato in Cina nel 1900 per reprimere la Rivolta dei Boxer, tra il 1904 e il 1908 ebbe poi il compito di soffocare la ribellione degli Ottentotti e degli Herero nell'Africa Tedesca del Sud-Ovest (corrispondente all'attuale Namibia). Ferito all'occhio sinistro, si vide costretto a ricevere cure mediche in Sudafrica. Durante la sua permanenza in questo paese, si guadagn\u00f2 l'amicizia di Jan Smuts, suo futuro avversario nella Grande Guerra.\nVon Lettow-Vorbeck fu poi a capo del Secondo Battaglione della Marina Tedesca dal gennaio 1909 al gennaio del 1913. Comand\u00f2 inoltre le forze note come \u201c\"Schutztruppe\"\u201d in Camerun.\nLa prima guerra mondiale.\nNel 1914, von Lettow-Vorbeck fu nominato comandante del piccolo contingente composto da 3.000 soldati e dodici compagnie di \u00e0scari nell'Africa Orientale Tedesca (l'attuale Tanzania). Allo scoppio della guerra, consapevole della necessit\u00e0 di agire, ignor\u00f2 gli ordini provenienti da Berlino e dal governatore della colonia, il dottor Heinrich von Schnee. Von Lettow-Vorbeck si prepar\u00f2 dunque a respingere un assalto britannico anfibio presso la citt\u00e0 di Tanga, dove tra il 2 e il 5 novembre del 1914 combatt\u00e9 una delle sue pi\u00f9 celebri battaglie. Raccolti i suoi uomini e i suoi pressoch\u00e9 inesistenti rifornimenti, decise poi di attaccare le linee ferroviarie britanniche nell'Africa orientale, ottenendo una seconda vittoria presso Jassin il 18 gennaio 1915. Sebbene questa vittoria gli avesse permesso di catturare fucili e altri rifornimenti e di migliorare il morale dei suoi uomini, nello scontro von Lettow-Vorbeck perse anche molti combattenti esperti, tra cui l'espatriato inglese Tom von Prince.\nLa strategia di von Lettow-Vorbeck era del resto piuttosto semplice: sapendo che l'Africa orientale rappresentava un teatro di scontro secondario, egli cerc\u00f2 di tenervi impegnato il pi\u00f9 alto numero possibile di truppe inglesi, in modo tale da tenerle lontane dal fronte europeo e contribuire in tal modo alla causa tedesca.\nDopo alcune sconfitte, von Lettow-Vorbeck decise di evitare lo scontro diretto coi britannici, optando invece per una tattica di guerriglia che lo port\u00f2 a guidare incursioni nelle colonie britanniche del Kenya e della Rhodesia. Obiettivi scelti dal generale tedesco erano i forti, le ferrovie e le linee di comunicazione britanniche, sempre nell'intento di distogliere le forze inglesi dall'Europa.\nVon Lettow-Vorbeck riusc\u00ec a radunare circa 12.000 uomini, per lo pi\u00f9 ascari, tutti per\u00f2 ben addestrati e molto disciplinati. Gli ascari in particolare divennero celebri per la loro lealt\u00e0 e per la loro abilit\u00e0 militare. Egli stesso, del resto, riusc\u00ec a guadagnarsi il rispetto dei suoi uomini.\nSoccorse poi l'equipaggio dell'incrociatore tedesco \"SMS K\u00f6nigsberg\" (comandato da Max Looff e affondato nel 1916 dagli inglesi sul delta del fiume Rufiji), recuperandone molti cannoni che furono poi convertiti in pezzi di artiglieria per le battaglie sulla terraferma.\nNel marzo 1916, le forze britanniche guidate da Jan Smuts sferrarono una formidabile offensiva (circa 45.000 uomini) contro le forze tedesche. Von Lettow-Vorbeck riusc\u00ec per\u00f2 a fare del clima e del territorio africano i suoi temibili alleati. Gli inglesi, tuttavia, continuarono ad inviare nuove truppe, costringendo il generale tedesco ad arretrare. Nonostante ci\u00f2, von Lettow-Vorbeck riusc\u00ec ad infliggere ai suoi avversari altre sconfitte, tra cui quella nella battaglia di Mahiwa dell'ottobre 1917, al cui termine i britannici lasciarono sul campo 1.600 uomini (a fronte di sole 100 perdite tra le forze tedesche).\nConsapevole della prossima sconfitta tedesca in Europa, von Lettow-Vorbeck ripar\u00f2 nella colonia portoghese del Mozambico, dove attacc\u00f2 alcune guarnigioni portoghesi e dove raccolse nuove munizioni e uomini. Le forze tedesche rientrarono quindi nell'Africa Orientale Tedesca nell'agosto del 1918 ma solo per poi subito attaccare la Rhodesia (sfuggendo cos\u00ec alla trappola che gli inglesi avevano preparato loro nell'Africa Orientale Tedesca). Due giorni dopo la stipula dell'armistizio in Europa, von Lettow-Vorbeck vinse un'altra battaglia presso Kasama (13 novembre). Quando poi le voci sulla resa della Germania si rivelarono vere, anch'egli si arrese, seppur imbattuto, presso Abercorn, nel moderno Zambia (23 novembre 1918).\nLa carriera dopo la guerra.\nDopo la guerra, von Lettow-Vorbeck si adoper\u00f2 per riportare in patria i soldati tedeschi e per garantire il giusto trattamento dei suoi soldati africani. Incontr\u00f2 anche Sir Richard Meinertzhagen, capo dell'Ufficio dell'Intelligence Britannico, suo grande nemico durante il conflitto.\nTornato poi in patria nel gennaio del 1919, venne accolto come un eroe e promosso a maggiore generale. Del resto, alla fine della prima guerra mondiale, il contingente di von Lettow-Vorbeck fu l'unica forza tedesca a cui fu tributata una parata di vittoria sotto la Porta di Brandeburgo: si trattava non solo dell'unica forza a non essersi mai arresa al nemico, ma anche di quella che aveva riportato varie vittorie contro forze nemiche soverchianti e, infine, dell'unica ad essere riuscita ad invadere con successo un territorio britannico.\nDiventato un attivista di destra, von Lettow-Vorbeck prese parte alle convulse vicende politiche della Repubblica di Weimar, sedendo nel Reichstag dal 1929 al 1930. Quale membro del Partito Popolare Nazionale Tedesco (DNVP), si oppose ai nazisti che, inizialmente, tentarono di usare la sua \u201cleggenda\u201d per la loro causa. Nel 1938, all'et\u00e0 di 68 anni, venne nominato \u201cgenerale per specifici scopi\u201d ma non fu mai richiamato in servizio. Dopo il 1945, si ritir\u00f2 definitivamente dalla vita pubblica, con l'unica eccezione di un viaggio nella sua seconda patria, l'Africa orientale, dove ricevette una calorosa accoglienza da parte dei suoi vecchi ascari. Smuts e altri ufficiali sudafricani e britannici suoi ex-avversari riuscirono ad ottenere per lui una piccola pensione da pagare fino alla sua morte.\nUn suo giovane ufficiale, il capitano Theodor von Hippel, si serv\u00ec dell'esperienza maturata in Africa per creare i \"Brandeburghesi\", un reparto speciale tipo commando inizialmente alle dirette dipendenze del servizio informazioni militari Abwehr durante la seconda guerra mondiale.\nIn occasione della sua morte, il governo tedesco decise di destinare una somma di denaro ai suoi ascari in Tanzania: venne istituito un Ufficio Cassa temporaneo a Mwanza, sul Lago Vittoria. Dei 350 ascari anziani che si presentarono, solo un pugno di essi poterono esibire i certificati rilasciati loro da von Lettow nel 1918. Altri mostrarono brandelli delle loro vecchie uniformi come prova. Il banchiere tedesco responsabile della somma ebbe un'idea: al presentarsi di ognuno dei richiedenti, questi si vedeva consegnare una scopa. I veterani che ancora sapevano rispondere agli ordini di marcia impartiti in tedesco venivano considerati beneficiari provati del sussidio. Nessuno di essi fall\u00ec la prova."}
{"id": "318727", "revid": "121035243", "url": "https://it.wikipedia.org/wiki?curid=318727", "title": "Kuopio", "text": "Kuopio \u00e8 una citt\u00e0 finlandese di 97.552 abitanti (dato 2021), situata nella regione del Savo settentrionale.\nGeografia.\nL'area urbana si estende per 1.730 km\u00b2, di cui 805 occupati da acque e foreste. Con una popolazione di oltre 90.000 persone \u00e8 l'ottava citt\u00e0 del paese. Comprendendo i dintorni, la popolazione raggiunge i 120.000 abitanti. \u00c8 un'importante sede universitaria. Dal 2011 comprende l'ex comune di Karttula. La citt\u00e0 \u00e8 circondata dal lago Kallavesi e diversi quartieri sono costruiti su isole.\nStoria.\nLa prima popolazione di savoniani si stabil\u00ec in questa zona al termine del XV secolo, e nel 1551 fu costruita la prima chiesa. Nel 1652 il conte Per Brahe fond\u00f2 la \"chiesa-villaggio\" di Kuopio, che per\u00f2 ebbe scarsa rilevanza fino a quando nel 1775 Gustavo III di Svezia le concesse lo statuto di citt\u00e0. A partire dagli anni cinquanta dell'Ottocento Kuopio fu scelta come luogo di residenza da alcuni importanti personaggi del romanticismo nazionalista, ma conobbe il suo sviluppo pi\u00f9 significativo nel XX secolo.\nSport.\nSci.\nStazione sciistica specializzata nello sci nordico, Kuopio ospita piste per la pratica dello sci di fondo e trampolini per il salto con gli sci raggruppati sulla collina Puijo.\nCalcio.\nLa squadra principale della citt\u00e0 \u00e8 il Kuopion Palloseura.\nCucina locale.\nKalakukko.\nLa citt\u00e0 \u00e8 famosa per il kalakukko, un impasto di pane di segale, pesce e pancetta, specialit\u00e0 della cucina finlandese, divenuto una sorta di piatto nazionale della Finlandia. Il kalakukko pu\u00f2 essere acquistato e mangiato ancora caldo nelle botteghe di fornai e nel colorato mercato all'aperto, che costituisce un'attrazione turistica locale.\nDal 2002, il preparato ha ottenuto dall'Unione europea il riconoscimento di Specialit\u00e0 tradizionale garantita (STG), all'interno del quadro di protezione comunitaria dei prodotti alimentari tipici."}
{"id": "318728", "revid": "1305772", "url": "https://it.wikipedia.org/wiki?curid=318728", "title": "Diagramma di fase", "text": "Un diagramma di fase (o diagramma di stato) \u00e8 un particolare diagramma cartesiano riferito ad una sostanza pura o ad una miscela, che rappresenta lo stato del sistema termodinamico in esame al variare di due o pi\u00f9 coordinate termodinamiche (temperatura, pressione, volume, composizione chimica).\nIndicando con \"T\" la temperatura, \"p\" la pressione, \"V\" il volume e \"x\" la composizione espressa in frazione molare, possono essere tracciati i seguenti diagrammi di fase:\nDiagramma di stato di una sostanza pura.\nIn un \"diagramma di stato di una sostanza pura\" sono riportate in ascissa la temperatura e in ordinata la pressione (o viceversa).\nPer la sostanza in questione sono rappresentate le linee che indicano il cambiamento di stato; nei campi individuati all'interno di queste linee si individuano i campi di esistenza del solido, del liquido e del vapore.\nLa linea di separazione liquido-vapore non si estende tendenzialmente all'infinito, ma termina in un punto preciso, nel quale le caratteristiche del vapore e del liquido diventano le medesime e tali fasi si uniscono in una fase sola: si tratta del punto critico, individuato per ogni sostanza da valori di pressione e di temperatura ben precisi.\nLa linea di separazione solido-liquido ha in quasi tutte le sostanze un'inclinazione positiva, ci\u00f2 indica un aumento del volume specifico all'aumentare della temperatura. Eccezioni sono sostanze come il gallio, l'antimonio, il bismuto ma soprattutto l'acqua per cui in solidificazione si ha un aumento del volume specifico.\nLa congiunzione delle tre linee avviene nel punto triplo, al quale coesistono le tre fasi solida, liquida e gassosa.\nI diagrammi di fase possono essere utilizzati anche per descrivere i possibili stati allotropici degli elementi chimici.\nDiagramma di stato di una sostanza pura in 3 dimensioni.\nIl diagramma di fase \u00e8 ottenuto da un diagramma a tre dimensioni in cui ai tre assi vi sono temperatura, pressione e volume specifico, mediante una proiezione della superficie cos\u00ec ottenuta sul piano temperatura-pressione.\nDiagrammi di stato binari.\nDall'analisi termica dei sistemi binari, formati cio\u00e8 da due componenti, \u00e8 possibile costruire un'altra tipologia di diagramma di fase che descrive, in condizioni isobare e di equilibrio termodinamico, il rapporto esistente tra la temperatura e la composizione della miscela.\nPer i diagrammi di fase binari possono presentarsi pi\u00f9 comunemente sistemi che seguono la legge di Raoult, sistemi con azeotropo, oppure sistemi con eutettico.\nDiagramma di stato binario con azeotropo.\nNel caso in cui si abbia un significativo discostamento dalle condizioni ideali, la legge di Raoult non \u00e8 pi\u00f9 applicabile e nel diagramma di fase si pu\u00f2 osservare un punto di minimo oppure un punto di massimo. Ci\u00f2 dipende dalla natura delle interazioni molecolari che si stabiliscono tra i due componenti della miscela binaria che possono, rispettivamente, generare delle deviazioni positive o deviazioni negative.\nLe deviazioni positive indicano una destabilizzazione rispetto al caso ideale, e sono caratterizzate da un'energia libera di Gibbs di eccesso (GE) positiva. La pressione di vapore totale risulta maggiore, e nel diagramma di fase compare un punto di minimo che rappresenta il cosiddetto \"azeotropo bassobollente\". Nel caso di deviazioni negative, invece, il miscelamento risulta pi\u00f9 favorevole rispetto al caso teorico, presentando un'energia libera di Gibbs di eccesso negativa. Stavolta nel diagramma di fase compare un punto di massimo che denota l\"'azeotropo altobollente\". Al punto azeotropico la composizione della miscela liquida \u00e8 la medesima della fase vapore, inoltre l'azeotropo bolle a temperatura costante come se fosse una sostanza pura. A differenza delle sostanze pure, per\u00f2, la composizione dell'azeotropo varia al variare della pressione. Le miscele azeotropiche non possono essere separate tramite semplice distillazione.\nIn termini pratici, risulta utile dividere il diagramma di fase nelle due met\u00e0 \"componente y puro-azeotropo\" e \"azeotropo-componente x puro\". In relazione alla composizione iniziale della miscela (che individua una di queste due \"met\u00e0\" del grafico), ad esempio, \u00e8 possibile studiare il processo di distillazione frazionata tenendo in considerazione che la fase vapore tende ad arricchirsi del componente pi\u00f9 volatile (quindi, quando \u00e8 presente un azeotropo bassobollente il distillato sar\u00e0 quest'ultimo).\nDiagramma di stato binario con eutettico.\nLe curve delimitano il campo di esistenza della fase liquida e della fase liquida in equilibrio con quella solida mentre una retta delimita il campo di esistenza dello stato solido.\nCome si nota dal grafico, relativo a componenti immiscibili allo stato solido e completamente miscibili allo stato liquido, i punti TA e TB sono rispettivamente la temperatura di fusione di un generico solido A e la temperatura di fusione di un generico solido B; rappresentano l'origine delle curve. La retta che tocca il punto E, punto caratteristico e definito punto eutettico, ha intercetta sul valore TE e delimita il campo di esistenza dello stato solido.\nInterpretazione del diagramma di fase binario.\nImmaginiamo, ad esempio, di essere in presenza di una fase liquida composta da una soluzione di un sale o da due metalli alligabili e definita dal punto P1 a cui compete un valore di temperatura T1 e di composizione C1. Diminuendo via via la temperatura, raggiunto il valore TA il solido A comincia a separarsi dalla soluzione. Essendo questo sistema monovariante, continuando a diminuire la temperatura ci si sposta lungo la curva TAE senza che si abbia la scomparsa dell'equilibrio, con la miscela liquida che si arricchisce nel componente B. Raggiunto il punto eutettico, E, si ottiene una miscela eutettica la cui composizione, data una determinata soluzione formata da due determinati componenti, \u00e8 sempre la medesima. Questo \u00e8 un punto di invarianza, per cui se si continua a sottrarre calore si ottiene la scomparsa della fase liquida con formazione dell'eutettico solido. Nel caso considerato, che ricordiamo essere quello relativo a componenti immiscibili allo stato solido e completamente miscibili allo stato liquido, l'eutettico non \u00e8 una soluzione solida ma una miscela meccanica dei cristalli dei due componenti.\nPartendo da un punto P2 e diminuendo man mano la temperatura si ottiene lo stesso andamento visto in precedenza. In questo caso, per\u00f2, il solvente \u00e8 il componente B e ci si muove lungo la curva di TBE con successivo arricchimento della miscela liquida nel componente A fino al raggiungimento del punto eutettico.\nDiagramma di stato binario con peritettico.\nIl peritettico, in un diagramma di stato, individua un punto in cui sono contemporaneamente presenti una fase liquida e due differenti fasi solide ciascuna pi\u00f9 ricca in uno dei due componenti che costituiscono il sistema binario. Su questo punto passa una conodale (\"linea peritettica\") che delimita il confine tra le tre fasi suddette. Al punto peritettico la varianza \u00e8 nulla, per cui si ha una trasformazione isoterma.\nIl caso particolare in cui ricorre questo genere di diagrammi riguarda i sistemi reattivi che portano alla formazione di composti in grado di esistere solamente allo stato solido, come nel caso di Na2K, e che quindi subiscono una \"fusione incongruente\".\nAltre tipologie di diagrammi di fase binari.\n\u00c8 possibile ottenere delle varianti di diagramma di fase a seconda che si sia in presenza o meno di particolari caratteristiche dei componenti:\nDiagrammi di stato ternari.\nI sistemi ternari sono descritti da un diagramma triangolare equilatero i cui vertici corrispondono ai tre componenti puri. Tale diagramma di fase viene ottenuto trascurando la fase vapore e in condizione di pressione e temperatura costanti. Volendo considerare anche la temperatura come parametro variabile \u00e8 possibile ottenere un grafico tridimensionale.\nDi fondamentale importanza risulta, nel caso di diagrammi ternari, l'applicazione delle propriet\u00e0 geometriche dei triangoli equilateri per potere determinare la composizione corrispondente ad un determinato punto del diagramma.\nQuesta classe di diagrammi di fase risulta molto utile nello studio di leghe complesse, materiali ceramici e cementi."}
{"id": "318730", "revid": "1226", "url": "https://it.wikipedia.org/wiki?curid=318730", "title": "Gestione della conoscenza", "text": ""}
{"id": "318737", "revid": "339392", "url": "https://it.wikipedia.org/wiki?curid=318737", "title": "Anarcho-punk", "text": ""}
{"id": "318739", "revid": "599013", "url": "https://it.wikipedia.org/wiki?curid=318739", "title": "Cop", "text": ""}
{"id": "318740", "revid": "1123126", "url": "https://it.wikipedia.org/wiki?curid=318740", "title": "Martirologio", "text": "Per martirologio in origine si intendeva la narrazione di notizie relative ai martiri cristiani dei primi secoli dell'era corrente. Pi\u00f9 tardi le Chiese avvertirono la necessit\u00e0 di registrare, sinteticamente, date ed eventi significativi relativi ai martiri in un calendario, che avrebbero assunto il rango di vero e proprio libro liturgico.\nNella Chiesa occidentale.\nI pi\u00f9 antichi esempi di questo genere di calendario risalgono al 354, per un \"martirologio romano\", e al 505 circa, con un \"martirologio cartaginese\". \nL'aumento dei contatti tra le comunit\u00e0 cristiane favor\u00ec la redazione di collezioni pi\u00f9 ricche, pur mantenendo una struttura schematica, che prevedeva l'elenco cronologico dei santi, corredato dai luoghi in cui era avvenuto il loro martirio; in alcuni casi erano inseriti anche i riferimenti temporali della traslazione delle reliquie e/o della dedicazione delle chiese.\nL'esemplare pi\u00f9 significativo di questo genere \u00e8 rappresentato dal \"Martirologio geronimiano\", composto a Nicomedia nel IV secolo. In seguito a una traduzione in latino, fu integrato da informazioni delle Chiese dell'occidente e attribuito pseudoepigraficamente, come suggerisce il nome tradizionale, a san Girolamo, che in realt\u00e0 offr\u00ec un minimo contributo a questo adattamento.\nNel corso dei tre successivi secoli vennero aggiunti martiri della Gallia, finch\u00e9 intorno al 600 non si arriv\u00f2 a un'edizione relativamente definitiva. Esso rappresenta un documento fondamentale per l'agiografia, nonch\u00e9 la base per il successivo \"martirologio di Beda\" del 730 circa, che viene considerato il primo dei \u00abmartirologi storici\u00bb. La peculiarit\u00e0 di questi ultimi consistette nel diminuire il numero dei nomi citati a favore di maggiori informazioni sui martiri citati. \nIl periodo di maggiore produzione di martirologi si ebbe nel IX secolo; tra questi, annoveriamo i lavori di Floro di Lione, Adone, Rabano Mauro e Usuardo, tutti in debito con il lavoro di Beda. \nL'evoluzione del genere sub\u00ec una cristallizzazione nel 1574, quando il papa Gregorio XIII promulg\u00f2 il \"Martirologio Romano\", calendario universale valido per tutta la Chiesa latina, che si \u00e8 configurato come vero libro liturgico e che ha subito numerose revisioni nel corso dei secoli, l'ultima delle quali \u00e8 del 2004.\nNella Chiesa orientale.\nNell'Oriente cristiano si \u00e8 avuto un processo simile per questa tradizione, in forme diverse quali i \"sinassari\" e i \"menologi\"."}
{"id": "318743", "revid": "1226", "url": "https://it.wikipedia.org/wiki?curid=318743", "title": "Principio del Buon Ordinamento", "text": ""}
{"id": "318744", "revid": "1226", "url": "https://it.wikipedia.org/wiki?curid=318744", "title": "Star Wars - The Sith Lords", "text": ""}
{"id": "318748", "revid": "599013", "url": "https://it.wikipedia.org/wiki?curid=318748", "title": "Ejb", "text": ""}
{"id": "318750", "revid": "767487", "url": "https://it.wikipedia.org/wiki?curid=318750", "title": "Jan Guillou", "text": "Le sue opere pi\u00f9 famose sono romanzi di spionaggio, tra cui \"Madame Terror\", che hanno come protagonista l'agente segreto svedese Carl Hamilton, oltre ai quattro libri del cosiddetto \"romanzo delle crociate\", basati sulle vicende del Templare Arn Magnusson e dei suoi discendenti. Il \"romanzo delle crociate\" \u00e8 formato da quattro libri: \"Il Templare\", \"Il Saladino\", \"La Badessa\", \"L'erede del Templare\"), ambientato agli inizi del regno svedese nei secoli XII e XIII.\nContribuisce alla sua popolarit\u00e0 a livello mondiale il libro autobiografico \"La fabbrica del male\" (\"Ondskan\"), bestseller in Svezia, da cui \u00e8 stato tratto il film \"Evil - Il ribelle\", del regista Mikael H\u00e5fstr\u00f6m candidato agli Oscar 2004 per la Svezia come miglior film straniero.\nIl film \"Arn - L'ultimo cavaliere\" \u00e8 un kolossal tratto dal romanzo \"Il Templare\"."}
{"id": "318751", "revid": "767487", "url": "https://it.wikipedia.org/wiki?curid=318751", "title": "Fats Waller", "text": "Come altri musicisti dopo di lui (Fats Navarro, Fats Domino), a Waller fu affibbiato il nomignolo \"Fats\" (Grassone) per la sua considerevole mole. Anche a causa della discriminazione razziale, e nonostante le sue incredibili doti musicali ed eccezionali doti compositive, per gran parte della sua vita Waller interpret\u00f2 sulla scena il ruolo del buffone. Waller, che era dotato di un carattere allegro e burlone, non mostr\u00f2 mai di crucciarsi di questa sottovalutazione della sua figura artistica.\nBiografia.\nNacque e crebbe nella povert\u00e0 di una delle tante famiglie numerose di New York studiando il pianoforte fin da piccolo con indirizzo prettamente classico visto che il padre, predicatore di sermoni agli angoli delle strade di Harlem, riteneva il jazz una musica indiavolata. A quindici anni cominci\u00f2 a suonare l'organo a canne (di cui sar\u00e0 l'unico maestro nel jazz dell'era dello swing) ed il piano nei cinema e nei teatri fino a quando James P. Johnson lo prese sotto la sua custodia facendolo diventare in breve tempo, ad Harlem, uno dei musicisti pi\u00f9 conosciuti degli anni venti assieme a Willie \"The Lion\" Smith.\nA diciotto anni aveva gi\u00e0 scritto il suo primo successo \"Squeeze me\", suonava per i migliori cabaret di New York e incideva per le cantanti di blues pi\u00f9 in voga di quegli anni. Fats Waller possedeva un gusto molto eclettico in fatto di preferenze letterarie, puntando sui poeti Longfellow e Andy Razaf, mentre sui politici propendeva verso Lincoln, Theodore Roosevelt, la sua musica ne rifletteva il relativo liberalismo, e sui musicisti per Bach, George Gershwin. \u00c8 ormai risaputo che all'inizio egli avesse sub\u00ecto l'influenza di James P.Johnson, e sarebbe ingiusto sorvolare sulle differenze fra i due pianisti.\nDopo il divorzio dalla sua prima moglie, Edith Hatchett, che da un lato gli diede il suo primo figlio e dall'altro lo obblig\u00f2 al pagamento degli alimenti per tutto il resto della sua vita, nel 1924 spos\u00f2 Anita Rutherford arricchendo la sua famiglia di altri due bambini. Ma la responsabilit\u00e0 non faceva parte della sua indole caratteriale: preferiva le lunghe nottate al bar tra la musica e le bottiglie vuote, bighellonando in continuazione con gli amici. La sua devozione all'alcool era talmente alta da arrivare a definire le sue bevute di prima mattina le sue \"uova al prosciutto liquide\".\nUna delle sue maggiori doti, che l'accomun\u00f2 a pochi altri personaggi della storia della musica, quali Mozart e Telemann, era la velocit\u00e0 esorbitante con cui scriveva la sua musica. Si racconta che scrisse su due piedi (e sul bancone del bar) nove pezzi (fra cui \"Henderson stomp, Hot mustard e Whiteman stomp\") per Fletcher Henderson solo per ripagargli nove hamburger ingurgitati una sera al bar in un sol boccone. Altri due pezzi, \"Harlem fuss\" e \"Minor drag\", nacquero due ore prima della seduta di incisione perch\u00e9 il giorno prima Waller, invece di organizzare i pezzi, aveva finito per passare il tempo tra un brindisi e l'altro, assieme a Eddie Condon, addormentandosi infine ubriaco fino al mattino seguente. Verso la fine del 1943 si ammal\u00f2 di polmonite, malattia che ne caus\u00f2 la morte durante un trasferimento in treno.\nLe vicende artistiche.\nLa sua attivit\u00e0 artistica prese corpo negli anni '20 suonando nell'orchestra di Erskine Tate in stretta collaborazione con l'imponente Louis Armstrong e continuando a non tralasciare lo studio intenso del pianoforte classico, grande estimatore di Bach quale lui era. Galeotta fu poi la collaborazione con Andy Razaf col quale cominci\u00f2 a scrivere pezzi per una famosa rivista dell'epoca \"Hot Chocolates\"; sfoggi\u00f2 capolavori come \"Ain't Misbehavin\"', \"Black and Blue\", \"Load of Coal\" e \"Honeysuckle Rose\" che lo portarono al successo."}
{"id": "318752", "revid": "1226", "url": "https://it.wikipedia.org/wiki?curid=318752", "title": "La regina dei Dannati", "text": ""}
{"id": "318755", "revid": "1226", "url": "https://it.wikipedia.org/wiki?curid=318755", "title": "Scelti dalle Tenebre", "text": ""}
{"id": "318758", "revid": "124398177", "url": "https://it.wikipedia.org/wiki?curid=318758", "title": "Home cinema", "text": "Per Home cinema, home theater, si intende generalmente la riproduzione di contenuti televisivi o cinematografici (film, concerti ecc.) in forma elettronica in un ambiente domestico, finalizzata ad ottenere sensazioni uditive e visive il pi\u00f9 possibile fedeli a quelle percepibili in un teatro, in una sala cinematografica e in generale a produrre spettacolo di qualit\u00e0 per dare il massimo coinvogimento allo spettatore. Per estensione l'home cinema \u00e8 anche l'insieme delle apparecchiature audio e video necessarie.\nStoria.\nL'home cinema rappresenta un settore dell'home video e nasce all'incirca negli anni ottanta, con la diffusione nelle case delle cassette VHS, del LaserDisc e il supporto in questi media al Dolby Surround; in seguito sono stati introdotti il DVD-Video, il Dolby Digital, la televisione ad alta definizione e il Blu-ray Disc.\nL'insieme di queste tecnologie ha contribuito alla diffusione dell'home cinema per la loro capacit\u00e0 di coinvolgere lo spettatore del film al centro dell'azione; questo grazie alla qualit\u00e0 e alla grandezza dell'immagine e alla qualit\u00e0 dei suoni e dei rumori che accompagnano la scena. La diffusione dei sistemi home cinema \u00e8 stata anche favorita dalla relativa discesa dei prezzi dei sistemi audio surround, dei videoproiettori e dei televisori LCD, OLED e UltraHD (4K).\nCaratteristiche.\nPer quanto riguarda la parte audio, le certificazioni THX e Dolby suggeriscono alcune tecnologie e impostazioni per ottenere una buona qualit\u00e0 in un sistema home cinema, in generale per\u00f2 non sono troppo vincolanti, lo stesso vale per la parte video; quindi, soprattutto nella pratica commerciale, il termine home cinema assume spesso una valenza generica. Di seguito sono elencate le caratteristiche video e audio pi\u00f9 comuni di un impianto home cinema e alcuni esempi di configurazione.\nVideo.\nIn un impianto home cinema \u00e8 preferibile l'utilizzo di un grande schermo costituito da un TV ad alta definizione, o di uno schermo simile a quello cinematografico sul quale proiettare l'immagine generata da un videoproiettore. Per poter apprezzare appieno la qualit\u00e0 dell'immagine di un DVD tradizionale, di un disco Blu-ray o dei contenuti multimediali in \"streaming\" \u00e8 necessario uno schermo di grandi dimensioni con tecnologia LCD o OLED con caratteristiche tipiche dei cosiddetti televisori Full HD o 4K, o un videoproiettore con relativo schermo.\nAudio.\nIl concetto di base \u00e8 offrire allo spettatore la sensazione di stare immerso al centro dell'avvenimento e della scena sonora. Questo obiettivo viene raggiunto utilizzando sei o pi\u00f9 distinti canali audio (vedi Dolby Digital o DTS), preposti a pilotare altrettanti diffusori, solitamente tre frontali (sinistro, centrale e destro), due posizionati dietro lo spettatore e un subwoofer per il canale audio LFE. Questo sistema multicanale \u00e8 adottato ormai universalmente nei giochi per computer, nelle console per giochi, nell'audio dei film, nei DVD e Blu-ray, e nel settore multimediale in genere.\nEsempi di sistemi home cinema.\nLa configurazione, cio\u00e8 gli elementi che compongono un impianto home cinema, pu\u00f2 variare in base a specifiche esigenze e disponibilit\u00e0 economiche. Per esempio un sistema semplice ed economico pu\u00f2 essere composto da un lettore DVD, una TV a definizione standard (SD) con uno schermo grande almeno 27 pollici e un sistema di altoparlanti surround con un subwoofer. Un sistema pi\u00f9 costoso pu\u00f2 includere un lettore di dischi Blu-ray, un PC home theater (HTPC) da usare anche per i formati digitali in \"streaming\" o come ricevitore multimediale, un grande schermo con un video proiettore ad alta definizione, un ricevitore home cinema da diverse centinaia di watt in grado di pilotare da cinque fino a undici diffusori surround, pi\u00f9 uno o due potenti subwoofer. L'home cinema 3D pu\u00f2 fare uso di televisori o proiettori 3D, lettore Blu-ray 3D, in cui gli spettatori indossano appositi occhiali che consentono loro di vedere contenuti video 3D."}
{"id": "318760", "revid": "486946", "url": "https://it.wikipedia.org/wiki?curid=318760", "title": "Home Theater", "text": ""}
{"id": "318784", "revid": "1223843", "url": "https://it.wikipedia.org/wiki?curid=318784", "title": "La finta giardiniera (Mozart)", "text": "La finta giardiniera (K 196) \u00e8 un'opera lirica di Wolfgang Amadeus Mozart, composta all'et\u00e0 di 19 anni.\nL'opera fu commissionata a Mozart dal principe elettore di Baviera Massimiliano III e venne rappresentata al Salvatortheater di Monaco di Baviera nella stagione di carnevale del 1775.\nIl libretto, in cui l'opera \u00e8 denominata \"Dramma giocoso in tre atti\", \u00e8 presumibilmente di Giuseppe Petrosellini, ed \u00e8 basato su un testo di Ranieri de' Calzabigi, che era gi\u00e0 stato messo in musica dal compositore taggiasco Pasquale Anfossi. Sembra che Mozart non fosse particolarmente entusiasta di questo libretto, ma lo accett\u00f2 senza apportarvi particolari modifiche.\nAlla prima rappresentazione dell'opera seguirono, a causa di una malattia della prima donna, soltanto due repliche. Secondo una lettera di Mozart al padre Leopold, l'opera ebbe un grande successo.\nNel maggio 1780 (forse il 1\u00b0) and\u00f2 in scena ad Augusta un adattamento in lingua tedesca in forma di Singspiel con il titolo di Die G\u00e4rtnerin aus Liebe (o \"Die verstellte G\u00e4rtnerin\"). La traduzione venne fornita da Johann Franz Joseph Stierle.\nIl 2 aprile 1782 avviene la prima a Francoforte sul Meno di \"Sandrina oder Das verstellte Gr\u00e4fin\" ed il 31 gennaio 1789 a Magonza come \"Das verstellte G\u00e4rtnerm\u00e4dchen\".\nNel 1796 avviene la prima a Praga e nel 1797 ad Ole\u015bnica (Bassa Slesia) come \"Die sch\u00f6ne G\u00e4rtnerin\".\nAl Wiener Staatsoper ebbe la premi\u00e8re nel 1891 ed a New York nel 1927 come \"The Pretending Gardener\".\nNel Regno Unito la premi\u00e8re \u00e8 stata nel 1930 a Londra, a Versailles nel 1964 come \"La fausse jardini\u00e8re\" con Jane Berbi\u00e9, nel 1965 a Strasburgo come \"La fausse jardini\u00e8re\", al Th\u00e9\u00e2tre des Champs-\u00c9lys\u00e9es di Parigi con Teresa Stich-Randall e la Berbi\u00e9 ed al Festival di Salisburgo con Graziella Sciutti, nel 1970 alla Piccola Scala di Milano diretta da Zolt\u00e1n Pesk\u00f3 con Mariella Adani ed Enzo Dara, nel 1996 a Glasgow per la Royal Scottish Academy of Music and Drama (RSAMD) e nel 2001 a Cento (Italia) diretta da Claudio Desderi. Nel 2018 approda finalmente anche nella sala storica della Scala, nella versione diretta da Frederic Wake-Walker e con Diego Fasolis come direttore d'orchestra.\nTrama.\nAtto primo.\nLo scenario si apre con i preparativi per le nozze tra il Contino di Belfiore e Arminda, nipote del podest\u00e0 di Lagonero, Don Anchise. Belfiore era fuggito da Milano, credendo di aver ucciso l'amata marchesa Violante, ma questa \u00e8 ancora viva e, travestita da giardiniera con il nome di Sandrina, \u00e8 entrata al servizio del podest\u00e0, insieme con il servo Roberto, anch'egli sotto le spoglie di un giardiniere con il nome di Nardo.\nIl podest\u00e0 \u00e8 innamorato della \"finta giardiniera\" (Violante, sotto il falso nome di Sandrina); Ramiro ama invece invano Arminda. Violante sta cercando in incognito, insieme al servitore Nardo, il contino Belfiore che un anno prima l'aveva pugnalata e abbandonata, credendola morta. Nardo \u00e8 innamorato di Serpetta, che per\u00f2 mira alla mano del podest\u00e0. Completa il quadro l'amante di Arminda, che si rivela essere proprio il contino Belfiore. Sconvolta dalla notizia, Violante sviene: Belfiore, che pure l'ha riconosciuta, nega di averla mai incontrata e l'atto finisce nella confusione totale.\nAtto secondo.\nNella casa del podest\u00e0, Arminda esprime il suo amore per Belfiore, mentre Nardo corteggia Serpetta. Sandrina e Belfiore si incontrano, e la ragazza racconta al contino la sua finta morte. Giunge allora Ramiro, con un ordine d'arresto a carico di Belfiore per l'assassinio di Violante: il cavaliere spera infatti di rendere disponibile Arminda eliminando il rivale. Sandrina lo difende, svelando la sua vera identit\u00e0 nello stupore generale. Poco dopo la ragazza viene per\u00f2 abbandonata dalla gelosa Arminda in un bosco oscuro: appena appresa la notizia, gli uomini si precipitano al soccorso. Solo grazie alla lampada portata da Ramiro sar\u00e0 possibile rintracciarla, mentre la presenza di un gran numero di personaggi in una buia caverna genera equivoci a non finire.\nAtto terzo.\nIl podest\u00e0 \u00e8 ormai incredulo davanti all'accaduto, mentre Arminda insiste nei suoi propositi matrimoniali. La scena ritorna nel giardino, dove Belfiore e Sandrina, risvegliatisi dal sonno, giurano di non lasciarsi mai pi\u00f9. A quel punto Ramiro e Arminda rinnovano il loro legame, mentre Serpetta si consoler\u00e0 con Nardo.\nOrganico orchestrale.\nLa partitura di Mozart prevede l'utilizzo di:\nPer i recitativi secchi: clavicembalo e violoncello"}
{"id": "318785", "revid": "163662", "url": "https://it.wikipedia.org/wiki?curid=318785", "title": "Crusca", "text": "La crusca \u00e8 un sottoprodotto della macinazione della cariosside per ottenere farina solitamente di graminacee frumento, orzo, segale, avena e altri cereali per il consumo umano, costituita prevalentemente dal pericarpo ovvero dal tegumenti esterni dei semi o per meglio dire della cariosside. \nSi presenta sotto forma di foglioline di forma irregolare di colore marrone.\nLa crusca non \u00e8 da confondere con le glume o vestito che in alcuni tipi di cariosside rimangono aderenti ai chicchi anche dopo trebbiatura; alcuni esempi sono l'orzo vestito e il farro.\nViene usata anzitutto nell'alimentazione animale, in particolare per i bovini, equini e, in minor misura, per i suini. Ai bovini, in quanto ruminanti, viene somministrata senza problemi in quantit\u00e0 giornaliere fino oltre 1 kg, in funzione del prezzo; ai maiali, in quanto onnivori, le dosi somministrate sono molto minori. Oggigiorno viene loro somministrata moderatamente per diminuire il loro naturale grasso (visto che \u00e8 richiesta la carne magra).\nComposizione della crusca.\nLa crusca, oltre alle funzioni germinative, serve al seme come corazza protettiva contro funghi, batteri, virus, insetti, mammiferi, pesticidi...\nLa composizione della crusca \u00e8 grossomodo questa:\nLe controindicazioni mediche sarebbero quindi: diverticoli, malnutrizione, flora intestinale disturbata, flatulenza, diarrea e altri disturbi e malattie intestinali. \nEliminazione della crusca.\nA livello culinario l'uomo ha trovato delle preparazioni che rendono pi\u00f9 appetibili alimenti come le graminacee. La prima operazione \u00e8 quella di levare il vestito poi eseguire la brillatura del seme (riso, orzo) e la macinazione. Dopo la macinazione si setaccia la crusca per arrivare alla farina.\nLe diverse graminacee, dopo questi lavori preparatorii e secondo le loro caratteristiche, sono usate in vari modi:\nLe attuali conoscenze suggeriscono di introdurre nell'alimentazione anche cereali integrali o farine integrali.\nCrusca e alimenti integrali.\nRecenti studi in Europa e America hanno evidenziato come gli alimenti integrali svolgano un'azione protettrice delle patologie coronariche, del diabete di tipo II e inibitrice dell'oncogenesi del colon (contribuiscono a prevenire il tumore al colon).\nLe cause di questo, tuttavia, restano non del tutto chiarite e non ci sono motivi di ritenere che la crusca in s\u00e9 sia un'opzione salutistica rispetto all'alimento integrale.\nIn pratica non c'\u00e8 ragione di valutare pi\u00f9 utile aggiungere crusca ai consueti alimenti raffinati rispetto al consumare alimenti integrali, non raffinati e quindi pi\u00f9 ricchi di sostanze nutritive.\nLe linee guida di numerosi paesi (tra cui l'Italia) consigliano di integrare la propria dieta con una porzione al giorno di alimenti integrali. \u00c8 bene comunque non eccedere: i fitati contenuti negli alimenti integrali, infatti, inibiscono la metabolizzazione di numerosi minerali come il calcio e lo zinco se assunti in dosi massicce. La lievitazione risolve questo problema poich\u00e9 gli enzimi del lievito e il calore della successiva cottura riducono drasticamente i fitati.\nCrusca e cruschello.\nI due termini molto spesso sono confusi o ritenuta la stessa cosa invece ci sono delle differenze importanti.\nI cereali sono rivestiti da pi\u00f9 strati di crusca, 6 strati, quelli pi\u00f9 esterni sono la crusca vera e propria , quelli pi\u00f9 interni sono chiamati cruschello.\nLa differenza visiva \u00e8 che la crusca ha l'aspetto di foglioline di maggior dimensione e spessore e colore pi\u00f9 scuro.\nIl cruschello sono sempre foglioline pi\u00f9 piccole e pi\u00f9 sottile di un colore pi\u00f9 chiaro.\nLa crusca contiene poche vitamine e lignina che d\u00e0 un gusto poco gradito, il cruschello invece, contenente tutto o parte del germe, \u00e8 molto ricco di vitamine e di sali minerali."}
{"id": "318788", "revid": "838137", "url": "https://it.wikipedia.org/wiki?curid=318788", "title": "Liga Veneta Repubblica", "text": "La Liga Veneta Repubblica \u00e8 un partito politico regionalista italiano attivo nella Regione Veneto.\nAffermatosi nel 1998 in seguito ad una scissione dalla Liga Veneta (quale sezione della Lega Nord), nel 1999 ha assunto la denominazione di Veneti d'Europa. Nel 2000 si \u00e8 fuso con il movimento Veneto Autonomo e nel 2001 ha preso il nome di Liga Fronte Veneto. Nel 2007 ha ripreso a chiamarsi \"Liga Veneta Repubblica\".\nSi propone l'autonomia/indipendenza del popolo veneto, il quale - sostiene - attraverso lo strumento dell'autodeterminazione, intenderebbe disporre pienamente della propria originaria sovranit\u00e0 statuale, attraverso metodi democratici, non violenti ed elettorali, in conformit\u00e0 alle norme del diritto internazionale.\nIl partito fa parte, dal 1999, dell'Alleanza Libera Europea, partito politico europeo che riunisce i movimenti autonomisti, indipendentisti, federalisti e regionalisti democratici dell'Unione europea.\nStoria.\nLa nascita della Liga.\nNel settembre del 1998 gli organi elettivi della Lega Nord-Liga Veneta vennero commissariati ed il segretario nazionale Fabrizio Comencini fu destituito. Comencini era da tempo in rotta con Umberto Bossi, al quale contestava lo squilibrio tra lombardi e veneti all'interno del partito, e una strategia politica fallimentare, che prevedeva la messa da parte delle iniziative secessioniste pi\u00f9 esplicite e accenni di collaborazione con l'UDR di Francesco Cossiga (di cui il massimo esponente in Veneto era l'ex ministro democristiano Carlo Bernini) mentre Comencini avrebbe preferito collaborare col presidente della Giunta regionale Giancarlo Galan. Il Consiglio nazionale della \"Liga Veneta\" stil\u00f2 allora un documento in cui rivendicava libert\u00e0 d'azione, sottoscritto da molti militanti e dirigenti tra cui Comencini, ma non accettato dai vertici della Lega Nord. Si arriv\u00f2 cos\u00ec, il 4 ottobre 1998, alla nascita della \"Liga Veneta Repubblica\", di cui fu eletto segretario Comencini e presidente il consigliere regionale Mariangelo Foggiato. Al nuovo movimento aderirono tutti i consiglieri regionali tranne uno e alcuni parlamentari, tra cui i senatori Antonio Serena e Donato Manfroi.\nVeneti d'Europa.\nAlle elezioni europee del 1999 la \"Liga Veneta Repubblica\" si present\u00f2 assieme ad altri movimenti autonomisti dell'Italia nordorientale, tra cui l'Union f\u00fcr S\u00fcdtirol e \"Fri\u00fbl\", ottenendo il 3,5% in Veneto, ma nessun eletto; ebbe per\u00f2 un certo numero di consiglieri comunali e alcuni sindaci. Nel mese di ottobre si svolse un congresso che deliber\u00f2 il cambio di nome in \"Veneti d'Europa\" (dopo la fusione col movimento \"Veneto Futuro\" di Giuseppe Ceccato, ex leghista che aveva aderito all'ApE di Comino e Gnutti) e apr\u00ec la possibilit\u00e0 di un'alleanza con Forza Italia alle successive elezioni regionali sulla base della condivisione di alcuni punti programmatici di stampo autonomista e federalista.\nLa successiva alleanza della Lega Nord col Polo per le Libert\u00e0 chiuse ogni ipotesi di appoggio a Galan, e alle regionali del 2000 i \"Veneti d'Europa\" candidarono Comencini alla carica di presidente della regione. La lista ottenne circa 56.000 voti pari al 2,46% e non riusc\u00ec a confermare i consiglieri uscenti. All'insuccesso contribu\u00ec probabilmente la presenza di un'altra lista autonomista in corsa solitaria, il \"Fronte Marco Polo\" di Giorgio Vido, caratterizzato da un programma di forte rifiuto del centralismo statale e dell'immigrazione indiscriminata, che ebbe l'1,25%.\nLiga Fronte Veneto.\nNell'aprile del 2001 i \"Veneti d'Europa\" e il \"Fronte Marco Polo\" si unirono nella \"Liga Fronte Veneto\", che partecip\u00f2 alle elezioni politiche di maggio al di fuori dei poli. Il risultato nei collegi uninominali di Camera e Senato fu attorno al 5%, insufficiente per l'elezione. Tra i candidati il pi\u00f9 votato fu Giuseppe Segato, uno dei cosiddetti \"serenissimi del campanile di Venezia del 1997\", che per soli mille voti non divenne senatore. Nel proporzionale della Camera ottenne il 2,5% su base regionale.\nNel 2004 la \"Liga Fronte Veneto\" partecip\u00f2 alle elezioni europee con una lista comune con la Lega per l'Autonomia - Alleanza Lombarda - Lega Pensionati (che, essendo presente in parlamento col suo leader De Paoli, era esentata dalla raccolta delle firme), il Partito Sardo d'Azione e, ancora una volta, con l'Union f\u00fcr S\u00fcdtirol. Tale lista ottenne in Veneto appena lo 0,64% dei voti. Lo stesso anno vide la nascita di un altro partito autonomista in Veneto, il Progetto Nordest di Giorgio Panto: nonostante l'interesse di una parte della dirigenza per un percorso comune, Comencini avvers\u00f2 tale possibilit\u00e0, che a suo modo di vedere avrebbe minato l'autonomia del partito. Come risultato, diversi esponenti di spicco della \"Liga\", tra cui Beggiato, Foggiato e Michele Munaretto, aderirono al movimento di Panto. Negli anni successivi ci sarebbero comunque state diverse collaborazioni tra i due partiti a livello di elezioni amministrative.\nDal centrosinistra all'UDC.\nAlle elezioni regionali del 2005 la \"Liga Fronte Veneto\" appoggi\u00f2 il candidato del centrosinistra Massimo Carraro, ma con l'1,19% e circa 27.500 voti non riusc\u00ec a rientrare nel Consiglio regionale. Continu\u00f2 la collaborazione col centrosinistra anche alle elezioni politiche dell'anno successivo, ottenendo mediamente 23.000 voti (circa lo 0,8% a livello regionale). Ad essa sembr\u00f2 essersi avvicinato idealmente anche il fondatore della Liga Veneta Franco Rocchetta.\nNel 2007 Comencini annunci\u00f2 l'adesione della \"Liga Veneta Repubblica\" al progetto della nuova Democrazia Cristiana di Giuseppe Pizza: l'alleanza port\u00f2 all'elezione di un consigliere provinciale a Vicenza. Il percorso comune fu per\u00f2 di breve durata perch\u00e9 gi\u00e0 alle elezioni del 2008 la \"Liga Veneta Repubblica\" ritorn\u00f2 al di fuori dalle coalizioni (mentre Pizza aveva siglato un accordo con Il Popolo della Libert\u00e0), con l'obiettivo di diventare il punto di aggregazione di tutte le forze autonomiste-indipendentiste venete. Il partito, che candidava a Presidente del Consiglio Giorgio Vido, vide incrementare i propri consensi, arrivando all'1,7% al Senato in Veneto.\nLa \"Liga Veneta Repubblica\" partecip\u00f2 alle elezioni amministrative del 2009 appoggiando spesso i candidati dell'UDC o del centrosinistra.\nLa Liga alle regionali venete del 2010 appoggi\u00f2 il candidato dell'UDC Antonio De Poli, insieme ad altri movimenti autonomisti e venetisti quali Progetto NordEst, \"L'Intesa Veneta\" e \"Unione Nord Est\", in una lista comune sotto le insegne di quest'ultima. Questa scelta provoc\u00f2 per\u00f2 due scissioni: la corrente di centrosinistra capeggiata da Bortolino Sartore appoggi\u00f2 il candidato del PD Giuseppe Bortolussi, presentandosi come \"Liga Veneto Autonomo\", con un simbolo molto simile a quello della Liga Veneta Repubblica; la corrente pi\u00f9 autonomista capeggiata da Silvano Polo conflu\u00ec nella coalizione del \"Partito dei Veneti\", che lo candid\u00f2 alla regione. La lista comune con la dicitura dell'Unione Nord Est ottenne l'1,54% dei voti eleggendo un consigliere, il presidente del Progetto NordEst Mariangelo Foggiato.\nIl 18 agosto 2010 la corrente capeggiata da Bortolino Sartore e Giorgio Vido si scisse ufficialmente dalla LVR e fond\u00f2 la \"Liga Veneto Autonomo\", della quale Sartore \u00e8 stato nominato portavoce.\nAlle elezioni politiche del 2013 la Liga Veneta si present\u00f2 di nuovo al di fuori delle coalizioni, ma con risultati pi\u00f9 modesti rispetto alle politiche precedenti (lo 0,74% al Senato su base regionale).\nVeneto Indipendente e l'appoggio al centrodestra.\nNel marzo 2014 la Liga Veneta Repubblica, assieme ai movimenti \"Veneti Indipendenti\", \"Veneto Stato\" e \"Futuro Popolare\" diede luogo ad una federazione chiamata \"Uniti per il Veneto Indipendente\", allo scopo di rendere possibile la celebrazione di un referendum per l'indipendenza della regione nel contesto del diritto internazionale..\nAlle elezioni regionali del 2015 la Liga Veneta Repubblica (assieme ai movimenti Progetto NordEst, Veneto Stato, Veneti Indipendenti, Pro Veneto e Tea Party Veneto) forma il cartello elettorale \"Indipendenza Noi Veneto\", sostenendo il Presidente uscente Luca Zaia:la coalizione ottiene il 2,69% e fa eleggere in consiglio regionale Antonio Guadagnini, esponente di Veneto Stato. Nel marzo 2016, tuttavia, Guadagnini abbandona la coalizione fondando il partito Siamo Veneto (confluito poi nel Partito dei Veneti, che partecipa autonomamente alle elezioni regionali in Veneto del 2020): INV perde quindi la propria rappresentanza in consiglio regionale.\nDal 2018 la Liga Veneta Repubblica, dopo la parentesi nel cartello elettorale Noi Veneto Indipendente, torna all'attivit\u00e0 politica come movimento indipendente. Nel 2019 il movimento si ripresenta con una propria lista alle amministrative comunali di Negrar di Valpolicella, ottenendo l'1,25% dei voti.\nAlle elezioni regionali in Veneto del 2020 il movimento si presenta sotto le insegne della \"Lista Veneta Autonomia\" a sostegno di Luca Zaia, ottenendo 48.392 voti (2,38%) ed eleggendo a consigliere nella circoscrizione di Verona il vicesindaco di Mozzecane Tomas Piccinini."}
{"id": "318790", "revid": "1910023", "url": "https://it.wikipedia.org/wiki?curid=318790", "title": "Ombrone Pistoiese", "text": "L'Ombrone Pistoiese \u00e8 un fiume italiano, affluente di destra dell'Arno.\nIl corso ed il regime idrologico.\nGeograficamente nasce in localit\u00e0 C\u00e0 dei Prati-I Piloni (1 km da San Momm\u00e8). Poi confluisce con altri due rami sorgentizi in prossimit\u00e0 del ponte della ferrovia (dove fra due gallerie si trova la stazione di San Momm\u00e8). Il ramo sorgentizio da C\u00e0 dei Prati ha portata minore rispetto al fosso di Doccia ed il fosso di Veterana. Il primo prende l'acque da Poggio dei Lagoni e dal sottostante lago; il secondo invece da Poggio di Papa. Entrambi i corsi, ricchi d'acqua, confluiscono ai 44.03N 10.916E. Secondo la stragrande maggioranza delle mappe, l'Ombrone inizia in quel punto. Fino al ponte della ferrovia, il corso prosegue in una cascata su una parete costruita dall'uomo e costeggiando resti di altre costruzioni. Sul lato sinistro (guardando verso valle) sgorgano diverse sorgenti direttamente nel corso. Invece a destra c'\u00e8 solo il ramo sorgentizio proveniente da C\u00e0 dei Prati.\nBagna Pistoia, da dove entra nel settore occidentale della piana di Firenze-Prato-Pistoia, percorrendone parte del territorio; entra quindi nel territorio pratese, attraversa quindi Poggio a Caiano per poi gettarsi nell'Arno nei pressi della stazione di Carmignano in punto di confine tra Signa e Carmignano.\nNel primo tratto ha un regime marcatamente torrentizio, dovuto soprattutto ad un indiscriminato prelievo per fini agricoli delle sue acque, spiegando in tal modo la sua possibile navigazione nei secoli passati. Nei mesi che vanno da aprile-maggio alle piogge autunnale, il letto dell'Ombrone Pistoiese, dalla localit\u00e0 Gello alla confluenza con il fosso Brusigliano \u00e8 asciutto. Numerosi i danni subiti quindi dalla fauna ittica, che altrimenti sarebbe veramente variegata. Ogni anno notevoli quantit\u00e0 di trote fario, vaironi, scazzoni, cavedani e persici vengono decimate dalla siccit\u00e0. Passata Pistoia, l'unico affluente \u00e8 il Brusigliano che confluisce a sinistra, qualche km prima di ponte a Castellare. Poi riceve l'acque del Calice (collettore di Brana, Bure e Agna). Infine, da destra, affluiscono il fosso Quadrelli in localit\u00e0 Querciola e la Stella a Seano. Questi numerosi affluenti che ne aumentano la portata in autunno, con cui contribuisce notevolmente, assieme al Bisenzio, alle piene dell'Arno. La fauna ittica ritorna numerosa nella parte finale del torrente: superato il territorio di Quarrata, si possono pescare carpe di tutte le variet\u00e0, carassi, pesci gatto e persici di ogni tipo.\nAffluenti.\nI suoi principali affluenti sono soprattutto nel comune di Pistoia e Quarrata. A partire da nord riceve come affluenti di destra il Vincio di Brandeglio; il Torbecchia; il Vincio di Montagnana, il torrente Stella, la Furba, il Collecchio ed il rio di Montiloni e come affluenti di sinistra il Brusigliano; la Brana, il torrente Bure e il torrente Agna riuniti in unico collettore definito \"Calice\", che scarica le sue acque in territorio pratese a \"Bocca di Calice\", oltre a numerosi fossi come il Fosso di Iolo, il Bardena, il torrente Bagnolo e altri piccoli canali artificiali, chiamati \"gore\", derivati nel medioevo dal Bisenzio a Prato e condotti attraverso la piana verso l'Ombrone.\nNavigazione.\nCos\u00ec come l'Arno anche l'Ombrone venne usato come via di trasporto fino al XIX secolo.\nIl tratto effettivamente praticabile, con l'esclusione dei periodi di magra estiva, era quello che partiva dalla confluenza nell'Arno, coincidente con lo scalo doganale di Porto di Mezzo, fino allo scalo di Poggio a Caiano, posto in corrispondenza del Ponte all'Asse.\nNel XIV secolo tale tratto venne usato per abbreviare il trasporto della lana verso Prato. Sull'Ombrone hanno viaggiato anche molti dei materiali da costruzione per il complesso della villa medicea (per esempio la sabbia).\nParticolarmente importante risult\u00f2 tra il XVI ed il XIX secolo il trasporto del \"ferraccio\" cio\u00e8 dei frammenti di ghisa ottenuta dalla rudimentale fusione a cui era sottoposto, nelle fornaci di Follonica, il minerale di ferro estratto nelle miniere dell'isola d'Elba e portato sulla costa. Il metallo veniva trasportato con barconi fino al \u201cPorto di Mezzo\u201d (a Mezzana), al \"Porto della Lisca\" ed al \"Porto di Sotto\" a Brucianesi. Da qui, se la portata dell'Ombrone lo consentiva, il minerale, trasbordato su barche pi\u00f9 piccole, giungeva allo scalo del ponte all'Asse a Poggio a Caiano. Il trasporto proseguiva con barrocci fino a Capodistrada presso Pistoia e poi con animali da soma verso le ferriere della montagna pistoiese, dove abbondava il carbone di legna con cui il minerale veniva fuso e lavorato.\nInformazioni sul fiume.\nPiene presso l'idrometro di Poggio a Caiano.\nPresso Poggio a Caiano \u00e8 posto uno dei tre idrometri che si trovano lungo il percorso del fiume (il primo si trova a Pontelungo, Pistoia ed il secondo si trova a Ponte alle Vanne, Prato).\nLa prima soglia di riferimento (livello 1) \u00e8 posta a 4,00 metri di altezza.\nLa seconda soglia di riferimento (livello 2) \u00e8 posta a 5,00 metri di altezza a seguito del processo di definizione e rivalutazione dei livelli idrometrici di riferimento (aggiornamento del CFR Toscana in data 18 giugno 2013); la precedente 2\u00aa soglia di riferimento era posta a 6,50 metri di altezza.\nLa terza soglia di riferimento (livello 3) \u00e8 posta a 6,30 metri di altezza, 3\u00aa soglia di riferimento inserita nel 2016 dal CFR Toscana.\nIl primo argine viene superato quando il fiume raggiunge i 4,00 metri di altezza, mentre il secondo argine viene superato quando il fiume raggiunge i 5,80 metri di altezza. Infine il livello massimo che pu\u00f2 raggiungere il fiume, prima di tracimare, \u00e8 7,20 metri.\nIn bianco sono indicate le piene tra 4,00 e 5,00 metri, in giallo quelle tra 5,01 e 5,80 metri, in arancio quelle tra 5,81 e 6,50 metri, in rosso quelle superiori a 6,51 metri."}
{"id": "318814", "revid": "57342", "url": "https://it.wikipedia.org/wiki?curid=318814", "title": "Thufir Hawat", "text": "Thufir Hawat \u00e8 un personaggio del ciclo di Dune di Frank Herbert.\nBiografia del personaggio.\nThufir Hawat \u00e8 uno dei migliori mentat mai addestrati nella storia dell'ordine, istruito secondo un'educazione completa e tradizionale. Famoso per le eccezionali doti analitiche e intellettive, oltre che per l'abilit\u00e0 amministrativa, diplomatica e militare, trascorre la met\u00e0 della propria vita in uno dei principali centri di addestramento per mentat con le funzioni di teorico del codice filosofico e strategico. Si dice che sia talmente brillante da suscitare la preoccupazione degli imperatori di Casa Corrino.\nIl suo primo incarico al servizio dell'Impero \u00e8 presso la corte del duca Paulus Atreides, appena asceso al titolo di signore di Caladan, noto per la sua forza morale e l'intelligenza, oltre che per la grande passione per le corride in cui spesso scende in campo come torero. Come ogni mentat, oltre a essere il consigliere personale del capo della dinastia tiene la contabilit\u00e0 degli Atreides, ne gestisce le difese militari e i rapporti diplomatici e commerciali, ed \u00e8 responsabile della sicurezza di tutti i membri della dinastia.\nAlla nascita di Leto, figlio del Duca Paulus, si prodiga nella sua educazione alla sottile arte del comando e del governo, nel proposito di fare di lui un governante autorevole e intelligente a capo di un reame inattaccabile.\nDopo molti anni di servizio, trascorsi consolidando la posizione strategica e organizzativa degli Atreides, Thufir assiste sorpreso alla morte del Vecchio Duca durante una corrida, travolto da un toro salusano non adeguatamente drogato. Mentre assiste con precisione e costanza il giovanissimo Leto, alle prese con le sue nuove responsabilit\u00e0 di duca, conduce un'attenta e severa indagine durante la quale deduce che il Vecchio Duca \u00e8 morto in realt\u00e0 in un complotto degli Harkonnen, antica e potente dinastia da sempre ostile agli Atreides, in cui \u00e8 coinvolta persino Lady Helena Atreides, vedova dello stesso Paulus. In mancanza di molte prove importanti con cui sostenere un'accusa, per\u00f2, il Duca Leto si limita a esiliare la madre.\nRimasto in carica come mentat su Caladan, Thufir continua a operare al massimo delle sue capacit\u00e0, ricevendo una sempre maggiore considerazione di Leto, che lo nomina principale insegnante del figlio Paul. Quando gli Atreides emigrano su Arrakis per ordine dell'Imperatore Shaddam IV, non risulta in grado di individuare la spia degli Harkonnen, che si scopre essere il medico suk, il dott. Wellington Yueh.\nImmediatamente dopo il loro attacco, Thufir viene catturato dal barone Harkonnen, che lo avvelena, e da allora sopravvive grazie all'assunzione periodica di un antidoto. Diventa il maestro del crudele Feyd-Rautha Harkonnen, che cerca subdolamente di istigare contro il barone per vendicarsi.\nMuore alla fine del primo libro di Dune, preferendo risparmiare la vita all'amatissimo Paul, figlio del duca Leto, del cui omicidio era stato incaricato da Shaddam IV.\nAltri media.\nIl personaggio di Thufir appare nel film \"Dune\", in cui \u00e8 impersonato da Freddie Jones e doppiato da Mario Bardella, e nella serie televisiva \"Dune - Il destino dell'universo\", per l'interpretazione di Jan Vlas\u00e1k, con la voce italiana di Bruno Alessandro.\nIn \"Dune\", come nel romanzo, viene catturato dagli Harkonnen e soggiogato con un veleno. In una scena eliminata dal finale viene usato come sicario di Shaddam e Feyd-Rautha contro Paul, ma anzich\u00e9 morire per non aver assunto l'antidoto contro il veleno apre la cardiovalvola che il Barone Harkonnen gli ha in precedenza installato nel petto, facendo fuoriuscire il proprio sangue sul pavimento.\nIn \"Dune - Il destino dell'universo\", invece, muore durante l'attacco su Arrakis da parte degli Harkonnen e dei Sardaukar."}
{"id": "318816", "revid": "86341", "url": "https://it.wikipedia.org/wiki?curid=318816", "title": "Torresina (Roma)", "text": "Torresina \u00e8 un piccolo comprensorio del Municipio Roma XIV di Roma Capitale, situato nel suburbio S. X Trionfale.\n\u00c8 situato a nord-ovest della capitale, all'interno del Grande Raccordo Anulare e a nord delle zone di San Giusto/Podere Zara e Quartaccio.\nPrende il nome dalla strada al fianco della quale \u00e8 stato costruito, via di Torresina, dedicata ad un piccolo comune piemontese.\nStoria.\nIl comprensorio \u00e8 stato ufficialmente definito il 27 gennaio 2003.\nIl primo insediamento \u00e8 sorto sull'altipiano del Fico (Torresina 1).\nNel febbraio 2006, \u00e8 stato realizzato il piano di zona B32 \"Torresina 1\" per un totale di circa 3300 abitanti, in attesa della realizzazione del piano di zona B44 \"Torresina 2\", di circa 2200 abitanti.\nIl primo albero piantato \u00e8 stato un abete nel periodo di Natale 2004.\nOdonimia.\nL'11 dicembre 2004 l'allora sindaco di Roma Walter Veltroni inaugur\u00f2 le vie di Torresina, alcune delle quali furono intitolate a giornalisti italiani, come Paolo Rosi e Maria Grazia Cutuli.\nNatura.\nIl Parco Agricolo.\nTorresina confina col Parco Agricolo Urbano di Casal del Marmo previsto dal Nuovo Piano Regolatore Generale di Roma (Art. 70). Sono Parchi agricoli gli ambiti rurali diversi dalle Aree naturali protette (di cui all'art. 69), ma riconducibili ad un sistema unitario di interesse naturalistico, paesaggistico, storico-archeologico, da tutelare e valorizzare.\nTra la flora troviamo soprattutto querce e pini, mentre nella fauna troviamo: volpi, istrici, ricci, bisce, biacchi, vipere, rane, rospi, orbettini e molte specie di uccelli come aironi, germani reali, piccoli falchi e altri uccelli di citt\u00e0.\nLa Valle.\nAll'interno del Piano di Zona \u00e8 presente una vallata che ospita un'area verde si trova nella porzione pi\u00f9 a sud del quartiere di Torresina.\nLa parte terminale di via A. Barbato forma con via V. Testa un cuneo con l'apice rivolto verso sud, all'interno dell'area delimitata dalle due vie e dal caseggiato di Torresina si trova un piccolo angolo di verde seminaturale scampato all'urbanizzazione che comprende una valle umida incastonata tra due spallette tufacee parzialmente coperte di vegetazione.\nIl sistema paesistico pianoro \u2013 spalletta \u2013 valle, \u00e8 tipico di questo settore della campagna romana. L'uomo per secoli ha sfruttato pianori e fondovalle per agricoltura e pascolo, trascurando le spallette e le zone pi\u00f9 acclivi, meno praticabili e per questo ancora provviste di una vegetazione arborea. Ora sul pianoro di questo sistema sorge il quartiere di Torresina mentre la maggior parte della valle che si sviluppa verso la via Boccea \u00e8 edificata o comunque privata. Rimane questo angolo che, per quanto antropizzato, conserva ancora importanti elementi naturali sottoposti a forte impatto antropico.\nIl cerrosughera.\nCon una breve passeggiata nell'area in questione si pu\u00f2 osservare un albero molto particolare, una quercia rara in tutta Italia e per questo protetta da leggi regionali, chiamata cerrosughera (\"Quercus crenata\").\nSi tratta di un albero molto slanciato alto circa 15 - 18 metri, con caratteristiche non comuni come la corteccia suberosa (suber = sughero), l'aspetto e la persistenza delle foglie durante l'inverno. I motivi della particolarit\u00e0 di questa essenza vanno cercati nella sua genesi: essa \u00e8 un ibrido tra il cerro (\"Quercus cerris\") e il sughera (\"Quercus suber\"), infatti presenta caratteri morfologici intermedi tra quelli dei genitori. Di fatto cerro e sughera coesistono nel cerrosughera, ed \u00e8 proprio questo aspetto a renderlo un ibrido. Le querce spesso generano degli ibridi che complicano il riconoscimento degli individui e che mostrano la grande elasticit\u00e0 genetica di questo genere di piante. Va sottolineato che alcuni autori ritengono il cerrosughera una specie a s\u00e9 stante piuttosto che un ibrido, dal momento che \u00e8 presente anche in aree dove la sughera non c'\u00e8 per motivi climatici.\nIl cerrosughera \u00e8 distribuito sporadicamente in Italia, Spagna, Francia meridionale, Slovenia e Croazia. La prima segnalazione italiana risale solo al 1816, nella valle di Caprino (Verona), dove l'albero \u00e8 tuttora vivente.\nNel quartiere l'albero \u00e8 situato in una zona molto interessante dal punto di vista naturalistico, si trova sulla spalletta che dalla valle sale verso il caseggiato di via Montanelli, in mezzo sughere tra fa capolino il cerrosughera.\nLa presenza di quest'albero in un contesto cos\u00ec particolare arricchisce il quartiere e merita protezione, ma proteggere una specie significa proteggere l'ecosistema di cui fa parte."}
{"id": "318828", "revid": "287204", "url": "https://it.wikipedia.org/wiki?curid=318828", "title": "Halle", "text": ""}
{"id": "318829", "revid": "578351", "url": "https://it.wikipedia.org/wiki?curid=318829", "title": "Monte Civetta", "text": "Il Civetta (\"El Zu\u00ecta\" in ladino veneto) \u00e8 un gruppo montuoso appartenente alle Dolomiti di Zoldo, situato in provincia di Belluno, che separa la Val di Zoldo dall'Agordino, facendo da cornice al caratteristico paesino di Alleghe.\nDescrizione.\nNel lato a nord-ovest \u00e8 caratterizzata da un'impressionante parete verticale con un dislivello di pi\u00f9 di 1000 metri ed una lunghezza di circa 4\u00a0km, tra la \"cima Su Alto\" e la \"Torre Coldai\". \u00c8 chiamata nell'ambiente alpinistico \"la parete delle pareti\", sulla quale scorrono alcune famosissime vie, tra le quali la Solleder-Lettembauer, la Philip-Flamm, la via dei 5 di Valmadrera e altri itinerari di elevata difficolt\u00e0 alpinistica.\nA 200 metri dalla vetta, sul pi\u00f9 pacato lato zoldano, sorge il piccolo rifugio Torrani. A nord del gruppo, presso il monte Coldai vi \u00e8 il rifugio Sonino al Coldai, al centro, sul versante alleghese, il rifugio Tissi mentre all'altro estremo, sul versante taibonese, \u00e8 localizzato il rifugio Mario Vazzoler.\nToponimo.\nIl Civetta \u00e8 citato per la prima volta in un documento del 1665 come \"Zuita\", mentre viene riportato nella cartografia ufficiale a partire dal 1774.\nL'origine del nome \u00e8 stata a lungo discussa. Prevalgono principalmente due ipotesi: la prima lo avvicina al latino \"civitas\", in quanto il versante che d\u00e0 su Alleghe somiglierebbe ad una citt\u00e0 turrita; altri, osservando che il monte viene chiamato Civetta (\"Zuita\") anche nello Zoldano, dove la caratteristica parete non \u00e8 visibile, lo rimandano al rapace notturno, forse perch\u00e9 in passato la montagna era ritenuta portatrice di disgrazie o maledetta. Taluni autori, in genere non bellunesi, preferiscono utilizzare la forma femminile \"La Civetta\".\nAscensioni.\nPrima ascensione.\nIl primo a raggiungere la vetta fu ufficialmente l'inglese Francis Fox Tuckett con le guide svizzere Melchior Anderegg e Jacob Anderegg nel 1867. In realt\u00e0, la cima era stata raggiunta almeno una volta nel 1855 da Simeone De Silvestro detto \"Piovanel\", cacciatore di Pecol e informatore del Tuckett. Pu\u00f2 darsi addirittura che ve ne fossero stati altri prima di allora, tutti cacciatori spintisi presso la vetta inseguendo i camosci.\nVie alpinistiche.\nIn questa sezione sono descritte alcune delle vie alpinistiche sul monte Civetta.\nVia normale.\nLa via normale sale dal versante est, lungo l'itinerario dei primi salitori, con partenza dal sentiero Tivan, che a sua volta \u00e8 raggiungibile dal rifugio Sonino al Coldai ma anche direttamente da Pecol, risalendo le pendici, e da Forcella Grava.\nVie Ferrate.\nSulle pareti del Civetta salgono due vie ferrate:\nCorse in montagna.\nMolto nota e conosciuta non solo dagli addetti ai lavori \u00e8 la Transcivetta, classica impegnativa di corsa in coppia che si svolge ogni anno nella seconda met\u00e0 di luglio lungo le pendici del monte."}
{"id": "318830", "revid": "729019", "url": "https://it.wikipedia.org/wiki?curid=318830", "title": "AIM-9 Sidewinder", "text": "LAIM-9 \"Sidewinder\" \u00e8 un missile aria-aria (in inglese: \"AAM - air to air missile\") a corto raggio dotato di sistema di guida autocercante a ricerca infrarossa di sorgenti di calore, dalle quali \u00e8 attirato, inseguendo il bersaglio. Sviluppato e prodotto negli Stati Uniti d'America ed utilizzato da molti tipi di aerei da combattimento, deve il suo nome, \"Sidewinder\" (cio\u00e8 crotalo ceraste), dall'omonimo serpente a sonagli che \u00e8 in grado di percepire le proprie prede attraverso il calore corporeo che emanano. Il \"Sidewinder\" \u00e8 stato il primo missile guidato aria-aria ad effettuare un abbattimento nel 1958.\nLe ultime varianti di produzione sono attualmente in servizio presso molte aviazioni militari ed il progetto originale \u00e8 stato utilizzato per diverse copie estere.\nStoria.\nNel 1950 un gruppo di tecnici del NOTS (\"Naval Ordnance Test Station\"), poi NWC (\"Naval Weapons Center\") diretto dal dottor McLean, studiava il problema della guida infrarossa che avrebbe portato a risultati di rilevanza mondiale. Il gruppo scelse una struttura di soli 12,7 cm per rendere ancora pi\u00f9 unica la loro opera, dove infilare l'elettronica necessaria.\nQueste ricerche portarono alla firma di un contratto con la Philco nel 1951 per portare avanti il progetto del sistema di ricerca, e due anni pi\u00f9 tardi un prototipo, designato XAAM-N-7, venne lanciato con successo contro un bersaglio volante. Il nuovo missile raggiunse la piena produzione nel 1956 anche grazie alla General Electric, lo stesso anno in cui lAAM-N-7 Sidewinder I (il primo nome del missile) entr\u00f2 nell'organico dell'United States Navy, mentre l'USAF inizialmente decise di usare l'AIM-4 Falcon, anche se successivamente adott\u00f2 anch'essa il Sidewinder con la denominazione di GAR-8.\nLa designazione AIM-9 venne assegnata solo nel 1962.\nDopo che uscirono da fabbriche Philco (diventata poi Ford Aerospace) e Raytheon Company 80\u00a0000 missili ed altri 15\u00a0000 furono costruiti dalla Diehl BGT Defence, i tentativi di migliorare il missile portarono all'installazione, nel 1963, di un sistema di guida radar semi-attiva (SARH, \"Semi-Active Radar Homing\") nella versione AIM-9C e di un sensore di ricerca ad infrarossi, nel 1965, nella variante AIM-9D. Queste due versioni furono prodotte in 1\u00a0000 unit\u00e0 ciascuna fino al 1969. per essere poi convertite nell'AGM-122 Sidearm e per lasciare spazio ai nuovi AIM-9E, convertiti in 5\u00a0000 esemplari. dagli AIM-9B.\nDopo che in Europa venne introdotto l'AIM-9F, nel 1970 l'US Navy acquist\u00f2 2\u00a0120 Sidewinder nella loro pi\u00f9 recente versione AIM-9G, per passare poi, due anni pi\u00f9 tardi, all'AIM-9H e all'AIM-9J, quest'ultimo costruito in circa 10\u00a0000 pezzi.\nSi procedette anche alla creazione del prototipo ZAIM-9K, ma il progetto venne bloccato per accelerare l'arrivo della versione AIM-9L, cosa che avvenne nel 1971 e venne prodotto dal 1978 in pi\u00f9 di 16\u00a0000 esemplari. dalla Ford Aerospace, Raytheon Corporation, BGT e Mitsubishi.\nNel 1982 il continuo miglioramento del Sidewinder port\u00f2 alla nascita dell'AIM-9M, prodotto in circa 7\u00a0000 unit\u00e0 e usato principalmente nelle sue versioni AIM-9M-8 dall'US Navy e AIM-9M-9 dall'USAF.\nLa versione AIM-9N venne destinata principalmente al mercato fuori dagli Stati Uniti, la cui stessa sorte sub\u00ec il successivo AIM-9P. L'AIM-9Q fu solo una versione di passaggio con alcune migliorie al sistema di guida prima dell'avvento dell'AIM-9R nel 1986. I primi 65 modelli di preserie furono inviati alla Marina statunitense nel 1990; cinque dei sei collaudi riuscirono. Nel settembre del 1991 l'USAF si ritir\u00f2 dal programma, calcolando che il costo di 103\u00a0000 unit\u00e0 fosse troppo elevato, infatti il costo unitario era stimato dai 70\u00a0000 $ fino ai 180\u00a0000 $. A quel punto anche la Marina, che non poteva permettersi da sola il costo dell'intero programma, decise di abbandonare l'AIM-9R.\nL'AIM-9S invece consisteva in un AIM-9M senza i sistemi IRCCM (\"Infra Red Counter Counter Measures\", le contro-contromisure elettroniche, ovvero dispositivi atti a rendere nulla l'azione delle ECM dell'aereo nemico) e anch'essa fu destinata al mercato estero.\nL'esigenze dei vertici militari di dotare i propri velivoli di nuovi e completamente rinnovati missili aria-aria a corto raggio portarono allo studio di vari progetti che sfociarono nell'AIM-9X (saltando le lettere T/U/V/W) il cui appalto di costruzione venne vinto, nel 1996, dalla Hughes, anche se l'acquisto di quest'ultima da parte della Raytheon fece passare nelle sue sfere di competenza lo sviluppo di questo missile. La produzione inizi\u00f2 nel 2000 e al 2008 il numero di questi missili ammontava a 3\u00a0000.\nImpiego operativo.\nIl primo centro del Sidewinder si ebbe il 24 settembre 1958 quando un F-86 Sabre di Taiwan ne lanci\u00f2 uno contro un Mig-15 cinese.\nDurante la guerra del Vietnam 82 aerei furono distrutti (o rivendicati) dagli AIM-9 principalmente nelle loro versioni B/E, usate dall'USAF, ed E/G, usate dall'US Navy.\nIl modello AIM-9L fu usato dalla Royal Navy durante la guerra delle Falkland nel 1982, e ad oggi si calcola che circa 270 abbattimenti aerei siano stati conseguiti grazie al Sidewinder.\nCaratteristiche tecniche e versioni.\nI primi Sidewinder consistevano in sezioni di tubi cilindrici d'alluminio, con una testa cercante posizionata ad una estremit\u00e0 vicino alle quattro alette di controllo. All'altra estremit\u00e0 erano montate quattro alette pi\u00f9 grandi e fisse, ognuna delle quali conteneva un cosiddetto \"rolleron\", un giroscopio che ruotava per effetto dell'attrito atmosferico. In questo modo il missile tendeva ad essere stabilizzato dai giroscopi.\nI componenti principali del missile sono la testa cercante all'infrarosso, un sistema di guida che comanda le alette anteriori, una testata esplosiva ed un motore a razzo a propellente solido.\nIl sistema di guida all'infrarosso dirigeva il missile verso lo scarico del motore del bersaglio, pi\u00f9 caldo e quindi pi\u00f9 luminoso dello sfondo. Tale sistema di guida costava meno di qualunque altro e poteva essere impiegato sia di notte che di giorno ed in un ambiente con contromisure elettroniche (ECM); inoltre dava la possibilit\u00e0 al pilota, una volta lanciato il missile, di iniziare manovre evasive per evitare eventuali minacce: il missile avrebbe continuato da solo la sua corsa, senza bisogno dei dati del radar.\nI primi modelli erano dotati di un sistema di ricerca al solfuro di piombo con una probabilit\u00e0 di centro al primo colpo (SSKP, \"Single-Shot Kill Probability\") del 70% in condizioni ideali, ma assolutamente poco affidabili in circostanze meno favorevoli. La testa cercante aveva anche la tendenza a scambiare il sole o i riflessi sull'acqua con il bersaglio.\nIl motore originale era prodotto dalla Hunter-McDonnell Douglas, Hercules e Norris-Thermador ed era capace di accelerare l'ordigno a Mach 2,5 in 2,2 secondi.\n Entrambe le versioni avevano caricati 4,5\u00a0kg di esplosivo a frammentazione che veniva fatto detonare da una spoletta a contatto. La velocit\u00e0 di Mach 1,7 era raggiunta grazie ad un motore a razzo Thiokol Mk 17, ma la portata era ancora limitata dal sistema di ricerca, che imponeva il lancio da una distanza minima di 900\u00a0m e non oltre i 4,8\u00a0km; oltretutto il Sidewinder era ancora abbastanza suscettibile alle emissioni di calore del sole e dai riflessi di questo prodotti dal suolo.\nI modelli C e D erano entrambi realizzazioni dello stesso modello, l'SW-1C costruito dalla Motorola e dalla Ford Aerospace, le quali introdussero il nuovo motore a razzo Hercules Mk.36 capace di fornire un raggio d'azione di 18\u00a0km e un nuovo sistema di guida.\nIl 9C era in effetti una variante SARH (\"Semi-Active Radar Homing\", guida radar semi attiva) per l'F-8 Crusader ma si dimostr\u00f2 inutilizzabile, mentre il 9D offriva un sistema IR (infrarossi) raffreddato con azoto liquido e con un duomo in galena. Il modello 9D offriva un campo visivo pi\u00f9 ristretto a causa della sagomatura della punta, ma disponeva di un sistema di tracciamento della rotta pi\u00f9 veloce, alette pi\u00f9 grandi comandate da attuatori pi\u00f9 potenti ed una testata da 10,16 kg che rimpiazzava quella da 4,54\u00a0kg.\nIl nuovo sistema di ricerca raffreddato con celle di Peltier installato in queste due versioni conferiva la capacit\u00e0 di una pi\u00f9 veloce acquisizione del bersaglio. L'AIM-9E possedeva un sistema di guida migliorato e un'aerodinamica del muso pi\u00f9 curata; aveva un esteso raggio d'azione e pi\u00f9 efficienza contro bersagli in manovra a bassa quota.\nL'AIM-9E-2 differisce dalla versione madre per il motore con emissioni di fumo contenute.\nL'AIM-9F era la variante europea, chiamata anche AIM-9B FGW.2 ed introdotta nel 1969; essa adottava una nuova testa cercante con un nucleo in silicio (pi\u00f9 trasparente del vetro ai raggi infrarossi) ed un sistema di raffreddamento ed elettronica allo stato solido.\nL'AIM-9G fu la prima versione ad includere il cosiddetto sistema SEAM (\"Sidewinder Expanded Acquisition Mode\", modo di acquisizione espanso) che consisteva praticamente in una testa cercante dell'AIM-9D migliorata, ma fu subito reso obsoleto dal nuovo AIM-9H, dotato di un nuovo sistema di guida. Il sistema SEAM poteva scaricare i dati dal radar del vettore (l'aereo) oppure acquisire il bersaglio direttamente dalla testa cercante del missile.\n L'AIM-9J era sostanzialmente un AIM-9E modificato, il quale sacrificava il suo raggio d'azione per una maggiore velocit\u00e0. Adottava una nuova elettronica allo stato solido e superfici di controllo a doppio delta che permettevano una migliore manovrabilit\u00e0 rispetto ai modelli pi\u00f9 vecchi, un motore pi\u00f9 potente e un sistema di ricerca con capacit\u00e0 di agganciare un bersaglio in coda, invece che solamente allo scarico.\nL'AIM-9J-1 aveva un sistema di ricerca ulteriormente migliorato e divenne poi l'AIM-9N, mentre l'Rb 24 sarebbe l'AIM-9J prodotto dalla Svezia.\n L'AIM-9L introduceva un nuovo sistema di guida che faceva di questo missile un ordigno veramente all-aspect (ALASCA, \"ALl ASpect CApability\") cio\u00e8 lanciabile contro un bersaglio diretto in qualsiasi direzione, non solo in coda. La testata, con 9,4\u00a0kg di esplosivo a frammentazione circondato da barrette preformate di metallo, era integrata da un detonatore di prossimit\u00e0 che impiegava un anello di laserdiodi di arseniuro di gallio e corrispondenti fotodiodi. Se il bersaglio era abbastanza vicino da riflettere la luce emessa ai fotodiodi, la testata si innescava. Questo sistema ottico migliorava la resistenza del missile alle contromisure elettroniche (ECM). Il motore era potenziato ed il sistema di ricerca era raffreddato da un nuovo impianto ad Argon\nL'AIM-9L di fabbricazione svedese era designato Rb 74.\nL'AIM-9M, la cui produzione inizi\u00f2 nell'ereditare la capacit\u00e0 \"all-aspect\" del 9L, introduceva nuove migliorie nella difesa contro le contromisure elettroniche infrarosse (\"flare\"), nella discriminazione della sorgente luminosa (riflessi dell'acqua e luce del sole) e in un motore a razzo a bassa emissione di fumo. Queste modifiche aumentavano le capacit\u00e0 d'ingaggio del bersaglio e limitavano le possibilit\u00e0 di essere individuato dal pilota nemico.\nProdotto in sottoversioni che andavano dall'AIM-9M-1 fino all'AIM-9M-10, quelle pi\u00f9 diffuse erano la 9M-8, 9M-9 e 9M-10 (quest'ultima era specifica sul F/A-18 Super Hornet), con migliorate contromisure ai flares e motori potenziati. Il modello AIM-9M-7 era una variante specifica del 9M destinata alle operazioni Desert Shield e Desert Storm (1990-91).\n L'AIM-9P era l'evoluzione del 9B, 9E e 9J, con un nuovo motore, una nuova \"fusoliera\" e un'affidabilit\u00e0 migliorata. Possedeva una capacit\u00e0 di acquisizione bersaglio da distanze maggiori e quindi aveva anche una portata pi\u00f9 ampia. Era pi\u00f9 manovrabile e l'elettronica era stata aggiornata.\nLa fabbricazione cominci\u00f2 nel 1978 e nel tempo si svilupparono 5 sotto-varianti:\nAIM-9M con la sezione del sistema di guida migliorata.\nL'AIM-9R \u00e8 il prodotto dell'\"AIM-9M Product Improvement Program\" (programma di perfezionamento del prodotto AIM-9M). La ricerca verteva a migliorare il sistema \"anti-clutter\"( un apparato che impedisce al missile di confondere i riflessi di luce con la sorgente di calore), il campo visivo per una maggiore acquisizione dei bersagli molto manovrieri, ed infine le IRCCM.\nLa testa cercante incorporava una piattaforma ottica con un sistema focale planare, il quale poteva acquisire un bersaglio a pi\u00f9 grande distanza, e un processore di immagini Digitale e delle EPROM (memorie informatiche di sola lettura) per facilitare gli aggiornamenti dei programmi. Il 9R non necessitava del sistema di raffreddamento montato nei modelli precedenti sia nel missile stesso (nei modelli per l'USAF), sia nel pilone dell'aereo (modelli per l'US Navy). Il programma fu abbandonato per i costi elevati.\nAIM-9M senza sistema IRCCM per l'esportazione.\nL'AIM-9X \u00e8 un'ulteriore versione potenziata della 9M: le alette canard sono state rimpicciolite e altri accorgimenti hanno migliorato il volo alle alte quote, il sistema di guida \u00e8 totalmente nuovo cos\u00ec come il sistema di ricerca all'infrarosso.\nLe nuove tecnologie hanno permesso di rendere compatibile l'AIM-9X con il Joint Helmet-Mounted Cueing System (una sorta di head-up display nella visiera del casco di volo del pilota) ma soprattutto con i nuovi aerei F-22 e F-35.\n\"Tabella comparativa delle versioni\":"}
{"id": "318831", "revid": "92920", "url": "https://it.wikipedia.org/wiki?curid=318831", "title": "Your Latest Trick", "text": "Your Latest Trick \u00e8 un brano musicale dei Dire Straits, scritto dal chitarrista e cantante Mark Knopfler, pubblicato nell'album \"Brothers in Arms\" del 1985 e poi come singolo l'anno successivo.\nNel 1993 \u00e8 stato ripubblicato in Francia per promuovere l'album dal vivo \"On the Night\".\nIl brano.\nIl brano racconta di un appuntamento con una donna finito male ed \u00e8 celebre per la linea di sax tenore iniziale, eseguita dal grande saxofonista americano Michael Brecker. \nCome altre canzoni scritte da Knopfler, \"Your Latest Trick\" assomiglia alla \"ballad\" tipica della letteratura inglese. In questo recupero della tradizione letteraria Knopfler si \u00e8 ispirato a Bob Dylan, il suo mito di giovent\u00f9. Ecco alcune delle caratteristiche che rendono questo brano simile a una \"ballad\":\nClassifiche.\n1 EP \"Your Latest Trick/Encores\""}
{"id": "318836", "revid": "1226", "url": "https://it.wikipedia.org/wiki?curid=318836", "title": "Natural History Museum", "text": ""}
{"id": "318837", "revid": "1005847", "url": "https://it.wikipedia.org/wiki?curid=318837", "title": "Pubblico ministero (ordinamento italiano)", "text": "Il pubblico ministero (spesso abbreviato in P.M. o PM), nell'ordinamento giudiziario italiano, \u00e8 un organo dell'amministrazione della giustizia ripartito in pi\u00f9 uffici dell'ordinamento giudiziario.\nAd essi \u00e8 attribuito il compito di vigilare sull'osservanza delle leggi, alla pronta e regolare amministrazione della giustizia, alla tutela dei diritti dello Stato, delle persone giuridiche e degli incapaci; nonch\u00e9 quello di promuovere la repressione dei reati e l'applicazione delle misure di sicurezza. In materia penale, in particolare, il pubblico ministero ha il compito di esercitare l'azione penale. In tale ambito, il PM rappresenta l'organo giudiziario di funzione requirente, ed \u00e8 designato dal vigente codice di rito ispirato al sistema accusatorio, come parte del procedimento penale.\nFunzioni.\nA norma dell'art. 70 del Regio decreto 30 gennaio 1941, n. 12, le funzioni del Pubblico Ministero sono esercitate dal procuratore generale presso la corte di cassazione, dai procuratori generali della Repubblica presso le corti di appello, dai procuratori della Repubblica presso i tribunali per i minorenni e dai procuratori della Repubblica presso i tribunali ordinari, o da funzionari subalterni loro sostituti. Negli uffici delle procure della Repubblica presso i tribunali ordinari possono essere istituiti posti di procuratore aggiunto in numero non superiore a quello risultante dalla proporzione di un procuratore aggiunto per ogni dieci sostituti addetti all\u2019ufficio. Negli uffici delle procure della Repubblica presso il tribunale del capoluogo del distretto pu\u00f2 essere istituito un posto di procuratore aggiunto per specifiche ragioni riguardanti lo svolgimento dei compiti della direzione distrettuale antimafia. Presso le sezioni distaccate di corte di appello le funzioni del procuratore generale sono invece esercitate dall\u2019avvocato generale, a norma dell\u2019articolo 59 del medesimo provvedimento. Sovente, ma impropriamente, nel linguaggio corrente, specie giornalistico, i magistrati funzionari del Pubblico Ministero sono chiamati \"pubblici ministeri\", anzich\u00e9 procuratori della Repubblica o avvocati generali, come da loro appropriata ed esatta qualifica.\nA norma degli artt. 74 e 75 del Regio Decreto n. 12/1941 ha competenza in materia penale, civile e amministrativa; tuttavia le funzioni attribuite in materia penale sono indubbiamente preminenti, se si considera che al Pubblico Ministero \u00e8 attribuito l'esercizio dell'azione penale e l'esecuzione dei provvedimenti passati in giudicato.\nAttribuzioni.\nIl magistrato che svolge le funzioni di P.M. esercita, in base alla Costituzione e ai codici penale e civile, e relative procedure, le funzioni che la legge gli attribuisce; egli vigila sull'osservanza delle leggi, sulla regolare amministrazione della giustizia, sulla tutela dei diritti dello Stato, delle persone giuridiche e degli incapaci, richiedendo, nei casi di legge, i provvedimenti cautelari che ritiene necessari; promuove la repressione dei reati e l'applicazione delle misure di sicurezza; fa eseguire i giudicati ed ogni altro provvedimento del giudice. \nIn ambito penale il pubblico ministero esercita l'azione penale quando non sussistono i presupposti per la richiesta di archiviazione (art. 50 c.p.p.). Tali funzioni sono esercitate, nelle indagini preliminari e nei procedimenti di primo grado, dai magistrati della Procura della Repubblica (art. 51 c.p.p.). Spettano alla Procura della Repubblica presso il tribunale ordinario, oltre ai procedimenti di competenza di quest'ultimo, quelli che rientrano nella competenza del giudice di pace e, nelle sedi dove \u00e8 presente, della corte d'assise; spettano, invece, alla procura della Repubblica presso il tribunale dei minorenni i procedimenti che rientrano nella competenza del medesimo.\nGode inoltre delle garanzie stabilite nei suoi riguardi dalle norme sull'ordinamento giudiziario.\nLa funzione requirente.\nOperano presso le procure della Repubblica generalmente presenti in un tribunale ordinario, ed esercitano un ruolo fondamentale nelle indagini preliminari. Possono essere in servizio anche presso le procure generali della Repubblica presso le Corti d'appello e presso la Corte di Cassazione. \nUn ufficio requirente particolare \u00e8 la Direzione Nazionale Antimafia (DNA) che ha il compito di coordinare l'attivit\u00e0 investigativa nel settore della criminalit\u00e0 organizzata. Alla DNA corrispondono le direzioni distrettuali antimafia che operano presso la procura del tribunale del capoluogo di distretto.\nI rapporti con la polizia giudiziaria.\nSecondo l'art. 109 della Costituzione della Repubblica Italiana, \u00abl'autorit\u00e0 giudiziaria dispone direttamente della polizia giudiziaria\u00bb. La disponibilit\u00e0 diretta \u00e8 intesa nel senso che la polizia giudiziaria agisce sotto la direzione e alla dipendenza della magistratura italiana, in campo penale funzionale del pubblico ministero, come ad esempio nel caso delle indagini preliminari.\nOgni Procura della Repubblica dispone della rispettiva sezione di polizia giudiziaria. Il personale \u00e8 quello delle forze di polizia italiane (talvolta anche delle capitanerie di porto) scelto dal Procuratore della Repubblica.\nQueste sezioni dipendono dai magistrati che dirigono gli uffici presso i quali sono istituite, e gli ufficiali ed agenti addetti non possono essere trasferiti o dispensati se non con il loro consenso e su provvedimento del Procuratore della Repubblica.\nLa Procura generale della Repubblica dispone di tutte le sezioni di polizia giudiziaria istituite nel distretto di corte d'appello.\nCompetenza penale.\nNell'ambito penale il Pubblico ministero svolge in massima parte funzioni di tipo inquirente. Infatti, con l'abrogazione del codice di procedura penale del 1930, il PM non ha pi\u00f9 poteri di tipo inquisitorio, ove con l'istruttoria formale poteva decidere sulla base della prove raccolte, e spesso prove di tipo legale, il rinvio a giudizio o l'eventuale assoluzione.\nDal 1988, col nuovo codice l'organo di accusa dirige le indagini preliminari, ossia insieme con la polizia giudiziaria, che dirige, raccoglie gli elementi di prova, ai sensi di quanto disposto nel Libro V del vigente c.p.p.: non esistono pi\u00f9 prove precostituite per legge. Solo nel dibattimento innanzi al giudice e nel contraddittorio col difensore si formeranno le prove. Rimane la possibilit\u00e0 di effettuare delle anticipazioni del dibattimento con l'incidente probatorio, ex art. 392 c.p.p.\u00a0Il PM, pertanto, deve richiedere al Giudice per le Indagini Preliminari, cosiddetto \"GIP\", tanto l'emissione del decreto d'archiviazione, che il rinvio a giudizio ovvero l'emissione del decreto penale di condanna - salvo i casi di citazione diretta a Giudizio - in quanto non pu\u00f2 autonomamente decidere se sottoporre a processo penale una persona, come pure archiviare un'indagine penale, se non con l'avallo del GIP.\nIn caso di inerzia del PM o di contrasto tra due o pi\u00f9 PM, le funzioni inquirenti nelle indagini e nei procedimenti penali possono essere avocate da parte del Procuratore Generale presso la Corte d'Appello ai sensi dell'art. 412 c.p.p.\nPresso la Corte di Cassazione la funzione del Pubblico Ministero \u00e8 solamente requirente. Il PM nelle forme e nei casi previsti dal codice di rito penale, infine, pu\u00f2 proporre l'impugnazione avverso provvedimenti, come ordinanze o sentenze, che siano sfavorevoli, ricorrendo in appello o innanzi alla Corte di Cassazione.\nL'autonomia in udienza e casi di sostituzione.\nNell'udienza, il magistrato del Pubblico ministero esercita le sue funzioni con piena autonomia.\nIl superiore gerarchico, o \"capo dell'ufficio\", ossia il Procuratore della Repubblica o il Procuratore Generale, provvede alla sua sostituzione nei casi di grave impedimento, di rilevanti esigenze di servizio e in altri casi espressamente previsti dalla legge.\nNegli altri casi, il Pubblico ministero pu\u00f2 essere sostituito solo con il suo consenso qualora egli si astenga ex art. 36 c.p.p.\u00a0Infatti, il Pubblico ministero a differenza del giudice non pu\u00f2 essere ricusato dalle parti per gravi ragioni di convenienza (art. 37 c.p.p.). Il magistrato inquirente secondo la lettera della legge del codice di procedura penale non ha l'obbligo, bens\u00ec la \"facolt\u00e0\" di astenersi, qualora vi siano \"gravi ragioni di convenienza\". Tuttavia, il PM, qualora non ritenga di doversi astenere, potrebbe essere sostituito dal superiore gerarchico procedendo alla sostituzione o alla avocazione delle indagini, ma solo nei casi previsti dalla legge, fermo restando l'esercizio della sanzione disciplinare e conseguente responsabilit\u00e0 interna del magistrato del Pubblico ministero di fronte al capo dell'ufficio. Nel caso di contrasti interni nell'ufficio del Pubblico ministero decide la Corte di Cassazione con apposita sezione dedicata. \u00c8 opportuno sottolineare che la sanzione disciplinare pu\u00f2 essere irrogata solo dal Consiglio Superiore della Magistratura con le garanzie previste dalla legge.\nContrasti negativi tra PM.\nSi verifica un \"contrasto negativo\" quando un Pubblico ministero ritiene di non avere competenza su un determinato reato e che tale competenza spetti a un altro magistrato.\nIn questi casi, il magistrato che ritiene di esercitare senza titolarit\u00e0 le funzioni di Pubblico ministero trasmette immediatamente gli atti all'ufficio del Pubblico ministero competente.\nContrasti positivi PM.\nSi verifica un \"contrasto positivo\" quando un Pubblico ministero ritiene che un altro magistrato sia titolare di un'indagine a carico della stessa persona e per il medesimo fatto in relazione al quale egli sta gi\u00e0 procedendo. In questi casi, il Pubblico ministero che rileva il contrasto positivo deve informare il secondo magistrato, affinch\u00e9 si proceda alla trasmissione degli atti, in analogia a quanto previsto per i \"contrasti negativi\".\nCompetenza civile.\nIl Pubblico ministero gode sia del potere di azione civile (ex art. 69 del codice di procedura civile) sia del potere di intervento (ex art. 70).\nIl primo si concretizza sia nel promuovere interventi positivi del giudice a favore di una persona (come la nomina del curatore di uno scomparso) sia nell'agire quale limite di ordine pubblico alla volont\u00e0 negoziale delle parti; si pu\u00f2 dire anche che il pubblico ministero rilever\u00e0 attivamente quello che il giudice potrebbe rilevare, passivamente, come eccezione.\nIl secondo potere, di intervento, \u00e8 in effetti il potere-dovere di intervenire nei casi indicati dall'art .pena nullit\u00e0 del procedimento stesso (ex art. 158 del codice di procedura). Per quanto riguarda i poteri specifici del PM durante il processo civile, vedasi l'art. 72.\nNella giustizia militare.\nNella magistratura militare italiana, ai sensi degli artt. 52 e 58 del d.lgs. 15 marzo 2010, n. 66, sono distinti dalla magistratura italiana ordinaria ma equiparati nelle funzioni."}
{"id": "318843", "revid": "585241", "url": "https://it.wikipedia.org/wiki?curid=318843", "title": "Dialetto aranese", "text": "Il dialetto aranese (il nome originale in occitano e in spagnolo \u00e8 \"aran\u00e9s\"; in catalano \"aran\u00e8s\"; in francese \"aranais\") \u00e8 una forma normativa del dialetto guascone, a sua volta variet\u00e0 della lingua occitana. \u00c8 parlato nella Val d'Aran, in Catalogna, dove gode dello status di lingua ufficiale a fianco del catalano e del castigliano. Al 2018 era l'unica parlata occitana con status ufficiale.\nIdioma in pericolo di estinzione (era parlato prevalentemente da persone anziane), sta sperimentando una fase di recupero: dal 1984 \u00e8 insegnato nelle scuole.\nCirca il 90% degli abitanti della Valle d'Aran riescono a comprenderlo e circa il 65% lo sa parlare.\nLa maggior parte di coloro che si esprimono in aranese ha una competenza linguistica fluente anche in spagnolo, catalano e francese.\nDati.\nSecondo un censimento linguistico fatto nella Val d'Aran nel 2000:\nIspanizzazione dell'aranese.\nEssendo in Spagna, l'aranese \u00e8 stato molto influenzato sia dal catalano che dallo spagnolo (come l'occitano in Francia \u00e8 stato influenzato dal francese). L'aranese ha incorporato dei neologismi ispanici, come ad esempio:\nStatuto dell'aranese.\nCon la approvazione della legge 16/1990, del 13 di luglio, l'aranese \u00e8 stato riconosciuto come lingua ufficiale della Val d'Aran. Con la legge 1/1998 del 7 gennaio, sulla politica linguistica, solo l'articolo 7 si riferisce alla protezione dell'aranese.\nCon l'approvazione dello statuto di autonomia della Catalogna nel 2006, l'aranese \u00e8 stato riconosciuto lingua ufficiale della Catalogna. L'articolo 6.5 dice: \"La lingua occitana, chiamata aranese in Val d'Aran, \u00e8 lingua ufficiale in questo territorio e lingua ufficiale in Catalogna come stabilito da questo statuto e dalle leggi di normalizzazione linguistica\""}
{"id": "318855", "revid": "125312830", "url": "https://it.wikipedia.org/wiki?curid=318855", "title": "Lingua mirandese", "text": "La lingua mirandese (nell'originale: \"lh\u00e9ngua mirandesa\"; in portoghese: \"l\u00edngua mirandesa\" o \"mirand\u00eas\") \u00e8 una lingua asturiano-leonese parlata nel nord-est del Portogallo.\nDistribuzione geografica.\nSecondo \"Ethnologue\", nel 2000 erano censiti 15.000 locutori di mirandese stanziati nel Portogallo nordorientale, nell'Alto Tr\u00e1s-os-Montes, a Miranda do Douro, Vimioso e al confine con la Spagna.\nLingua ufficiale.\nIl parlamento portoghese ha garantito il suo riconoscimento ufficiale il 17 settembre 1998 con la legge 29 gennaio 1999, n. 7.\nTuttora \u00e8 lingua co-ufficiale assieme al portoghese a Vimioso, Mogadouro, Macedo de Cavaleiros e Bragan\u00e7a tutti nel Distretto di Bragan\u00e7a, parte della regione storica del Tr\u00e1s-os-Montes e Alto Douro.\nStoria.\nIl mirandese ha fonologia, morfologia e sintassi distinte da quelle portoghesi, ed \u00e8 stata distinta almeno dalla formazione del Portogallo (XII secolo).\nHa le sue radici nel latino volgare del nord della penisola iberica (portoghese sviluppato nel nordovest). Esso \u00e8 un discendente dell'antico leonese dell'Iberia settentrionale, l'ultimo residuo dell'antica lingua del Regno di Le\u00f3n e anche, ma pi\u00f9 lontanamente, nelle lingue delle Asturie. Comunque, queste contiguit\u00e0 col territorio spagnolo non hanno influenzato il mirandese, che si mantiene linguisticamente distinto in rapporto sia al portoghese che allo spagnolo. Condivide per\u00f2 molto del lessico con i dialetti regionali portoghesi.\nNel XIX secolo, Jos\u00e9 Leite de Vasconcelos, lo descriveva come \"la lingua delle fattorie, del lavoro, della casa, e dell'amore tra i mirandesi\".\nDal 1986/1987 la lingua \u00e8 insegnata agli studenti tra i 10 e gli 11 anni, e il linguaggio \u00e8 stato recuperato.\nOggi il mirandese conta meno di 5.000 parlanti (ma il numero raggiunge i 15.000 se consideriamo coloro che lo parlano come seconda lingua) nei paesi del Comune di Miranda do Douro e in altre localit\u00e0 orientali (per esempio Vilar Seco &amp; Angueira; a Ca\u00e7arelhos \u00e8 considerata una lingua recentemente estinta) del Comune di Vimioso. Si nota un certo influsso linguistico in altri paesi del comune di Vimioso e dei comuni di Mogadouro, Macedo de Cavaleiros e Bragan\u00e7a.\nLa lingua mirandese consta di tre variet\u00e0: il \"mirandese di frontiera\", \"il mirandese centrale\" e il \"mirandese sendinese\". La maggior parte dei parlanti conosce anche il portoghese e alcuni di questi parlano anche lo spagnolo. Picote (Picuote in mirandese) \u00e8 l'unica localit\u00e0 in cui si parla fondamentalmente solo il mirandese e, per questo motivo, sono stati realizzati diversi servizi giornalistici su questo paese, dal momento che \u00e8 divenuto motivo di curiosit\u00e0 in uno Stato dove si parla soltanto il portoghese.\nLe differenze principali fra il mirandese in Portogallo e l'asturiano in Spagna sono dovute alle lingue dominanti di ciascuna regione: il mirandese \u00e8 stato influenzato a livello fonetico e lessicale dal portoghese e l'asturiano dallo spagnolo, anche perch\u00e9 entrambe le lingue hanno un'ortografia peculiare che riflette le lingue nazionali principali dal punto di vista fonetico. Un'altra differenza \u00e8 costituita dal fatto che, mentre il mirandese \u00e8 rimasto molto conservativo, l'asturiano si \u00e8 evoluto; in passato queste due lingue erano indubbiamente una lingua sola. Le differenze fra mirandese e lingua leonese sono, per\u00f2, molto meno significative che con l'asturiano. Mirandese e leonese sono lingue, all'interno del proprio dominio linguistico, molto pi\u00f9 vicine."}
{"id": "318873", "revid": "1226", "url": "https://it.wikipedia.org/wiki?curid=318873", "title": "Natural History Museum of Tring", "text": ""}
{"id": "318876", "revid": "729019", "url": "https://it.wikipedia.org/wiki?curid=318876", "title": "AIM-7 Sparrow", "text": "L'AIM-7 Sparrow \u00e8 un missile aria-aria (in inglese: \"AAM - Air to Air Missile\") a medio raggio dotato di guida radar semi-attiva prodotto dagli Stati Uniti. Lo \"Sparrow\" e i suoi derivati sono stati i missili BVR (\"Beyond Visual Range\" - con portata oltre l'orizzonte visivo) pi\u00f9 utilizzati dall'Occidente nel periodo compreso tra gli anni 1950 e gli anni 1990; questo per la sua efficacia contro gli aerei nemici e per la capacit\u00e0 di operare in ogni condizione meteo nonch\u00e9 a tutte le altitudini.\nLo \"Sparrow\" non \u00e8 pi\u00f9 in uso presso la United States Air Force, la US Navy, lo United States Marine Corps, l'Aeronautica Militare Italiana, nonch\u00e9 in molte altre aviazioni militari, in quanto sostituito con il pi\u00f9 moderno AIM-120 AMRAAM.\nStoria.\nSviluppo.\nL'idea di un \"HVAR\" (High Velocity Aerial Rocket) nasce nell'United States Navy nel 1947 sotto il nome originale di KAS-1, cambiato subito in AAM-2 e quindi in AAM-N-2 nel 1948, anno in cui vola il primo prototipo. Lo sviluppo comunque procede lentamente, e solo nel 1956 il missile viene giudicato idoneo ad essere utilizzato negli aerei militari. I vari problemi, dovuti al limitato raggio d'azione e alle prestazioni scadenti a basse quote, fanno s\u00ec che ne vengano prodotti solo 2\u00a0000 esemplari prima del ritiro.\nGi\u00e0 dagli inizi degli anni cinquanta comunque i progettisti che si occupavano dello Sparrow (allora facevano parte della McDonnell Douglas) avevano pensato ad un nuovo sistema di guida basato su un radar interno al missile, che avrebbe dovuto chiamarsi AAM-N-3 \"Sparrow II\". Nel 1955 gli studi furono completati e si fecero anche alcuni test, ma nel 1958 l'US Navy congel\u00f2 tutto ritenendo lo Sparrow II non ancora all'altezza delle sue richieste.\nNel 1955 nel frattempo la Raytheon Company present\u00f2 il suo progetto, denominato AAM-N-6 \"Sparrow III\", che la port\u00f2 a diventare l'azienda produttrice degli Sparrow subentrando alla McDonnell Douglas. Questa nuova versione aveva un nuovo motore a razzo e una quantit\u00e0 di esplosivo aumentata a 30 kg. La produzione cominci\u00f2 nel 1958.\nEbbe pi\u00f9 successo per\u00f2 la sottoversione AAM-N-6a, dotata di un motore Thiokol LR44-RM-2 e di un sistema di guida migliorato, prodotta a partire dal 1959 e utilizzata nei F-4 Phantom II dal 1962, quasi contemporaneamente all'entrata in scena (nel 1963) del nuovo AAM-N-6b, spinto da un motore Rocketdyne MK 38 che aumentava la velocit\u00e0 e la portata, quest'ultima passata a 35 km.\nNel 1963 i vertici USAF decisero di rinominare tutti i progetti AAM-N in \"AIM-7\".\nLe versioni AIM-7D e AIM-7E furono le prime ad essere costruite in quantit\u00e0 ingenti (7\u00a0500 esemplari la prima e 25\u00a0000 la seconda). e ad essere utilizzate massicciamente nella guerra del Vietnam anche nelle nuove e migliori varianti AIM-7E-2, AIM-7E-3 e AIM-7E-4.\nIl progetto dello Sparrow AIM-7E \u00e8 stato utilizzato come base per lo sviluppo del missile terra-aria (in inglese: \"SAM - Surface to Air Missile\") RIM-7 Sea Sparrow utilizzato dalla US Navy e dalle forze nautiche NATO a partire dal 1967 per la protezione a medio raggio delle proprie navi.\nNel 1972 vide la luce la versione AIM-7F con un motore Hercules MK 58, un sistema di guida AN/DSQ-35 e una nuova testata esplosiva. L'AIM-7F \u00e8 entrato in servizio nell'USAF nel 1976 venendo installato sugli F-15 Eagle.\nAlla F segu\u00ec l'AIM-7G nel 1970 concepito appositamente per essere installato negli F-111, dunque venne la volta dell'AIM-7M nel 1980 (le versioni AIM-7J/K/L sembra non siano mai state costruite). con un nuovo sistema di individuazione del bersaglio, un nuovo software funzionale all'introduzione del pilota automatico, una nuova testata esplosiva, una spoletta dotata di sensore di prossimit\u00e0 e nuovi accorgimenti volti ad evitare le contromisure elettroniche degli aerei presi di mira.\nLa versione AIM-7N venne considerata uno sviluppo dell'AIM-7F e comunque prodotta in pochi esemplari, mentre una nuova rivisitazione delle componenti interne dello Sparrow (software, sistema di guida, spoletta e pilota automatico) port\u00f2 all'AIM-7P, pi\u00f9 prestante nel colpire bersagli a basse velocit\u00e0.\nL'AIM-7Q segn\u00f2 una svolta nei confronti dei precedenti modelli. In esso furono installati infatti due sistemi di ricerca del bersaglio (infrarossi e radar) che funzionavano a seconda se il primo trovava o meno un bersaglio nelle vicinanze, e in caso subentrava il secondo che, avendo un raggio di ricerca pi\u00f9 ampio, poteva individuare altri bersagli e dirigire il missile verso di loro, quindi rientrava in funzione il sistema ad infrarossi. L'AIM-7Q poteva cos\u00ec essere lanciato in direzione anche generica.\nL'ultima versione uscita dell'AIM-7 fu l'AIM-7P, con nuovi miglioramenti al sistema di guida infrarosso/radar che per\u00f2 costarono la cancellazione del progetto nel 1996 a causa dei loro costi giudicati eccessivi.\nImpiego operativo.\nI primi bersagli centrati e abbattuti dagli Sparrow furono due MiG-17 dell'aviazione nordvietnamita durante la guerra del Vietnam, la stessa sorte tocc\u00f2 a circa altri 48 aerei fino alla fine della guerra.\nL'AIM-7F \u00e8 stato usato durante la guerra del golfo, quando con 71 missili lanciati dai piloti dell'USAF. abbatterono 22 aerei e tre elicotteri iracheni, con una precisione del 37%.\nDal 2001 l'USAF e l'US Navy hanno completato il rimpiazzo di tutti gli Sparrow con gli AIM-120 AMRAAM, ma altre nazioni utilizzano ancora l'AIM-7 perch\u00e9 meno costoso."}
{"id": "318877", "revid": "287204", "url": "https://it.wikipedia.org/wiki?curid=318877", "title": "Carcegna", "text": "Carcegna, frazione del comune di Miasino (NO), \u00e8 un borgo situato sulle colline orientali del lago d'Orta a una altitudine di 397\u00a0m s.l.m. e conta 347 abitanti. L'abitato si sviluppa a cavaliere della strada provinciale che congiunge Legro, frazione di Orta San Giulio, con Armeno. La parte antica del paese \u00e8 tuttavia quella ubicata ai piedi dell'omonimo Monte, con esposizione verso il mezzogiorno e affaccio sul sottostante golfo della Bagnera. Percorrendo la via Roma, \u00e8 ancora possibile osservare le meridiane e i dipinti che ornano gli edifici pi\u00f9 antichi. Lo sviluppo edilizio ha portato le costruzioni del passato pi\u00f9 recente a gravitare all'interno dell'antico solco vallivo nel quale scorre il ruscello Riale, al centro di un impluvio che ancora oggi raccoglie e convoglia le acque piovane verso il sottostante lago, passando per l'antica roggia molinara che si incontra lungo la via per Orta, ai piedi del Monte del Castello. La Chiesa parrocchiale si trova in posizione centrale rispetto alla frazione, immediatamente a monte del punto di massima pendenza dell'impluvio. Questa posizione \u00e8 probabilmente all'origine dello sprofondamento del campanile, le cui opere di fondazione non hanno retto al peso della torre, facendole assumere gi\u00e0 anticamente una forte inclinazione, cui si cerc\u00f2 di porre rimedio con una copertura piramidale con l'asse inclinato per compensare lo sbandamento del baricentro."}
{"id": "318878", "revid": "729019", "url": "https://it.wikipedia.org/wiki?curid=318878", "title": "RIM-7 Sea Sparrow", "text": "Il RIM-7 Sea Sparrow \u00e8 un missile terra-aria, versione navalizzata (destinata all'impiego imbarcato) del missile aria-aria AIM-7 Sparrow.\nSviluppo.\nQuando all'inizio degli anni sessanta si volle sviluppare un missile terra aria per l'utilizzo a bordo delle navi si prese in considerazione di utilizzare sistemi d'arma gi\u00e0 esistenti e di modificarli per questo scopo. Si prese quindi in considerazione come prima possibilit\u00e0 di utilizzare il MIM-46 Mauler. Sfortunatamente nel 1965 questo progetto fu cancellato e si dovette ripiegare su un'altra opzione. La scelta che si fece fu quella di prendere in considerazione l'AIM-7E e di utilizzarlo come base per il progetto.\nIl risultato fu lo Sparrow in versione navalizzata. Esso dovette per\u00f2 rivaleggiare per un certo periodo con il Sea Cat, ma con la sua superiorit\u00e0 di massa e potenza prevalse facilmente, sebbene molto meno adatto per la difesa a distanza davvero ridotte.\nNella sua lunga storia lo Sparrow ha avuto molte versioni, corrispondenti ai missili AIM-7E, F, M, P, che potevano vantare quote di ingaggio che arrivavano fino ai 15000 metri e raggi d'azione che si aggiravano tra i 15 ed i 22\u00a0km. Tuttavia la quota minima non fu mai inferiore ai 30 metri e cos\u00ec l'RIM-7E \u00e8 stato sostituito dall'RIM-7E F, dotato di spoletta idonea ad operare a quote di 15 metri o meno, mentre il Sea Sparrow M ha avuto un'ulteriore risoluzione della quota minima, ad 8 metri. Il Sistema \u00e8 provvisto di una rampa di lancio a 8 celle con 2 braccia per 4 missili l'uno e radar di guida di vario genere.\nIl Sea Sparrow ha dato il via allo sviluppo del 'clone' italiano, il sistema Albatross per missili Sparrow, detto anche Aspide, sviluppato su richiesta e specifiche NATO dall'industria italiana Selenia. Che il Sea Sparrow fosse comunque poco adatto alla difesa ravvicinata \u00e8 testimoniato dal fatto che ad un certo punto cominci\u00f2 ad essere sostituito dai Phalanx CIWS, anche se poi la cosa rientr\u00f2 nel caso in cui la nave avesse abbastanza spazio per entrambe le armi.\nUna versione aggiornata \u00e8 il missile ESSM Sparrow.\nTecnica.\nDerivato direttamente dal AIM-7 Sparrow condivide con il suo predecessore la maggior parte dei sistemi. Contrariamente al suo simile la guida del Sea Sparrow avviene tramite due radar CW (Continue Wave) che operano in parallelo. Il primo dei due, che opera con un angolo di apertura piccolo, serve ad illuminare l'obbiettivo, mentre il secondo radar, che opera con un angolo di apertura maggiore, serve a filtrare il Clutter, causato dal riverbero delle onde elettromagnetiche emesse dal impianto radar da parte della superficie del mare. Questa tecnica fu appositamente sviluppata per contrastare velivoli a bassa quota e missili Cruise. Tuttavia essa non fu disponibile sui primi modelli. Solo i missili prodotti a partire dal RIM-7F Block I sono in grado di sfruttare completamente questa tecnologia.\nIl Sea Sparrow pu\u00f2 infine operare come missile terra terra permettendo di contrastare obbiettivi terrestri. Tuttavia le dimensioni ridotte della carica esplosiva che non supera i 40 chilogrammi di peso permettono solamente un utilizzo marginale di questa arma nel ruolo di missile terra terra.\nFuturo.\nCome molti sistemi d'arma sviluppati negli Stati Uniti anche il Sea Sparrow \u00e8 stato sottoposto a vari miglioramenti e ha visto nel corso del suo impiego fino ai giorni nostri un costante lavoro di sviluppo. In particolare la manovrabilit\u00e0 di questo razzo \u00e8 stata decisamente migliorata rispetto ai modelli precedenti. Per fare fronte alla minaccia rappresentata dai missili SS-N-22, che all'epoca della Guerra Fredda venivano impiegati dalla marina dell'Unione Sovietica, si miglior\u00f2 il sistema di puntamento e di guida. Ci\u00f2 nonostante questo missile ha una probabilit\u00e0 relativamente bassa di colpire un missile Cruise. A questo si aggiunge il fatto che il Sea Sparrow non \u00e8 in grado di attaccare obbiettivi che volano pi\u00f9 bassi di sette metri. Questa fu la causa principale che port\u00f2 allo sviluppo del RIM-162 Evolved Sea Sparrow anche noto con il nome di ESSM.\nNonostante il Sea Sparrow non si sia dimostrato particolarmente efficace nei confronti di obbiettivi agili che volano a bassa quota il missile viene tuttora utilizzato da molte marine compresa quella degli Stati Uniti. A causa dei costi eccessivi che si dovrebbero affrontare in caso dell'acquisizione di un nuovo sistema \u00e8 prevedibile che il Sparrow rimarr\u00e0 ancora per un certo numero di anni in servizio."}
{"id": "318884", "revid": "767487", "url": "https://it.wikipedia.org/wiki?curid=318884", "title": "Edward Low", "text": " Fu uno dei pi\u00f9 temibili pirati nel periodo d'oro della pirateria. Si calcola che il suo equipaggio cattur\u00f2 centoquaranta navi, il che ne fa il pi\u00f9 pericoloso pirata dei mari occidentali dopo Bartholomew Roberts.\nBiografia.\nPrimi anni.\nNacque nella cittadina di Westminster, Londra nel 1690. Poi lasci\u00f2 l'Inghilterra per fuggire a Boston dove si spos\u00f2 con Elisa Marmo. Insieme ebbero due figli ma uno, il maschio, mor\u00ec da piccolo e rimase solo la sorella; la madre Elisa mor\u00ec sul lavoro.\nEdward lavor\u00f2 come taglialegna fino al 1721 nelle Honduras. A Westminster condusse una vita all\u2019insegna della pirateria. Gi\u00e0 nella sua infanzia dimostr\u00f2 un carattere violento e spregiudicato, infatti derubava e sottoponeva a taglie i suoi compagni. Uno dei suoi fratelli lo spinse in et\u00e0 adulta ad andare per mare con lui; per molti anni lo segu\u00ec, poi decise di abbandonarlo e creare una propria flotta.\nCarriera da pirata.\nIl 12 luglio del 1722, il suo brigantino entr\u00f2 nel porto di Rosemary, dove attacc\u00f2 le navi nemiche l\u00ec attraccate. Dopo averle catturate e saccheggiate si impossess\u00f2 di una goletta di 80 tonnellate con a bordo 10 cannoni con affusto e 50 uomini, chiamata \"Rebecca\"; Low assunse la carica di capitano della nave, ribattezzandola \"Fancy\". Dalle navi nemiche reclut\u00f2 parecchi uomini portando l\u2019equipaggio a 80 uomini, poich\u00e9 se qualcuno avesse avuto il coraggio di rifiutarsi, Low non avrebbe esitato a rubare i beni dei compagni, essendo robusto. Il 3 agosto giunse nella rada di S. Michele, dove cattur\u00f2 parecchi vascelli e minacci\u00f2 di morte tutti coloro che opponevano resistenza. Mancando alla sua flotta acqua e cibo, mand\u00f2 a chiedere aiuti al governatore di S. Michele, promettendo in cambio il rilascio delle navi catturate. Il governatore accett\u00f2 e Low rilasci\u00f2 tutte le navi tranne una, la Rose, adibita a nave pirata e di cui divenne capitano. Bruci\u00f2 la precedente, dopo averla fatta abbandonare da tutto l\u2019equipaggio, escluso il cuoco che \"\u201cessendo un tipo molto unto, sarebbe fritto bene\u201d\": della sua morte il sadico Low e i suoi compagni furono divertiti.\nIl 20 agosto dello stesso anno il capitano portoghese Carter si trov\u00f2 sulla rotta di Low, che attacc\u00f2 il suo equipaggio e prese alcuni uomini in ostaggio, due dei quali erano frati. Il pirata appese ciascuno a un braccio del pennone dell\u2019albero di trinchetto, tirandoli gi\u00f9 prima che morissero e ripet\u00e9 la procedura pi\u00f9 volte.\nNegli anni seguenti Low procedette per le Indie occidentali e con il suo equipaggio assal\u00ec una ricca nave portoghese, chiamata \"Nostra Signiora de Victoria\", e la cattur\u00f2. Low tortur\u00f2 parecchi della ciurma per far loro rivelare dove fosse il denaro; gli uomini confessarono che, durante l\u2019inseguimento, il capitano aveva appeso fuori dalla finestra della sua cabina un sacco con 11000 moidori e che quando venne catturato aveva tagliato la corda e il sacco era cos\u00ec caduto in mare. Dopo questa confessione, Low ordin\u00f2 di tagliare le labbra del capitano, arrostendogliele poi davanti agli occhi. Dopo averlo ucciso assassin\u00f2 anche i restanti 32 uomini.\nNel marzo del 1723, con il suo equipaggio giunse presso la baia di Honduras, dove incontr\u00f2 una corvetta spagnola che stava uscendo. La nave del capitano Low portava una bandiera spagnola per non farsi riconoscere ma, arrivati vicino alla corvetta, i pirati issarono la caratteristica bandiera nera e, dopo aver sparato una bordata, andarono all\u2019arrembaggio. La corvetta spagnola aveva precedentemente catturato 5 corvette inglesi con i loro capitani; quando Low la cattur\u00f2 trov\u00f2 i prigionieri nella stiva con le mercanzie inglesi e decise di uccidere tutto l\u2019equipaggio. I prigionieri, per sfuggire alla morte, preferirono gettarsi in mare, ma il pirata ordin\u00f2 di equipaggiare una scialuppa, inviata per inseguirli e ucciderli.\nA maggio cattur\u00f2 una nave proveniente dalla Giamaica, chiamata Amsterdam Merchant, sotto il comando del capitano Willard. A quest\u2019ultimo Low tagli\u00f2 le orecchie, trinci\u00f2 il naso con un\u2019incisione e lo mutil\u00f2 in varie parti del corpo, lasciandogli proseguire il suo viaggio. In seguito il pirata cattur\u00f2 una corvetta comandata da Frazier; Low fece legare alle dita dell\u2019equipaggio imprigionato delle micce accese, in modo da bruciare tutta la carne fino all\u2019osso. Poi mutil\u00f2 gli uomini in diverse parti del corpo con coltelli e sciabole, facendo continuare anche a loro il viaggio.\nPoco tempo dopo Low cattur\u00f2 una piccola corvetta capitanata da Skiff, che venne catturato e frustato nudo sul ponte dai pirati, mutilato delle orecchie e infine ucciso con un colpo di pistola in testa. \nQualche giorno dopo il pirata cattur\u00f2 un peschereccio e mozz\u00f2 la testa al capitano; in seguito due baleniere, facendo squartare uno dei due capitani ed estrarre le budella dal ventre e all\u2019altro; gli fece inoltre tagliare le orecchie, costringendolo a mangiarsele con pepe e sale.\nDopo aver catturato Graves, capitano di una nave della Virginia, Low prese in mano una coppa di ponce e ne offr\u00ec una met\u00e0 al capitano, che rifiut\u00f2 per il terrore. Low allora estrasse una pistola e lo minacci\u00f2 di scegliere se bere o andare in pasto ai cani. Graves scelse senza esitazione di bere. \nNel settembre del 1723, Low incontr\u00f2 un brigantino, comandato da Elias Wild, che imbarcava portoghesi e inglesi. Il pirata fece impiccare l\u2019equipaggio portoghese e sped\u00ec sulla loro scialuppa gli inglesi, poi diede fuoco alla nave. \nPochi mesi dopo mozz\u00f2 le orecchie del capitano Thompson, poich\u00e9 si era opposto alla sua caratteristica bandiera nera.\nTocc\u00f2 poi a un battello portoghese: l\u2019equipaggio venne ferito con le sciabole, imbarcato su una scialuppa e la nave incendiata.\nMorte.\nNel gennaio del 1724 il capitano Low cattur\u00f2 una nave, chiamata \"Squirrel\", comandata dal capitano Stephenson. Questa \u00e8 l\u2019ultima notizia giunta in Inghilterra; del prosieguo della vita non ci sono notizie certe. Mor\u00ec poi nel 1724 sconfitto dalla nave inglese \"Greyhound\" dopo una battaglia durata ben otto ore avvenuta nei pressi di Martinique, nei Caraibi.\nJolly Roger.\nLa prima bandiera utilizzata da Low era di colore verde con una figura gialla rappresentante un uomo che suonava la tromba. Poi cambi\u00f2 bandiera e us\u00f2 la cosiddetta Jolly Roger, tutta nera con al centro uno scheletro rosso, come simbolo del fatto che l'equipaggio infliggesse torture orribili.\nCuriosit\u00e0.\nUno dei suoi fratelli era un ragazzo prodigioso e a 7 anni si faceva portare in una cesta sulle spalle da un facchino e, passando tra la gente, rubava cappelli e parrucche. Da fonti storiche risulta che fu il primo a praticare questo sistema.\nUn membro dell\u2019equipaggio di Low, che voleva tirare un fendente a un prigioniero, per sbaglio colp\u00ec Low alla mascella; fu chiamato un chirurgo che ricuc\u00ec la ferita, ma poich\u00e9 Low aveva da ridire sull\u2019operazione, il chirurgo, che era ubriaco, gli diede un pugno cos\u00ec grande che gli ruppe tutti i punti. Il capitano per qualche tempo ebbe un aspetto davvero pietoso."}
{"id": "318902", "revid": "677779", "url": "https://it.wikipedia.org/wiki?curid=318902", "title": "Geografia dell'Umbria", "text": "La geografia dell'Umbria illustra le caratteristiche geografiche dell'Umbria, regione d'Italia.\nDati generali.\nIl 29,3% del territorio umbro \u00e8 montuoso; la quota dei monti aumenta spostandosi da ovest verso est e da nord verso sud. Il restante 70,7% \u00e8 occupato da colline. Non vi sono pianure significative nella regione umbra.\nOrografia.\nIl margine orientale dell'Umbria, lungo il confine delle Marche, \u00e8 percorso da una serie di dorsali montuose; la pi\u00f9 settentrionale si estende dalla Serra di Burano (1020 m s.l.m.) al monte Cucco (1.566\u00a0m s.l.m.), al monte Penna (1.432\u00a0m s.l.m.) fino al limite pi\u00f9 meridionale, dove si incontra la Valnerina, una vasta zona montuosa nella quale ricordiamo il Monte Coscerno (1.685\u00a0m s.l.m.), Monte Patino (1.884\u00a0m s.l.m.), Monte Utero (1807 m s.l.m.) e Monte Pozzoni (1.904\u00a0m s.l.m.). Nel sud-est della regione si trova il gruppo dei monti Sibillini con altezze superiori ai 2.000 metri, dove troviamo la cima \"pi\u00f9 alta\" della regione, la \"Cima del Redentore\" alta 2.448 metri, e il Monte Argentella (2201 m s.l.m.). \nUna dorsale pi\u00f9 interna \u00e8 quella che comprende il gruppo dei monti di Gubbio e, pi\u00f9 a sud, di Gualdo Tadino e Nocera Umbra; pi\u00f9 a sud ovest si scende nella valle del fiume Topino per risalire, poi, ai 1.290 metri del monte Subasio. Scendendo di nuovo a sud troviamo i monti del Folignate, dello Spoletino e della Valnerina Ternana tra cui si segnalano il Monte Brunette (1.429\u00a0m s.l.m.), il Monte Fionchi (1.337\u00a0m s.l.m.) e il monte Solenne (1.288\u00a0m s.l.m.). Muovendoci ancora verso ovest ci si immette in un paesaggio del tutto diverso: l'Umbria collinare e pianeggiante. Le vallate pi\u00f9 importanti sono quelle del Tevere, che attraversa la regione da Citt\u00e0 di Castello fino a Todi, e la Valle Umbra, ampia propaggine della Valtiberina. \nIn queste zone, lo sviluppo di attivit\u00e0 sia rurali sia industriali hanno creato i presupposti per la formazione di un'area che, assieme alla Conca ternana, rappresenta il polo attorno al quale ruota l'economia del comprensorio. Delimitata dalle due grandi valli (Umbra e Tiberina) si trova la catena dei monti Martani, con il monte Martano (1.090\u00a0m) e il monte Torre Maggiore (1.121), quest'ultimo dominante la Conca ternana. A nord, oltre Perugia, si trova il massiccio dei monti \"perugini\" che, pur non raggiungendo quote elevate (monte Tezio 961\u00a0m e monte Acuto 926\u00a0m) configura un ambiente montano a pochi chilometri dal capoluogo. Il confine occidentale con la Toscana e con il Lazio, \u00e8 costituito invece da un sistema collinare subappenninico che si estende in direzione nord-sud e che comprende il lago Trasimeno, la Val di Chiana romana, la Val di Paglia e una parte della valle del Tevere alle pendici dei Monti Amerini\nIdrografia.\nFiumi umbri\nIl fiume principale, che solca il territorio umbro, \u00e8 il Tevere; dei suoi 405\u00a0km di sviluppo, ben 210 sono percorsi in territorio umbro. I suoi affluenti sono il Nera, il Chiascio, il Topino, il Paglia e il Nestore. Un altro fiume che solca il territorio regionale \u00e8 il Velino, corso d'acqua reatino, che diventa umbro nella sua parte finale del percorso. Il Velino \u00e8 molto ricco di bicarbonato di calcio a tal punto che, al tempo dei Romani, ne deposit\u00f2 cos\u00ec tanto da creare una specie di diga naturale che ne impediva lo sbocco nel sottostante fiume Nera. Il console romano Manlio Curio Dentato, nel 271 a.C., ordin\u00f2 l'apertura di un lago. Le opere eseguite diedero vita alla cascata delle Marmore, alta 165 metri.\nLaghi.\nSul territorio umbro sono presenti diversi laghi. Il pi\u00f9 grande \u00e8 il lago Trasimeno (quarto d'Italia per superficie) che occupa una superficie di 128\u00a0km\u00b2 con una profondit\u00e0 non superiore ai sette metri. Di minori dimensioni \u00e8 il lago di Piediluco, situato nel territorio ternano. Lo sbarramento del fiume Tevere, fra Todi e Orvieto, ha dato luogo al lago di Corbara.\nI laghi dell'Umbria sono di origine alluvionale grazie alle tante valli al centro di essa.\nSiti di importanza comunitaria.\nQuesti sono, per quanto concerne la Regione Umbria, i siti di rilevante importanza in ambito UE riferiti alla regione biogeografica mediterranea. \nLe localit\u00e0, definite Siti di Interesse Comunitario (SIC), sono state proposte sulla base del Decreto 25/3/2005 - pubblicato sulla Gazzetta Ufficiale della Repubblica Italiana n. 157 dell'8 luglio 2005 - predisposto dal Ministero dell'Ambiente e della Tutela del Territorio e del Mare ai sensi della direttiva 92/43/CEE."}
{"id": "318910", "revid": "123994258", "url": "https://it.wikipedia.org/wiki?curid=318910", "title": "Giampietro Stocco", "text": "Biografia.\nSi \u00e8 laureato in scienze politiche all'Universit\u00e0 di Roma \"La Sapienza\" con una tesi sulle minoranze nazionali in Europa, con particolare attenzione ai casi dell'Alto Adige e dello Schleswig-Holstein.\nHa studiato per un dottorato di ricerca in Danimarca, nelle Universit\u00e0 di Odense, Roskilde e all'Istituto di Studi Regionali di Aabenraa.\nVive e lavora a Genova dove \u00e8 vicecaporedattore alla TGR, sede regionale RAI per la Liguria.\nHa pubblicato vari romanzi, a partire da \"Nero italiano\" (2003), un'ucronia in cui si ipotizza che l'Italia fascista non sia entrata in guerra nel 1940 e il regime sia proseguito integro fino al 1975, \"Dea del caos\" (2005), che \u00e8 il \"sequel\" del primo libro. In entrambi i casi si tratta di opere di storia alternativa.\nNel marzo del 2006 \"Dea del caos\" \u00e8 stata portata in scena a Finalborgo in un adattamento curato dal Teatro Garage di Genova, con la direzione artistica di Lorenzo Costa. L'anno dopo, con un nuovo adattamento, veniva generata una pi\u00e8ce che \u00e8 stata rappresentata nella Sala Diana di Genova.\nNel maggio del 2006 si \u00e8 classificato settimo alla XII edizione del Premio Lovecraft. \u00c8 giunto in finale all'edizione 2005 del Premio Fantascienza.com.\nStocco ha vinto il Premio Alien nel 2006 con il racconto \"L'ospite\", successivamente pubblicato negli Stati Uniti nell'antologia \"Anarchy Zone Time Yarns\" curata da Erin Lale.\nHa pubblicato nel 2007 \"Figlio della schiera\" e l'anno dopo \"Dalle mie ceneri\", avviando una svolta pi\u00f9 decisamente fantascientifica alla sua produzione.\n\u00c8 tornato nel 2010 alle origini con \"Nuovo mondo\", una ucronia in cui immagina una scoperta dell'America alternativa in compagnia con Cristoforo Colombo e Leonardo da Vinci\nHa pubblicato nel 2012 un thriller-noir, \"Dolly\", in cui immagina un cacciatore di donne all'opera in una Genova cupa e postmoderna. \nDel 2013 \u00e8 \"La corona perduta\", un romanzo di storia alternativa in cui immagina che Napoleone Bonaparte venga ucciso durante la Campagna d'Italia del 1796.\nNel 2017 pubblica il racconto lungo \"Rigenerazione\".\nNel 2018 il suo racconto ucronico \"Passaggio di Consegne\" compare nell'antologia intitolata La vittoria impossibile, curata da Andrea Pelliccia; nello stesso anno, pubblica il suo racconto fantascientifico \"Le talee del cielo\".\nNel 2021 pubblica il romanzo \"Il mancino di Dio\", ucronia ambientata ai mondiali di calcio del 1974.\nNel 2021 arriva in finale al Premio Urania con il romanzo \"Seconda Pelle;\" lo stesso anno pubblica i racconti \"Il gatto \u00e8 vivo\" e, nell'antologia Olimpiadi di Torono 2112 curata da Andrea Pelliccia, \"L'eroe dello schermo.\""}
{"id": "318912", "revid": "1863966", "url": "https://it.wikipedia.org/wiki?curid=318912", "title": "Gian Galeazzo Maria Sforza", "text": "Biografia.\nInfanzia ed educazione.\nGian Galeazzo Maria Sforza nacque il 20 giugno del 1469 da Galeazzo Maria Sforza e dalla moglie savoiarda Bona, sposata l'anno precedente, nel castello di Abbiategrasso. \nIl nome fu scelto secondo un duplice motivo: il primo per dare una continuit\u00e0 dinastica con i Visconti (il nome di Gian Galeazzo primo duca di Milano); il nome di \"Maria \"per il voto fatto alla Vergine da parte di Gian Galeazzo Visconti, tradizione poi consolidatasi con i suoi successori. Fu battezzato il 25 luglio nel Duomo di Milano. \nInsignito del titolo di \"Conte di Pavia\", il giovane Gian Galeazzo Maria fu affidato alle cure di Giovanni Agostino Olgiati. Nel 1471, Galeazzo Maria e Ferrante d'Aragona re di Napoli contrassero un accordo secondo il quale Gian Galeazzo Maria, ancora infante, avrebbe sposato la nipote del re di Napoli e cugina dello stesso principe milanese, Isabella d'Aragona, figlia di Alfonso di Calabria e di Ippolita Maria Sforza, quest'ultima sorella di Galeazzo Maria. \nDucato (1476-1494).\nOmicidio di Galeazzo Maria e reggenza di Bona di Savoia.\nGian Galeazzo Maria succedette al padre Galeazzo Maria, come sesto duca di Milano, dopo l'assassinio di quest'ultimo il 26 dicembre 1476 sul sagrato della Basilica di Santo Stefano di Milano, quando il piccolo principe aveva solo 7 anni. La madre Bona, appena seppe della tragica morte del marito, si affrett\u00f2 a chiedere aiuto a tutti i potentati italiani col fine di riconoscere l'autorit\u00e0 del piccolo Gian Galeazzo. Fiancheggiata da Cicco Simonetta, amico di Francesco Sforza e consigliere ducale sia di quest'ultimo che del defunto duca, Bona fu proclamata reggente il 9 gennaio 1477, coadiuvata da un consiglio di reggenza creato da uomini di sua fiducia tra i quali spiccava, per l'appunto, il Simonetta.\nConflitto tra Ludovico Sforza e Simonetta (1477-1480).\nEra chiaro che la vera eminenza grigia del consiglio di reggenza, e quindi di Bona, era il Simonetta. Costui, per mettere in sicurezza il Ducato dalle mire dei fratelli di Galeazzo Maria (Ottaviano Maria, Sforza Maria e Ludovico Maria detto \"Il Moro\"), li esili\u00f2 il 25 maggio 1477, giacch\u00e9 avevano tentato di estromettere lui e Bona attraverso un colpo di forza. I tre Sforza allora, dopo aver tratto dalla loro il condottiero Roberto di Sanseverino, marciarono contro il Ducato di Milano: tra il 1478 e il 1479, Simonetta cerc\u00f2 di difendere Milano e il Ducato, dovendo accettare la perdita di Genova (inizi 1479) e poi quella di Tortona (agosto 1479), mentre ad aggravare la situazione intervenne l\u2019incompetente gestione delle ennesime incursioni svizzere che sfoci\u00f2 nella disastrosa battaglia di Giornico. Il Simonetta, per legittimare ulteriormente il piccolo Gian Galeazzo Maria, lo fece incoronare in Duomo il 24 aprile 1478. Nel frattempo, l'avversione interna all'onnipotenza del Simonetta cresceva di continuo e i suoi nemici esterni ne approfittarono e, dopo qualche mese la battaglia di Varese Ligure del 1479, la duchessa Bona, pressata e intimorita per l'avanzata dei cognati verso Milano convoc\u00f2 a Milano il cognato Ludovico per ristabilire la pace (8 settembre). Il 10 dello stesso mese il Simonetta veniva arrestato e su di lui furono gettate le responsabilit\u00e0 per questa guerra fratricida e, il 30 ottobre del 1480, il celebre e capace statista fu decapitato a Pavia.\nLa reggenza passa al Moro (7 ottobre 1480).\nIl 1480 segn\u00f2 la rovina anche della reggente Bona di Savoia. Questa, privata del suo consigliere pi\u00f9 fidato, sorvegliata e pressata da un cognato sempre pi\u00f9 presente e potente, venne presto privata della reggenza e del figlio stesso (rinchiuso nella \"Rocchetta\" del Castello Sforzesco, il 7 ottobre), fu costretta infine all'esilio coatto nel castello di Abbiategrasso. Per il giovane Gian Galeazzo Maria, da quella data in poi, le cose cambiarono radicalmente: se sotto la reggenza della madre e del Simonetta conduceva un'esistenza s\u00ec agiata ma improntata anche a una discreta educazione politica, ora invece fu dallo zio rinchiuso nel Castello di Pavia; qui egli viveva in un \"giardino di delizie\" che aveva lo scopo di rammollire il suo animo, ed evitare il sorgere in lui di qualsiasi desiderio di rivalsa. Cos\u00ec passava le giornate, il Duca:\nInquietudini del Moro.\nBench\u00e9 \"l'educazione\" di Gian Galeazzo Maria procedesse secondo i piani, Ludovico il Moro non poteva non tenere in considerazione due fattori: \nUltimi anni (1489-1494).\nMatrimonio con Isabella d'Aragona.\nLudovico Sforza, tutto sommato, doveva mantenere le parvenze del \"tutore del legittimo duca\". Non soltanto provvide a donare a Gian Galeazzo Maria la rosa d'oro della cristianit\u00e0 (1487) da parte di Papa Innocenzo VIII per rinsaldare il prestigio del Ducato, ma il Moro mantenne la promessa di dare in sposa il nipote-duca ad Isabella d'Aragona. Sposata per procura a Napoli il 21 dicembre 1488, Isabella inizi\u00f2 un lungo viaggio via mare. Giunta al porto di Genova il 18 gennaio dell'anno successivo, il 1 febbraio arriv\u00f2 finalmente a Vigevano accompagnata da uno splendido corteo e il 5 dello stesso mese vengono celebrate, dal vescovo di Piacenza Fabrizio Marliani, le nozze ufficiali nel Duomo di Milano. I festeggiamenti per le loro nozze durarono a lungo e famosa fu la rappresentazione tenutasi il 13 gennaio 1490 di un'opera musicale il cui testo poetico era stato composto da Bernardo Bellincioni, su scene realizzate da Leonardo da Vinci: era la famosa Festa del Paradiso.\nUn'insostenibile \"diarchia\".\nDopo la celebrazione del rito religioso, gli sposi stabilirono la loro residenza presso la Rocchetta del Castello Sforzesco a Milano, ma furono poi trasferiti quasi d'obbligo da Ludovico dapprima a Vigevano e poi al castello di Pavia. Si vennero a creare, cos\u00ec, due corti \"rivali\": quella di Pavia, ove viveva in un esilio dorato la coppia ducale \"de jure\" (cio\u00e8 Gian Galeazzo Maria e Isabella) e quella di Milano, ove invece viveva la coppia ducale \"de facto \"(Ludovico e Beatrice d'Este, sposatisi il 17 gennaio 1491). Se Gian Galeazzo Maria palesava indifferenza davanti allo strapotere dell'ormai troppo ingombrante tutore, Isabella manifest\u00f2 una tenace volont\u00e0 nel rivendicare il proprio ruolo di \"duchessa ufficiale\", contrastando ampiamente Ludovico che, nel frattempo, dopo un anno di mancata consumazione del matrimonio, sbeffeggiava il nipote tacciandolo d'impotenza sessuale e di ignavia. Si venne a creare anche una forte tensione con la cugina e neo-sposa Beatrice d'Este, ricoperta di onori e di gloria, mentre Isabella era costretta ad un esilio perpetuo al fianco di un marito sempre pi\u00f9 insignificante:\nInsospettata \"virilit\u00e0\" di Gian Galeazzo Maria.\nLudovico aveva attuato questa strategia nei confronti del nipote perch\u00e9 diventasse viziato ed effeminato nei modi, al fine di non procreare eredi e, poi, di delegittimarlo agli occhi dei sudditi e delle potenze straniere. Eppure, il 30 gennaio 1491 il Duca divenne padre di Francesco, seguito poi da Ippolita ed infine da Bona. Tale prole legittima costituiva un problema non indifferente per le ambizioni del Moro, in quanto i figli del nipote l'avrebbero ostacolato nell'accedere al potere. Davanti a tale prospettiva, Ludovico reag\u00ec instaurando un vero e proprio esercito di spie nella \"corte pavese\" e limitandone sempre di pi\u00f9 il numero di componenti, finch\u00e9 nel luglio del 1494 essa pot\u00e9 constare di un solo membro, tale Dionisio Confalonieri, spia del Moro.\nSul finire del 1492 scoppi\u00f2 uno scandalo per cui la moglie Isabella tent\u00f2 di propinare del veleno a tal Rozone, favorito e amante proprio di Gian Galeazzo, nonch\u00e9 a Galeazzo Sanseverino. Non si conosce il perch\u00e9, ma fu probabilmente per gelosia nei confronti del marito. Re Ferrante, informato sulla questione, rispose ch'era impossibile che Isabella avesse tentato di avvelenare Galeazzo, il quale era \"amato da loro come figlio e sempre dimostratosi buon servitore e parente\"; quanto a Rozone giustificava il comportamento della nipote, dicendo anzi di meravigliarsi che \"per disperatione\" non avesse fatto peggio.\nMorte sospetta.\nLa morte del venticinquenne Duca risult\u00f2 alquanto sospetta ai contemporanei: malesseri, dolori intestinali, febbre e atonia muscolare si verificavano quando il Duca era a Pavia, mentre apparentemente scemavano quando egli si recava in viaggi di guarigione. Il 19 luglio 1494 ebbe una recidiva della malattia sotto forma di vomito in seguito all'ingestione di garioli e fu trattato dai medici con una purga. Il 13 settembre soffr\u00ec di un nuovo accesso che fu curato, apparentemente con successo, con pillole di rabarbaro, tanto che nei giorni successivi fu in grado di prendere parte ad una battuta di caccia e assistere ai pranzi. Il Duca non sospett\u00f2 mai che lo zio stesse cercando di avvelenarlo a giudicare dalle lettere piene di affetto che gli invi\u00f2 in quei giorni. Il sospetto di avvelenamento si rafforz\u00f2 quando, tra il 14 e il 19 settembre, Gian Galeazzo Maria licenzi\u00f2 un servo che gli dava da bere, probabile \"longa manus \"del Moro, ritrovando cos\u00ec una certa salute. Il 19 settembre, per\u00f2, il medesimo servo (tale Franceschino Beccaria) ritorn\u00f2 al suo posto per volere dello zio del Duca. Il 21 settembre riusc\u00ec a montare a cavallo ma ebbe difficolt\u00e0 a stringere le briglie. Il 28 settembre ebbe un nuovo peggioramento per cui il Moro invi\u00f2 al capezzale Girolamo Visconti, medico di sua fiducia. Da quel giorno il giovane sovrano, sempre assistito dalla moglie Isabella d'Aragona, entr\u00f2 in agonia, afflitto da dolori allo stomaco, insensibilit\u00e0 agli arti superiori, anemia, convulsioni, vomito, diarrea, febbre, difficolt\u00e0 respiratorie, sete e crisi di pianto. \nIl 3 ottobre, venendo da Abbiategrasso, gli fece visita la madre Bona di Savoia che si trattenne presso il castello di Pavia fino al 17 ottobre, giorno in cui ebbe un lieve miglioramento. Malgrado le sue condizioni, il duca continu\u00f2 a mangiare frutta in eccesso e bere vino di nascosto, contravvenendo alle indicazioni dei medici; richiese anche due cavalli allo zio che glieli concesse. Il 20 ottobre le sue condizioni di salute peggiorarono significativamente tanto da impedirgli di alzarsi dal letto; volle comunque vedere i suoi due nuovi cavalli e i suoi levrieri poi si confess\u00f2 con il priore di Sant'Apollinare promettendo di provvedere alla dote per cento ragazze povere. In tarda serata vomit\u00f2 bile e perse conoscenza pi\u00f9 volte. I quattro medici che lo assistevano (Nicol\u00f2 Cusani, Gabriele Pirovano, Lazzaro Datari e Pietro Antonio Marliani) informarono il Moro che il nipote era in fin di vita. Mor\u00ec nel castello Visconteo alle 3 di notte del 21 ottobre 1494.\nFrancesco Malaguzzi Valeri rifiuta invece con forza la tesi dell'avvelenamento, richiamandosi all'affetto che il Moro parve nutrire nei confronti del nipote:\nLa salma di Galeazzo fu esposta per due giorni su un lettino dorato. Ludovico ricevette la notizia della morte del nipote quando si trovava a Piacenza e decise di tornare subito a Milano. Il feretro di Gian Galeazzo, ricoperto di un drappo di broccato d'oro, fu trasportato inizialmente nella chiesa di Sant'Eustorgio per poi essere esposto nel Duomo dove avvennero le esequie solenni una settimana circa dopo il decesso.A rafforzare la tesi dell'omicidio furono le concomitanze politiche: la discesa di Carlo VIII in Italia per prendere il Regno di Napoli (22 agosto 1494) fu permessa dall'accondiscendenza del Moro, il quale non solo si sarebbe vendicato della fiera nipote Isabella neutralizzando la sua dinastia, ma avrebbe ricevuto in cambio il riconoscimento a Duca da parte del Re francese. Inoltre il Moro consolid\u00f2 la sua posizione grazie all'imperatore Massimiliano (che aveva sposato il 3 dicembre del 1493, ad Innsbruck, la sorella del duca Bianca Maria) in cambio non solo del riconoscimento imperiale della dinastia Sforza a Milano (accordo raggiunto il 5 settembre del 1494), ma anche del suo riconoscimento come legittimo duca di Milano alla morte del nipote, scavalcando la legittima prole.\nVa per\u00f2 segnalato che Gian Galeazzo soffr\u00ec gi\u00e0 dal gennaio del 1483 di una patologia che gli provocava febbre intermittente e coliche intestinali, che si risolse solo in ottobre. Ebbe in seguito altre recrudescenze nel 1484, 1490, 1491, 1493 e 1494, certamente favorite dallo stile di vita sregolato.\nAspetto e personalit\u00e0.\nIl poeta di corte Bernardo Bellincioni lo descrive cos\u00ec: \"bel volto di dolcezza pieno [...] grazioso, benigno, onesto e bello\". \u00c8 noto che avesse lunghi capelli biondi, colorito pallido e un aspetto angelico. L'ambasciatore Giacomo Trotti lo dice \"bellissimo et bonissimo\".\nAnche a causa dell'influenza che lo zio Ludovico il Moro ebbe su di lui svilupp\u00f2 un carattere debole e frivolo che contrastava con la risolutezza della sua consorte Isabella d'Aragona. Sin da ragazzino soffr\u00ec di una malattia intestinale che lo tormentava con frequenti recidive. \nGian Galeazzo amava la caccia con i cani e i falconi, era goloso di frutta ed eccedeva con il vino, disinteressandosi del governo dello stato. Da pi\u00f9 episodi riportati dalle fonti, nonch\u00e9 da una lettera dell'ambasciatore Giacomo Trotti che allude ai suoi rapporti con \u00ab altre donne et homini \u00bb, risulta quasi certo che, come il padre Galeazzo, egli fosse bisessuale.\nDiscendenza.\nDal matrimonio con Isabella d'Aragona nacquero quattro figli:"}
{"id": "318921", "revid": "125576095", "url": "https://it.wikipedia.org/wiki?curid=318921", "title": "M61 Vulcan", "text": "L'M61 Vulcan \u00e8 un cannone rotativo a 6 canne raffreddato ad aria, azionato idraulicamente o pneumaticamente e innescato elettricamente, che usa colpi da 20\u00a0mm con un'alta cadenza di fuoco.\nL'M61 e derivati sono stati il principale tipo di cannone usato dagli aeromobili militari statunitensi ad ala fissa per 50 anni. L'M61 era originalmente prodotto dalla General Electric ed \u00e8 prodotto oggi, a seguito di varie unioni e acquisizioni, dalla General Dynamics.\nSviluppo.\nAlla fine della seconda guerra mondiale, l'esercito statunitense inizi\u00f2 a considerare nuove direzioni per lo sviluppo delle armi da fuoco aeronautiche. La maggior velocit\u00e0 degli aerei a reazione da combattimento significava che, per avere un numero sufficiente di colpi su bersaglio, le armi dovevano avere un maggior volume di fuoco. Mentre alcuni modelli tedeschi (ad esempio il Mauser MG 213C) mostravano il potenziale per i cannoni revolver, la cadenza di fuoco effettiva di queste armi era sempre limitata da problemi di alimentazione e di usura della canna. L'esercito desiderava invece un'arma con alta cadenza di fuoco ed ottima affidabilit\u00e0.\nPer soddisfare questa richiesta, l'Armament Division della General Electric riprese una vecchia idea, la mitragliatrice Gatling a canne rotanti. La versione originaria non era pi\u00f9 usata, in quanto l'operazione dell'arma richiedeva una forza esterna, ma i nuovi aerei a reazione producevano sufficiente energia per azionare l'arma e l'azionamento elettrico permetteva un'affidabilit\u00e0 superiore alle armi operate a gas. Grazie al maggior numero di canne, la cadenza di fuoco per ognuna poteva essere inferiore a quella di un cannone revolver a canna singola, avendo al contempo una maggior cadenza di tiro totale. L'idea di operare una mitragliatrice Gatling grazie ad una fonte elettrica esterna non era nuova, in quanto Richard Jordan Gatling stesso present\u00f2 un brevetto per un'arma simile nel 1893.\nL'esercito assegn\u00f2 il contratto per il \"Project Vulcan\" alla General Electric, nel 1946, con l'obiettivo di un'arma capace di sparare 7.200 colpi al minuto. Anche se i progettisti europei tendevano ad armi in calibro 30\u00a0mm per una maggior potenza d'impatto, gli Stati Uniti si concentrarono inizialmente su una cartuccia calibro .60 (15\u00a0mm), ideata per un fucile anticarro prebellico, immaginando che l'alta velocit\u00e0 alla volata sarebbe stata utile ad assicurare un maggior numero di centri su bersagli ad alta velocit\u00e0. I primi prototipi del T45 calibro .60 della GE spararono a terra i primi colpi nel 1949. Venne raggiunta una cadenza di fuoco di 2\u00a0500 colpi/min, portati a 4\u00a0000 per il 1950. Nei primi anni cinquanta l'USAF decise che la sola alta velocit\u00e0 forse non avrebbe assicurato la distruzione dell'obiettivo, e quindi si collaudarono delle cartucce alternative da 20 e 27\u00a0mm, sempre basate sulla cartuccia calibro .60. Queste varianti della T45 erano chiamate, rispettivamente, T171 e T150, e furono inizialmente sperimentate nel 1952. Alla fine fu accertato che la cartuccia 20 \u00d7 102\u00a0mm aveva il giusto equilibrio tra peso del proiettile, potenza esplosiva e velocit\u00e0 alla volata.\nLo sviluppo del Lockheed F-104 Starfighter mostr\u00f2 che la T171 Vulcan (in seguito rinominata M61) soffriva di problemi a causa dell'alimentazione a nastro a maglia disgregabile, propenso all'inceppamento per via delle singole maglie, presentando oltretutto un pericolo di FOD (Foreign Object Damage, danno da oggetto esterno) sempre dalle maglie. Fu quindi sviluppato un sistema di alimentazione non a maglia per il nuovo modello M61A1, che successivamente divent\u00f2 il cannone standard sugli aerei da combattimento statunitensi.\nNel 1993 la GE vendette la sua divisione aerospaziale inclusa la GE Armament Systems alla Martin Marietta. In seguito all'unione della Martin con la Lockheed Corporation, i cannoni a canna rotante diventarono di responsabilit\u00e0 della Lockheed Martin Armament Systems. Questa fu in seguito acquistata dalla General Dynamics che tuttora produce l'M61 e derivati.\nDescrizione.\nLa Vulcan \u00e8 un cannone di tipo Gatling, ognuna delle sei canne spara una volta per ogni giro dell'insieme di canne. Queste permettono sia una cadenza di fuoco molto elevata, circa 100 colpi/s, che una maggior durata di servizio dell'arma, grazie alla minor usura delle canne e minor produzione di calore. Il periodo di fuoco tra inceppamenti \u00e8 di circa 10.000 colpi, rendendola un'arma estremamente affidabile. Il successo del \"Progetto Vulcan\" ha portato a chiamare armi con simili configurazioni con il nome generico di Cannone Vulcan (Vulcan Cannon), che a volte potrebbe creare confusione sulla nomenclatura.\nLa maggior parte delle versioni di M61 per aeromobili sono azionate idraulicamente e fatte sparare attraverso impulsi elettrici. Il rotore dell'arma, insieme di canne e sistema di alimentazione, viene fatto ruotare da un motore a trasmissione idraulica attraverso un sistema di alberi di trasmissione flessibili. I colpi sono sparati da un sistema di innesco elettrico, dove una corrente passa attraverso il percussore sull'innesco della cartuccia quando il colpo si trova in posizione di fuoco. La versione ad azionamento interno, la GAU-4 (M130 per i pezzi in servizio nell'esercito), \u00e8 azionata a gas, preso da tre delle sei canne per operare il meccanismo. Il Vulcan ad azionamento interno pesa circa 4,5\u00a0kg pi\u00f9 delle versioni elettriche, ma non richiede alcun motore esterno.\nLa versione originaria dell'M61 usava munizioni a nastro a maglie disgregabili, ma l'espulsione delle singole maglie presentava problemi non superabili. La versione iniziale fu presto sostituita dall'M61A1, con un sistema di alimentazione non a nastro (i proiettili sono spinti attraverso una cinghia fissa, vedi immagine di lato). A seconda dell'utilizzo, il sistema di alimentazione pu\u00f2 essere sia a estremit\u00e0 singola (espellendo i bossoli sparati e le cartucce non funzionanti), che ad estremit\u00e0 doppia (rimettendo i bossoli sparati nel caricatore). Uno svantaggio dell'M61 \u00e8 il notevole volume occupato dall'arma, sistema di alimentazione e tamburo di proiettili, rendendolo difficile da far entrare negli stretti spazi di una carlinga. Il sistema d'alimentazione deve essere progettato appositamente per ogni utilizzo, aggiungendo 135\u2013180\u00a0kg all'intero sistema d'arma. La maggior parte delle installazioni aeree usa il metodo di alimentazione ad estremit\u00e0 doppia, in quanto l'espulsione dei bossoli potrebbe presentare rischio di danneggiamento da corpo estraneo (FOD) per i motori dei jet, e il tenere i bossoli nel caricatore aiuta a mantenere il centro di gravit\u00e0 del velivolo. Il primo mezzo a portare un M61A1, dal 1959, fu il modello C dell'F-104.\nUna versione pi\u00f9 leggera della Vulcan, denominata M61A2, fu sviluppata per l'uso sull'F-22 Raptor, ed \u00e8 meccanicamente uguale all'M61A1, ma con canne meno spesse, per ridurre il peso totale a 91\u00a0kg. Il rotore e cassa dell'arma sono stati pure modificati per rimuovere ogni parte non indispensabile mentre alcune componenti metalliche sono sostituite con materiali pi\u00f9 leggeri. L'F/A-18E/F usa anche questa versione.\nLa cadenza di tiro \u00e8 tipicamente di 6.000 colpi/min, anche se alcune versioni (tipo quella dell'AMX o dell'F-106 Dart) sono limitate ad una cadenza di fuoco minore, e altri hanno una frequenza di fuoco selezionabile tra i 4.000 e i 6.000 colpi/min. Le canne pi\u00f9 leggere dell'M61A2 permettono una cadenza di fuoco maggiore, a 6.600 colpi/min.\nVersioni e derivati.\nIl \"Vulcan\" \u00e8 stato prodotto in tre versioni principali:\nDall'M61 \u00e8 stato derivato l'M197 che ne \u00e8 in pratica una versione semplificata con solo tre canne ed una cadenza molto inferiore per limitare le vibrazioni all'elicottero o aereo su cui \u00e8 installato.\nUtilizzi.\nIl cannone Vulcan viene attualmente montato anche sul mezzo cingolato M163 con blindatura leggera in dotazione all'US Army con funzione antiaerea. Viene inoltre utilizzato come armamento navale nel sistema di autodifesa antiaerea ed antimissile a corto raggio Vulcan/Phalanx imbarcato sulle navi da guerra statunitensi."}
{"id": "318926", "revid": "36426", "url": "https://it.wikipedia.org/wiki?curid=318926", "title": "Cardatura", "text": "La cardatura \u00e8 un'operazione che precede il processo di filatura della lana. Preceduta dalla \"battitura\" delle fibre, per liberarle dai corpi estranei, consiste nel liberare dalle impurit\u00e0, districare e rendere parallele le fibre tessili, al fine di permettere le successive operazioni di filatura. Deve il suo nome alla pianta del cardo; anticamente le infiorescenze seccate del cardo dei lanaioli (che sono coperte di aculei) venivano usate per questo lavoro.\nCardatura tradizionale.\nPrima della rivoluzione industriale la cardatura veniva esclusivamente fatta a mano con i \"cardacci\", due assicelle di legno dotate di impugnatura irte di chiodi; la sfregatura di una contro l'altra con in mezzo l'ammasso di fibre provvedeva a districare le fibre stesse. Gli addetti a tale operazione erano detti, in alcune zone d'Italia, \"battilana\" o \"battilani\", e il loro protettore era san Biagio, martirizzato proprio coi cardi. Oggi i cardacci hanno sottili dentini in acciaio, molto simili ad un tipo di spazzole per i cani.\nLe cardatrici, che fino a non molto tempo fa vedevamo usare dai materassai quando rifacevano i materassi di lana, non possono essere usate per ottenere fibre tessili da filare, perch\u00e9 dotate di una dentatura molto grossolana e di un'azione troppo energica; queste caratteristiche conferiscono s\u00ec un aspetto gonfio, ma rompono e accorciano le fibre.\nCardatura industriale.\nSi compone di pi\u00f9 passaggi, dopo aver disimballato la fibra e averla pulita con aria ad alta velocit\u00e0 (equivale alla battitura) si procede alla:\nLa prima cardatrice meccanica a cilindri fu costruita da Paul Lewis nel 1760."}
{"id": "318931", "revid": "287204", "url": "https://it.wikipedia.org/wiki?curid=318931", "title": "Repubblica partigiana di Montefiorino", "text": "La Repubblica partigiana di Montefiorino (conosciuta pi\u00f9 semplicemente anche come Repubblica di Montefiorino) \u00e8 un territorio che durante la resistenza si autoproclam\u00f2 indipendente dal 17 giugno al 1\u00ba agosto 1944.\nIl territorio era parte delle zone montane della provincia di Modena e della provincia di Reggio Emilia, un'area di circa 1200 km\u00b2 e comprendente gli attuali comuni di Montefiorino, Frassinoro, Prignano sulla Secchia, Palagano (all'epoca facente parte del comune di Montefiorino da cui si \u00e8 reso autonomo nel dopoguerra), Polinago, Toano, Villa Minozzo, e Ligonchio. \u00c8 stata spesso erroneamente indicata come il primo esempio di governo autonomo in lotta contro l'occupazione tedesca dell'Italia settentrionale, anche se, in realt\u00e0, la prima repubblica partigiana di cui si ha notizia fu la \"Libera Repubblica del Corniolo\", costituita il 2 febbraio 1944 nell'Appennino forlivese dal comandante Riccardo Fedel.\nAlla data dell'8 settembre 1943 si trovavano nella zona i reparti di allievi ufficiali dell'accademia militare di Modena per il campo estivo che subirono la smobilitazione, come la quasi totalit\u00e0 dei reparti dell'esercito, nel caos e nella disorganizzazione della resa dell'Italia agli Alleati da parte del governo di Badoglio. I militari, ufficiali, allievi e soldati, in mancanza di ordini, si dispersero, lasciando in qualche caso alcune armi e munizioni di cui si servirono poi gli antifascisti locali per compiere azioni di guerriglia nei confronti dei presidi fascisti assieme ad un gruppo di partigiani salito dalla vicina citt\u00e0 di Sassuolo gi\u00e0 nel novembre del 1943. Fra questi \u00e8 la singolare figura dell'operaia comunista Norma Barbolini, che fu effettivamente partigiana combattente (nonch\u00e9 comandante di una brigata formata anche da uomini) e non staffetta partigiana (cio\u00e8 portaordini o comunicazioni)\nLa strage di Monchio, Susano e Costrignano.\nLa nascita delle prime formazioni partigiane della montagna dedicate ad attivit\u00e0 di disturbo dei movimenti di reparti fascisti o tedeschi provoc\u00f2 una reazione durissima. Questi reparti, in forze e con potente armamento, il 18 marzo 1944 di primo mattino raggiunsero Montefiorino e dalla rocca iniziarono un intenso cannoneggiamento delle frazioni del comune poste sull'altro fianco della valle del Dragone mentre le truppe, protette dall'artiglieria, salivano dal torrente verso questi piccoli centri incendiando le case ed uccidendo le persone che incontravano senza eccezione di donne e bambini, mentre gli uomini che si salvavano erano catturati e costretti a portare pesanti casse di munizioni e trucidati poi finito il trasporto.\nQuesta azione condotta in forze dai tedeschi \u00e8 detta \"Strage di Monchio, Susano e Costrignano\" dal nome dei paesi maggiormente colpiti e comport\u00f2 l'uccisione di 136 persone, uomini, donne ed anche bambini di pochi mesi, e la distruzione di 150 case prevalentemente a Monchio. \nScamp\u00f2 per caso la morte uno dei due maestri elementari di Costrignano, che deve questa fortuna all'essere un violinista dilettante. Forse per trarne conforto e distrazione del pensiero, mentre i tedeschi stavano per raggiungere la sua abitazione suonava musica classica tedesca; un ufficiale tedesco amante della musica lo grazi\u00f2, mentre non fu graziato l'altro maestro di nome Ceccherelli, a cui nel dopoguerra \u00e8 stata intitolata una scuola elementare modenese. Esempio questo di come la vita delle persone a quel tempo fosse condizionata non solo dalla guerra ma anche dagli umori del momento di chi aveva il comando di truppe regolari o irregolari.\nMentre di altri fatti simili si sono interessati largamente e pi\u00f9 volte i mezzi di comunicazione di massa nazionali, se ne sono cercati i responsabili e si sono celebrati processi, di questa strage si \u00e8 parlato poco, \u00e8 rimasta una tragedia nota solo localmente e gli unici ricordi ad essa dedicati, oltre all'intitolazione della scuola al maestro ucciso, sono il nome di vie con i nomi dei paesi colpiti in alcuni comuni del modenese, le fotografie dei morti accomunate a quelle dei partigiani modenesi morti durante la Resistenza che si trovano nel modesto \"Sacrario della Resistenza\" posto alla base della Ghirlandina di Modena e la realizzazione del Parco di S. Giulia nella zona di Monchio.\nDopo il rastrellamento in Val Dragone i tedeschi si spostarono nel Reggiano nella zona di Villa Minozzo dove nei giorni precedenti c'erano stati alcuni scontri con i partigiani. Dopo un tentativo fallito di sorprendere i partigiani il comando tedesco ordinava l'attacco al piccolo paese di Civago dove i militari distrussero o danneggiarono cinquanta case e uccisero tre persone che non erano riuscite a fuggire in tempo, contemporaneamente venne attaccato un altro piccolo paese, Cervarolo, e qui dopo aver saccheggiato e appiccato il fuoco radunarono ventiquattro persone fermate compreso il parroco e le fucilarono. Il giorno dopo saccheggiarono e incendiarono il borgo di Riparotonda in Val d'Asta, ma gli uomini di questa localit\u00e0 riuscirono a salvarsi.\nLo scopo di queste stragi, oltre che l'eliminazione dei partigiani presenti, era evidentemente quello di dissuadere la popolazione dall'aiutarli, ma ottenne il risultato contrario perch\u00e9 gener\u00f2 un sentimento di vendetta determinando una maggiore partecipazione dei valligiani alla lotta con aumento delle azioni di disturbo e di attacco ai presidi che fascisti e tedeschi avevano creato nella zona.\nNella zona di Monchio e in particolare nel sovrastante monte detto di Santa Giulia dalla presenza alla sua sommit\u00e0 di una piccola pieve romanica del XII secolo dedicata alla santa, oper\u00f2 una brigata di Giustizia e Libert\u00e0 emanazione del Partito d'Azione, comandata dallo studente dell'Universit\u00e0 di Modena Mario Allegretti che perse la vita in combattimento coi tedeschi che distrussero anche la chiesetta, ricostruita fedelmente nel dopoguerra. A Mario Allegretti \u00e8 intitolata la Casa dello studente dell'Universit\u00e0 di Modena.\nIl parco della resistenza del monte di Santa Giulia.\nPunto di riferimento storico della strage di Monchio e della Repubblica di Montefiorino \u00e8 il \"Parco della Resistenza del Monte Santa Giulia\" istituito dalla Provincia di Modena per il notevole valore ambientale e di diversificazione della flora. Il parco, che si estende per circa ventisette ettari totalmente ricoperto di boschi prevalentemente con castagni, querce e carpini alternati a prati e pascoli, ha un alto valore didattico rivolto ai cittadini e alle scuole.\nAll'ingresso del parco ai piedi della salita che porta alla chiesetta \u00e8 il \"Memorial santa Giulia\" costituito da quattordici giganteschi monoliti nella pietra caratteristica dell'Appennino opere di scultori italiani e di altre nazioni (dall'Argentina, ad Haiti, alla Polonia, al Giappone, a Formosa, alla Romania, ad Israele), tutti diversi per formazione, gusto e tradizione che hanno voluto rappresentare con linguaggi diversi gli ideali di libert\u00e0 che sorressero uomini in arme e civili al tempo della lotta partigiana. L'ideatore del Memorial e artefice di uno dei monoliti Italo Bortolotti afferma che il Memorial \"prima di ogni altra cosa \u00e8 un crocevia di culture\", culture diverse e lontane ma unite a rappresentare ideali di libert\u00e0 e giustizia.\nLa repubblica partigiana.\nLa nascita della repubblica.\nAd infoltire le schiere dei primi partigiani fu soprattutto la fuga in montagna di giovani che si sottrassero al bando di leva decretato dalla Repubblica Sociale Italiana fascista. Questo bando fall\u00ec perch\u00e9 intendeva coinvolgere nella guerra assieme ai tedeschi anche tutti i giovani italiani della parte d'Italia non occupata dagli Alleati, ma ottenne lo scopo di coinvolgere soltanto i simpatizzanti o coloro che non se la sentirono di esporsi al rischio di essere considerati disertori e, nel contempo, determin\u00f2 la decisione di molti di disobbedire al bando e di unirsi ai partigiani.\nA Montefiorino e nei comuni che faranno poi parte della repubblica partigiana si calcola che si concentrarono circa 5000 partigiani.\nLa data d'inizio della Repubblica partigiana pu\u00f2 farsi risalire al 17 giugno 1944, quando fu occupata, da partigiani di matrice laica e cattolica, la Rocca di Montefiorino presidiata dai fascisti. A Montefiorino, in seguito si install\u00f2 anche il comando della Divisione Modena Armando, espressione del partito comunista e composta da diverse brigate, a capo della quale era Mario Ricci noto appunto col nome di battaglia di \"Armando\".\nL'organizzazione militare.\nAl comandante militare Armando era affiancato un \"commissario politico\" secondo il modello dei reparti militari sovietici.\nUn altro reparto, ma di matrice cattolica, aveva sede a Fontanaluccia, localit\u00e0 del comune di Frassinoro, a sud di Montefiorino verso il crinale di confine con la Garfagnana. Era comandata da Ermanno Gorrieri. Tale reparto divenne in seguito nucleo su cui crebbe la Brigata Italia. \nAltre divisioni e reparti si trovavano negli altri comuni, tra cui, in particolare, non seconda a quella di Armando, era il distaccamento del comandante Marcello (succeduto come comandante al partigiano Giovanni Rossi, ucciso pare durante il sonno per non aver accettato il commissario politico comunista).\nSi pose allora il compito di unificare i vari reparti partigiani della zona liberata, si venne pertanto nella decisione di costituire il Corpo d'Armata Centro Emilia con sede del comando a Montefiorino. Come comandante viene designato Mario Ricci (Armando) che ha uno staff composto dal vice comandante Riccardo Cocconi (Miro), commissario Didimo Ferrari (Eros), vice commissario Osvaldo Poppi (Davide), capo di stato maggiore Mario Nardi. Il Corpo d'Armata comprendeva sei divisioni, quattro modenesi e due reggiane ed altri reparti, oltre a quello di Fontanaluccia, gli altri intorno a Montefiorino utilizzati come battaglioni di riserva: il battaglione democristiano, e quello russo composto appunto da russi sfuggiti ai tedeschi e da partigiani di altre nazionalit\u00e0, comandato da Vladimir Pereladov (commissario politico Anatolij Tarassov).\nQueste formazioni vennero poi inquadrate in un'altra divisione al comando di Mario Nardi che conserv\u00f2 ugualmente il ruolo di capo di stato maggiore del corpo d'armata. La zona libera attira poi inevitabilmente anche reparti partigiani che operano in zone limitrofe, dalla valle dello Scoltenna, dall'Appennino bolognese e dalla Garfagnana. Le difficolt\u00e0 di governare una grande massa di uomini che per\u00f2 vogliono mantenere la loro autonomia non \u00e8 poca e non mancano anche alcuni contrasti.\nIl rapporto con le popolazioni locali.\nRisolti problemi e militari, il comando partigiano dovette necessariamente occuparsi di soddisfare oltre alle esigenze militari anche a quelle politiche, logistiche, sociali e di amministrazione delle popolazioni coinvolte. Si ripararono alcuni ponti e strade, fu creato un parco macchine con automezzi a metano ricavato da un impianto di pozzi gi\u00e0 esistente in comune di Frassinoro, si cerc\u00f2 di risolvere il problema alimentare utilizzando le risorse della zona dedicata ad una povera agricoltura di montagna di modesti coltivatori diretti.\nVenne affrontato anche il problema della democrazia e dell'amministrazione dei diversi comuni: si crearono infatti giunte popolari formate dai capi famiglia che elessero i sindaci dei comuni. A Fontanaluccia si cre\u00f2 un \"Ospedale partigiano\", in questa zona vi furono anche alcuni lanci paracadutati di armi, munizioni ed altro materiale da parte degli Alleati.\nSi cerc\u00f2 di sanare gli attriti che inevitabilmente si potevano verificare fra le popolazioni e i partigiani facendo informazione e formazione politica mediante comizi, assemblee e incontri con i partigiani. Il contadino montanaro, attaccato tradizionalmente alle sue povere cose, non poteva certamente approvare, e mal sopportava, di essere espropriato del proprio maiale, o di un bovino allevati con cura, oppure del sacco di grano prodotto con fatica, col solo rilascio di una specie di cambiale di pagamento a cura del futuro governo italiano a guerra terminata.\nLa giustizia fu affidata a un tribunale partigiano e si form\u00f2 anche un reparto di polizia partigiana. alcuni processi furono di tipo sommario, conclusi a volte con la fucilazione. Ermanno Gorrieri nel suo libro sulla storia della Repubblica di Montefiorino riferisce il caso di un partigiano giustiziato con questa rapida e violenta procedura, mentre un altro caso ha suscitato recentemente polemiche da parte del figlio di un condannato a morte.\nSi tratta di Olimpio Corti, barbiere e fotografo di Montefiorino (questo strano connubio professionale era dovuto alla impossibilit\u00e0 di ottenere sufficienti risorse esercitando uno solo dei due mestieri). Durante la guerra Corti si spostava nelle diverse localit\u00e0 della zona fotografando a pagamento sia i fascisti e nazisti che i partigiani. Per questi rapporti e per gli spostamenti che faceva fu accusato di essere una spia e fu ucciso mediante fucilazione su ordine di Nello Pini, comandante partigiano noto per i suoi eccessi e le uccisioni non giustificate. Il comando partigiano preoccupato per questa situazione dopo aver cercato inutilmente di porvi rimedio con l'immissione di persone fidate nella sua formazione, fece arrestare e giustiziare il Pini.\nRecentemente il figlio Aldo Corti, gi\u00e0 prigioniero di guerra in Russia che, rientrato in Italia continu\u00f2 il lavoro del padre, ha messo a disposizione l'archivio fotografico di famiglia per una mostra organizzata nella rocca di Montefiorino. In un catalogo illustrativo delle immagini in mostra corredato da un testo che fornisce notizie biografiche del fotografo \u00e8 riportata anche la versione del figlio che afferma essere certo che l'accusa di spionaggio era falsa ed inventata per far fuori il padre che, con la sua attivit\u00e0, urtava un fotografo di un altro paese il quale avrebbe escogitato questo modo spiccio e cruento di liberarsi della concorrenza sgradita.\nL'archivio fotografico Corti \u00e8 ora acquisito definitivamente dal \"Museo Comunale di Raccolte Fotografiche Modenesi G.Panini\" di Modena. Una interessante osservazione si pu\u00f2 fare a proposito di molte fotografie che ritraggono partigiani e fascisti, gli atteggiamenti spavaldi sono gli stessi negli uni e negli altri, tutti si fanno fotografare impugnando le armi che sono puntate verso un ipotetico nemico o si mimano combattimenti e improbabili assalti, in un clima quasi infantile di gioco e di avventura. Altri, forse per rassicurare i genitori a cui sono destinate le fotografie, mostrano del cibo o assumono atteggiamenti di chi compie una piacevole scampagnata in montagna.\nUn altro episodio tragico \u00e8 quello del seminarista quattordicenne Rolando Rivi, proclamato beato il 5 ottobre 2013 della Chiesa Cattolica.\nRolando Rivi apparteneva ad una famiglia di contadini di San Valentino di Castellarano paese ai margini del territorio della repubblica partigiana. Era seminarista nel seminario di Marola nell'Appennino reggiano, che era stato chiuso per la guerra, tornato a casa portava sempre ugualmente l'abito talare allora in uso anche per i giovani seminaristi, nonostante, visti i tempi, qualcuno lo sconsigliasse, e si ritirava di buon mattino a studiare nei margini del bosco vicino a casa, mentre i suoi congiunti erano al lavoro nei campi. Il pomeriggio del 10 aprile 1945, a pochi giorni dalla fine della guerra, Rolando spar\u00ec, sul tavolo di casa un solo biglietto di un partigiano \"Rolando \u00e8 con noi\", ma Rolando non fece pi\u00f9 ritorno. I genitori accompagnati dal parroco dopo pochi giorni andarono a cercarlo e ricostruirono il cammino percorso dal ragazzo fino alle Piane di Monchio dove il seminarista, accusato dai partigiani di fare la spia per i fascisti, era stato \"processato\" sommariamente, poi costretto a cavarsi la fossa, quindi chiese di recitare una preghiera, terminata la quale fu ucciso con un colpo alla tempia ed uno al cuore.\nI rapporti con gli Alleati.\nL'esistenza della zona libera con la possibilit\u00e0 di sabotaggi e attacchi partigiani alle vie di comunicazione verso la Toscana sollecit\u00f2 interesse nei comandi militari italiani del sud e negli Alleati. Vennero paracadutati nel territorio della repubblica degli ufficiali inglesi, uno rimase nel Modenese, uno nel Reggiano ed un altro che si trasfer\u00ec nel Parmense per i contatti col comando alleato. Da parte italiana si progett\u00f2 di inviare nel territorio libero un battaglione di paracadutisti gi\u00e0 pronto ad essere inviato in combattimento con una forza di 40 ufficiali e 480 fra soldati e sottufficiali col compito di sostenere i partigiani nelle azioni di sabotaggio e attacchi alle strade di comunicazione s\u00ec da impedire la eventuale ritirata delle truppe tedesche e le distruzioni che avrebbero effettuato i tedeschi nell'arretramento.\nIl 26 luglio \u00e8 paracadutato un ufficiale del battaglione, nella notte del 30 luglio giungono sei soldati radiotelegrafisti e vengono lanciati l'armamento pesante e le dotazioni del reparto. Intanto nella zona di Frassinoro viene costruita una pista d'atterraggio per l'arrivo del battaglione, gi\u00e0 pronto all'aeroporto di Brindisi, fissato per la notte del 2 agosto. L'inizio del grande rastrellamento tedesco fa per\u00f2 interrompere l'operazione che viene poi annullata. La coincidenza fra l'attacco dei tedeschi e il previsto sbarco dei paracadutisti ha fatto sorgere il dubbio che i tedeschi fossero venuti a conoscenza del progetto.\nNel periodo di durata della repubblica partigiana non si ebbero importanti scontri militari, ma soprattutto azioni dei partigiani volte ad impedire il transito dei reparti tedeschi lungo le vie verso la Toscana e attacchi dei tedeschi per tenere libere queste strade di comunicazione o per saggiare le possibilit\u00e0 di difesa dei partigiani. Il comando tedesco propose un \"patto di non aggressione\" che prevedeva da parte dei partigiani l'impegno di non ostacolare il passaggio dei reparti tedeschi e da parte dei tedeschi l'impegno di non effettuare azioni di rastrellamento nel territorio della repubblica partigiana. Questo patto fu rifiutato dal comando partigiano, ma, con l'avvicinarsi degli Alleati al crinale appenninico, si rese necessario per i tedeschi rendere sicura la strada delle Radici.\nGrazie a questa strada era infatti possibile mantenere collegamenti diretti fra la Pianura Padana e la Garfagnana, dove le truppe tedesche avrebbero dovuto resistere all'avanzata delle formazioni degli Alleati, ma questa strada attraversa i comuni di Montefiorino e Frassinoro in mano ai partigiani e il comando tedesco decise allora il 30 giugno 1944 di iniziare un duro rastrellamento con largo impiego di mezzi e uomini puntando con colonne militari provenienti da diverse direzioni di accerchiare il corpo d'armata partigiano. I partigiani inizialmente si opposero e si ebbero alcuni scontri con perdite di uomini, dopo i quali per\u00f2 fu inevitabile constatare che non avrebbero potuto far fronte ad un'offensiva cos\u00ec massiccia e il comando ordin\u00f2 lo sganciamento del corpo d'armata e l'abbandono delle posizioni occupate. Alcune brigate si dispersero, altre oltrepassarono il crinale appenninico e raggiunsero le truppe della V Armata americana che le accolse utilizzandole variamente anche, come avvenne per la divisione Armando in combattimenti.\nLa fine della repubblica.\nDopo quarantacinque giorni dalla sua nascita si concludeva il periodo della Repubblica di Montefiorino. I tedeschi occuparono subito Montefiorino e diedero alle fiamme il paese, che nel frattempo era stato precipitosamente abbandonato dagli abitanti corsi a rifugiarsi nelle frazioni del comune o in pianura da parenti. La Rocca continu\u00f2 con le sue fiamme ad illuminare per alcuni giorni le notti delle vallate sottostanti.\nLa stessa sorte fu riservata ai paesi di Piandelagotti, Villa Minozzo, Gombola e Toano, tutti dati alle fiamme. Molti civili furono catturati e poi deportati al campo di Fossoli e da qui in Germania.\nDopo i primi di agosto si provvide a riorganizzare le forze partigiane disperse, si ricostitu\u00ecrono le giunte e si form\u00f2 il Comitato di Liberazione Nazionale della montagna.\nDopo la fine della guerra sia Ricci che Gorrieri si dedicarono alla politica, il primo nel Partito Comunista, il secondo nella Democrazia Cristiana e furono entrambi eletti nel Parlamento.\nMario Ricci (Armando) fu anche eletto sindaco del maggiore comune della montagna modenese Pavullo nel Frignano. I suoi oppositori politici, attaccandolo in un suo punto debole, divulgarono suoi presunti o reali strafalcioni pronunciati nei suoi discorsi e l'onorevole Armando fin\u00ec per questo sul giornale umoristico \"Candido\" diretto da Giovanni Guareschi impegnato con le sue vignette e le sue famose storie di Don Camillo e Peppone nella lotta politica contro i comunisti.\nIn effetti Armando, pur non in possesso di grande cultura, ha dimostrato oltre ad essere un coraggioso partigiano, di avere capacit\u00e0 organizzative e di comando ed essere dotato di notevole carisma personale.\nErmanno Gorrieri oltre che alla politica, si dedic\u00f2 agli studi sociali producendo diverse pubblicazioni in merito. Facente parte della corrente di sinistra della Democrazia Cristiana pochi anni prima di morire fond\u00f2 il movimento politico dei Cristiani Sociali. Sulle vicende della Repubblica di Montefiorino si possono consultare il libro sull'argomento di Ermanno Gorrieri, numerose pubblicazioni dell'Istituto Storico della Resistenza di Modena.\nIl Comune di Montefiorino ha aperto nella Rocca ricostruita il Museo della Resistenza, che offre diversi materiali documentari.\nDopo la guerra.\nVa osservato che l'opera di convincimento politico indetta dal comando partigiano ebbe successo: nonostante il naturale risentimento di alcuni che ebbero anche distrutta dai tedeschi la loro abitazione quando i partigiani abbandonarono il paese, a Montefiorino alle elezioni amministrative tenute nel dopoguerra vinse il partito comunista, contrariamente a quanto avvenne in quasi tutti i comuni dell'Appennino modenese ed era avvenuto a Montefiorino nelle ultime elezioni del 1919 prima dell'avvento fascista in cui stravinse il partito popolare. Fu confermato sindaco il partigiano Teofilo Fontana che era stato gi\u00e0 eletto a tale carica dalla giunta popolare nel periodo della repubblica partigiana.\nAl comune di Montefiorino \u00e8 stata conferita la medaglia d'oro al valore della Resistenza.\nIl Museo della Resistenza.\nIl Museo della Resistenza di Montefiorino, il cui fine dichiarato dall'architetto progettista Giovanni Leoni \u00e8 quello di\n\"ricordare e non di celebrare..., lasciando emergere il racconto storico offrendogli un supporto discreto, la pagina su cui scrivere\"\ncome recita in una breve pubblicazione illustrativa dell'Assessorato al Turismo della Provincia di Modena \"Itinerari della Resistenza. Dal Museo di Montefiorino al Parco di Santa Giulia\". Il Museo nella stessa sua sede, restituita nelle sale che lo ospitano alla struttura originaria e nelle finestre che si affacciano sulle valli, offre una documentazione tangibile di questa storia.\nRicco di materiali diversi, il museo, col percorso attraverso le sale che ospitano in successione cronologica vari momenti della lotta partigiana, fornisce un quadro completo delle vicende cui \u00e8 dedicato. \nOltre a materiali cartacei e fotografici, il Museo offre in videoregistrazione testimonianze dirette di protagonisti dei fatti cui \u00e8 dedicato, oggetti dell'epoca, un plastico in terracotta del territorio della Repubblica, un diorama con scene di combattimento o di vita quotidiana dei partigiani. Un ampliamento recente del museo ha permesso di mostrare fra l'altro schizzi, bozzetti tridimensionali, disposizioni di allestimento, dichiarazioni d'intenti dei quattordici artisti dei monoliti del \"Memorial Santa Giulia- Sculture per la Resistenza\" all'ingresso del Parco di Santa Giulia.\n\u00c8 un'interessante raccolta che illustra i percorsi operativi dei diversi scultori."}
{"id": "318943", "revid": "767487", "url": "https://it.wikipedia.org/wiki?curid=318943", "title": "Bagliori nel buio", "text": "Bagliori nel buio (\"Fire in the Sky\") \u00e8 un film del 1993 diretto da Robert Lieberman, ispirato al caso di rapimento alieno del taglialegna dell'Arizona Travis Walton, che \u00e8 avvenuto la sera del 5 novembre 1975.\nTrama.\nTornando verso la citt\u00e0, il gruppo di taglialegna (tra i quali Travis Walton), dopo una giornata di lavoro, intravedono delle luci nel bosco. Incuriosito, T.W. si avvicina alla sorgente luminosa per investigarne la natura, quando viene colpito e stordito da un raggio luminoso emanato dall'UFO. I suoi compagni scappano impauriti, quando tornano per recuperarlo, lui \u00e8 scomparso; al che, disperati, raccontano alla polizia l'accaduto, testimoniando di aver avuto un incontro ravvicinato con gli UFO e rivelando la scomparsa di Walton. Un agente di polizia si convince che in realt\u00e0 i taglialegna abbiano ucciso il loro compagno. Che per\u00f2 dopo pochi giorni riappare in stato confusionale, senza ricordare cosa gli \u00e8 accaduto. Iniziando un faticoso processo di reinserimento nella vita di tutti i giorni, Walton incontra l'agente di polizia, che lo accusa implicitamente di aver orchestrato la sua sparizione per ottenere notoriet\u00e0 (infatti alcuni ragazzini gli avevano chiesto l'autografo), affermando che prima o poi lo avrebbe dimostrato. Poi Walton quasi all'improvviso comincia a ricordare il suo incontro con gli alieni e i test che ha subito.\nIspirazione.\nIl racconto di Walton ha molti tratti in comune con i racconti delle altre vittime di rapimento alieno: ricordi vaghi e dolorosi dell'accaduto (test sul rapito e le sonde), la tipologia di test subiti, le caratteristiche fisiche e biologiche degli occupanti dell'UFO.\nI produttori del film sostengono di aver cambiato la scena dentro la nave spaziale a causa dei lamenti di numerosi membri della compagnia produttrice che affermarono che la vicenda originale fosse noiosa e perci\u00f2 insistettero sui cambiamenti.\nDifferenza tra il film e la storia vera.\nL'esperienza riportata dal vero Travis Walton nell'UFO \u00e8 molto diversa da come venne narrata nel film. In realt\u00e0 sostenne di essersi svegliato direttamente su un tavolino con dei piccoli esseri mostruosi (chiamati comunemente Grigi, anche se con alcune varianti nella fisionomia) che lo fissavano e dopo averli minacciati con un oggetto disse che gli esseri scapparono lasciandolo in pace, a differenza del film dove viene trattenuto a forza dalle creature. Inoltre prima di essere nuovamente rilasciato sulla Terra rivel\u00f2 di aver fatto un giro per la nave e di aver trovato altri esseri con sembianze perfettamente somiglianti a uomini e donne con i capelli biondi e gli occhi color oro. Quando viene rilasciato, 5 giorni dopo, Travis viene ritrovato dentro una cabina telefonica con gli stessi vestiti di quando era scomparso e non completamente nudo come nel film.\nCuriosit\u00e0.\nNella scena del film in cui gli abitanti del paese si riuniscono in chiesa per affrontare la situazione insieme allo sceriffo, al minuto 55:30 appare in un cameo il vero Travis Walton."}
{"id": "318945", "revid": "1718925", "url": "https://it.wikipedia.org/wiki?curid=318945", "title": "Polizia postale e delle comunicazioni", "text": "La polizia postale e delle comunicazioni (fino al 1998 Polizia Postale) \u00e8 una specialit\u00e0 della Polizia di Stato italiana, preposta al contrasto delle frodi postali e del crimine informatico.\nStoria.\nDurante il regno d'Italia dal 1925 al 1943 era attiva la Milizia postelegrafonica con ruoli analoghi (per le tecnologie dell'epoca).\nLa moderna polizia postale nacque come specialit\u00e0 della Polizia di Stato nel 1981 con compiti di tutela della sicurezza, prevenzione e repressione dei crimini nell'ambito del Ministero delle poste e delle telecomunicazioni. Esercitava attivit\u00e0 di vigilanza presso Uffici Postali e la scorta ai furgoni blindati delle poste durante le operazioni di trasporto valori. Il personale era inoltre impiegato nei servizi di vigilanza sul trasporto di denaro e valori operato tramite le Ferrovie dello Stato Italiane, in collaborazione con la Polfer. In seguito alle privatizzazioni in Italia, con la nascita di Poste Italiane nel 1997 assunse la denominazione di \"Polizia Postale e delle Comunicazioni\".\nAi sensi del decreto del ministero dell'Interno del 31 marzo 1998 - che ne ha mutato il nome - e del successivo decreto interministeriale del 19 gennaio 1999, collabora con l'Autorit\u00e0 per le garanzie nelle comunicazioni la quale nell'assolvere i propri compiti si avvale delle articolazioni periferiche dei compartimenti della polizia postale.\nOrganizzazione.\nCon il Decreto interministeriale del 19 gennaio 1999 il servizio polizia postale e delle comunicazioni, viene indicato quale \"organo centrale del Ministero dell'interno per la sua sicurezza e la regolarit\u00e0 dei servizi delle telecomunicazioni\":\nCompiti e competenze.\nCostituisce il reparto specializzato della Polizia di Stato per tutte quelle attivit\u00e0 di prevenzione, controllo e repressione degli illeciti penali ed amministrativi rientranti nella vasta e complessa materia delle comunicazioni, delle attivit\u00e0 criminose aventi ad oggetto la Rete Internet ed in generale del crimine informatico. \nHa l'esclusiva, per legge, sui reati di pedopornografia online. \nOpera in stretta collaborazione con l'Autorit\u00e0 garante delle comunicazioni e gli Ispettorati regionali delle comunicazioni del Ministero dello sviluppo economico. \nHa stipulato accordi con enti o aziende come ad esempio Poste Italiane, Abi, Grtn, Ferrovie dello Stato, ospedali.\nCompie investigazioni di polizia giudiziaria, in via generale per tutti i reati informatici aggiunti, nel tempo, al codice penale, aventi solitamente correlazione al computer-crime / cybercrime / ingegneria sociale, e per tutte le fattispecie criminali che sono poste in essere con l'ausilio dei pi\u00f9 recenti strumenti tecnologici/informatici, e/o che mirano a creare danno a questi ultimi. \nL'attivit\u00e0 di polizia giudiziaria, non \u00e8 esclusivamente di \"web-intelligence\" (anche col monitoraggio di chat-line, newsgroup, social network, ecc), ma anche in materia di: hacking (intrusioni, danneggiamenti informatici), telefonia (fissa, cellulare, voip), privacy, eventualmente diritto d'autore/copyright (video, musica, pay-tv), e-commerce, vigilanza sulle frequenze radio televisive, frodi legate all'home banking, eversione politica, terrorismo, stupefacenti, armi ed esplosivi, ovvero tutte le fattispecie di reato tradizionali che hanno come fine o strumento per la loro realizzazione il mezzo informatico.\nIl Decreto del Ministro dell'Interno datato 28 aprile 2006 ha stabilito che:\n\u00c8 anche impegnata in attivit\u00e0 di investigazione per la prevenzione ed il contrasto alle violazioni sul diritto d'autore, settore in cui \u00e8 particolarmente evidente la contiguit\u00e0 dell'azione investigativa con le competenze di altre forze di polizia italiane ed in particolare con quelle rimesse alla Guardia di Finanza ai sensi dell'art. 2, comma 2, lettera l) del decreto legislativo n. 68 del 2001, le quali possono svolgersi anche attraverso il monitoraggio di internet per individuare le violazioni commesse attraverso la rete. La specialit\u00e0 della Polizia di Stato ha pure il compito di garantire, in via generale, l'integrit\u00e0 e la funzionalit\u00e0 della rete informatica, ivi compresa la protezione delle infrastrutture critiche informatizzate, la prevenzione ed il contrasto degli attacchi di livello informatico alle strutture di livello strategico per il Paese, nonch\u00e9 la sicurezza e regolarit\u00e0 dei servizi di telecomunicazione e il contrasto della pedopornografia on line, anche in relazione a quanto previsto dall'art. 7-bis del decreto-legge 27 luglio 2005, n. 144, convertito, con modificazioni, dalla legge 31 luglio 2005, n. 155, dove sono previsti anche i compiti del Centro nazionale anticrimine informatico per la protezione delle infrastrutture critiche (CNAIPIC), e dall'art. 19 della legge 6 febbraio 2006, n. 38."}
{"id": "318951", "revid": "399", "url": "https://it.wikipedia.org/wiki?curid=318951", "title": "Athlon", "text": "Athlon identifica una lunga serie di microprocessori con architettura x86 progettati e costruiti dal 1999 sino ad oggi da Advanced Micro Devices.\nQuesta serie comprende la settima (K7), l'ottava (K8) e la nona (K9) generazione di CPU prodotte dal colosso californiano. Con la decima generazione (K10) si \u00e8 deciso inizialmente di abbandonare questo storico nome, ma poi \u00e8 rimasto a identificare una nuova serie di processori dual-tri-quad core.\nArchitettura K7 (1999-2003).\nSettore Server"}
{"id": "318971", "revid": "1543377", "url": "https://it.wikipedia.org/wiki?curid=318971", "title": "Kobayakawa Hideaki", "text": "Inizi\u00f2 la sua carriera come paggio presso i Kuroda, per poi essere adottato nella famiglia Toyotomi. Fu poi nuovamente adottato da Kobayakawa Takakage e solo allora assunse il nome Hideaki assieme al titolo di \"Chunagon\" (\u4e2d\u7d0d\u8a00).\nPrese parte alle seconda campagna di Corea nel 1597, ma a causa del suo comportamento durante l'invasione fu fortemente criticato dal kampaku, avvertito della condotta del nipote da Ishida Mitsunari, che lo allontan\u00f2 dalle sue terre. Ma se si era comportato debolmente durante in battaglia, allo stesso modo aveva trattato le sue truppe dalla violenza indiscriminata contro donne e bambini, e per molti altri generali questa fu una macchia indelebile per un samurai. Il rimprovero gli cost\u00f2 il suo feudo da 336.000 koku nel Ky\u016bsh\u016b, e fu spostato nell'Echizen con una rendita di 120.000. \nAlla morte di Hideyoshi nel 1598, le simpatie di Hideaki erano per Tokugawa Ieyasu, ma la sua parentela con il defunto Taiko lo obbligava a schierarsi dalla parte dell'erede, per cui tuttavia si batteva l'odiato Ishida. Tuttavia Hideaki continu\u00f2, per tutta l'estate del 1600, a intrattenere rapporti con Ieyasu. La lealt\u00e0 di Kobayakawa era messa in dubbio da entrambe le parti, ma il suo intervento all'assedio di Fushimi convinse Ishida di essersi guadagnato la fedelt\u00e0 dell'antico rivale. E invece, nella decisiva battaglia di Sekigahara, Hideaki pass\u00f2 ore inattivo sulla cima della collina su cui era accampato, incerto sul da farsi e riluttante ad obbedire agli ordini di Ishida. Alla fine, verso mezzogiorno, quando i suoi alleati avevano quasi la vittoria in pugno, Hideaki trad\u00ec il suo schieramento, servendo cos\u00ec la vittoria a Ieyasu su un piatto d'argento. \nVolendo vendicarsi di tutte le offese subite, Hideaki attacc\u00f2 la base di Ishida al castello di Sawayama, difeso dal padre e dal fratello del rivale. La vittoria fu semplice, dato che Hideaki disponeva di 12.000 uomini contro solo 200 assediati.\nDopo la campagna Ieyasu lo ricompens\u00f2 con 500.000 koku in feudi nel Bizen e nel Mimasaka, ma non gli accord\u00f2 mai una totale fiducia. Nonostante fosse stato la chiave per la vittoria del futuro sh\u014dgun, Hideaki restava pur sempre un traditore. I rimorsi e i sensi di colpa lo portarono presto alla follia e Hideaki mor\u00ec a soli vent'anni nel 1602, estinguendo per sempre la stirpe dei Kobayakawa in quanto non ebbe alcun erede; le sue terre finirono in mano al vicino clan Ikeda."}
{"id": "318976", "revid": "111530858", "url": "https://it.wikipedia.org/wiki?curid=318976", "title": "Teorema del trasporto di Reynolds", "text": "Il teorema del trasporto di Reynolds permette di portare l'operazione di derivazione sotto il segno di integrale. \u00c8 usato nella meccanica dei continui per studiare le variazioni nel tempo di una grandezza fisica associata ad un dominio. \u00c8 usato ad esempio per dimostrare l'equazione di continuit\u00e0 in forma indefinita dei sistemi per ogni evoluzione dinamica.\nIl teorema.\nDato un campo formula_1 scalare o vettoriale, il teorema di Reynolds afferma che:\ndove \"d3r\" e \"dA\" sono rispettivamente gli elementi del volume e della superficie chiusa che lo delimita, formula_3 \u00e8 il versore uscente da un elemento di superficie e formula_4 \u00e8 la velocit\u00e0, che l'integrale valuta nei punti della superficie chiusa.\nMeccanica del continuo.\nSia dato un fluido contenuto in un volume che subisce un'evoluzione temporale: formula_5. Si consideri una qualche propriet\u00e0 del fluido descritta al tempo formula_6 nella posizione formula_7 con un campo vettoriale o scalare formula_8. Si vuole conoscere mediante il suo valore in tutto il dominio:\nla sua evoluzione temporale:\nReynolds dimostr\u00f2 la seguente relazione, scritta in una prima formulazione:\ndove formula_12 \u00e8 la velocit\u00e0 del fluido. Il primo termine del secondo integrale \u00e8 la derivata totale di formula_13:\nSostituendo e applicando una propriet\u00e0 degli operatori differenziali (prodotto tensoriale):\nsi ottiene una seconda formulazione:\nApplicando il teorema della divergenza si ottiene da questa una terza formulazione:\nTrasporto nel flusso.\nSe \u03c1 \u00e8 un funzione densit\u00e0 associata ad un corpo continuo per cui vale l'equazione di continuit\u00e0:\ndove \"u\" \u00e8 il campo della velocit\u00e0 di flusso. L'applicazione del teorema del trasporto a delle funzioni del tipo f=\u03c1(r,t) g(r,t) fornisce, utilizzando la regola di Leibniz:\nSe si considera ora come volume di integrazione un volume materiale, cio\u00e8 imponendo che il campo di velocit\u00e0 coincida col campo della velocit\u00e0 di flusso:\nIn base all'equazione di continuit\u00e0, il secondo termine integrando \u00e8 nullo, quindi si arriva all'espressione del teorema che esprime il trasporto di un campo dentro un volume materiale associato ad corpo continuo:\nche pu\u00f2 essere contratto in notazione esprimendo la derivata materiale:\nApplicazione ad un condotto.\nPer moti non stazionari il teorema di Reynolds pu\u00f2 anche essere applicato a tubi di flusso con sezione non costante. Di conseguenza una sezione del tubo non pu\u00f2 essere assunta come volume di controllo. Ci\u00f2 nonostante il problema pu\u00f2 essere risolto facendo riferimento ad una porzione di tubo di lunghezza infinitesima, considerando un volume di controllo fissato nel tempo. Si considera quindi un volume contenuto all'interno di un parallelepipedo dove il volume situato tra le pareti esterne del tubo di flusso e le pareti del parallelepipedo sia riempito con un fluido di densit\u00e0 nulla. Appare quindi ovvio che le variazioni di massa relative a questo fluido saranno nulle. Pertanto la variazione di massa all'interno del parallelepipedo deve coincidere con la variazione di massa all'interno del tubo di flusso.\nImponendo il bilancio di massa si ricava:\nche equivale a:\ndove formula_25 la \u00e8 la portata di massa del fluido che risulta essere:\ned formula_27 il versore normale alla superficie del parallelepipedo.\nSi ricava quindi:\nche riscritto equivale a:\nDividendo per formula_30 si ricava infine:\nche risulta essere:\ncon formula_33 che \u00e8 la superficie del condotto e formula_34 la portata volumetrica."}
{"id": "318978", "revid": "287204", "url": "https://it.wikipedia.org/wiki?curid=318978", "title": "Athlon X2", "text": ""}
{"id": "318979", "revid": "6842", "url": "https://it.wikipedia.org/wiki?curid=318979", "title": "Athlon FX", "text": ""}
{"id": "318988", "revid": "287204", "url": "https://it.wikipedia.org/wiki?curid=318988", "title": "Hosokawa Tamako", "text": "Biografia.\nTamako nacque secondogenita di Akechi Mitsuhide, samurai che serviva sotto lo stendardo di Oda Nobunaga. Si diceva fosse bellissima e a quindici anni fu data in sposa a Hosokawa Tadaoki, sotto consiglio di Nobunaga. Dall'unione nacquero due figli. \nNel 1582 Akechi trad\u00ec e uccise Nobunaga al tempio di Honnoji, per poi essere sconfitto alla battaglia di Yamazaki dalle forze di Toyotomi Hideyoshi. La famiglia di Akechi fu completamente sterminata e Tamako, unica sopravvissuta, fu subito identificata come \"la figlia del traditore\". Non volendo gettare discredito sulla famiglia, ma per nulla intenzionato a rinunciare a una simile bellezza, Tadaoki non divorzi\u00f2 da Tamako, ma la confin\u00f2 fino al 1584 nel suo palazzo di Osaka.\nDurante il periodo di confino, Tamako divenne amica di diverse dame cristiane e fu iniziata a tale religione da Takayama Ukon. Nel 1587 si fece battezzare col nome di Grazia (giapponesizzato in \"Garasha\"). Quando Tadaoki seppe della conversione lo consider\u00f2 un vero e proprio affronto e le ingiunse di abiurare, ma ricevette un secco rifiuto. Dovette quindi cedere, sapendo che inoltre Tamako aveva convinto a convertirsi al cristianesimo anche la suocera.\nAlla morte di Hideyoshi, Tadaoki non cercava che un pretesto per potersi schierare dalla parte di Tokugawa Ieyasu e fu proprio Tamako ad offrirglielo. Essendo ad Osaka, Tamako avrebbe dovuto risiedere al castello, come pegno di fedelt\u00e0 da parte della famiglia Hosokawa. Tuttavia, quando Ishida Mitsunari glielo chiese, Tamako oppose resistenza, fino a farsi uccidere da un servo (essendo cristiana, non poteva suicidarsi) per sfuggire alla cattura. Ancora non si sa se l'ordine \u00e8 stato suo oppure del marito.\nNella letteratura.\nTamako \u00e8 stata il modello di James Clavell per uno dei principali personaggi di \"Sh\u014dgun\", Toda Mariko. Anch'ella \u00e8 cristiana e viene definita \"figlia del traditore\", anche se si sa per certo che Tamako non ha mai avuto storie d'amore con William Adams (nel romanzo chiamato John Blackthorne), il primo inglese sbarcato in Giappone.\nNella musica.\n\"Hosokawa Grazia\" \u00e8 un'opera lirica in tre atti, la prima scritta in lingua giapponese. Fu composta dal missionario e musicista salesiano don Vincenzo Cimatti. Nata originariamente come dramma lirico in parole e canto, venne rappresentata per la prima volta nel 1940. Successivamente venne riformulata integralmente in musica e rappresentata negli anni 1960, 1965, 1966, 1967, 1989, 2004."}
{"id": "318991", "revid": "842", "url": "https://it.wikipedia.org/wiki?curid=318991", "title": "Tamako", "text": ""}
{"id": "318992", "revid": "1543377", "url": "https://it.wikipedia.org/wiki?curid=318992", "title": "Rolls-Royce Goshawk", "text": "Il Rolls-Royce Goshawk era un motore aeronautico prodotto dalla britannica Rolls-Royce Limited. Era in pratica uno sviluppo del Kestrel dotato di sistema di raffreddamento a liquidi ad evaporazione. Equipaggi\u00f2 un prototipo prodotto dalla Hawker, il cosiddetto \"Fury monoplano\" in quanto era un prototipo basato sul biplano Hawker Fury, il cui sviluppo culminer\u00e0 nell'Hawker Hurricane."}
{"id": "318993", "revid": "125302255", "url": "https://it.wikipedia.org/wiki?curid=318993", "title": "Tom\u00e1\u0161 Rosick\u00fd", "text": "Ha legato la sua carriera ai colori dell'Arsenal, squadra in cui ha militato per dieci anni; a livello di club, ha conquistato due campionati cechi con lo Sparta Praga, una Bundesliga con il Borussia Dortmund e due FA cup tra le fila degli inglesi. A livello individuale \u00e8 stato eletto calciatore ceco dell'anno nel 2001, nel 2002 e nel 2006, oltre ad aver vinto lo Zlaty Mic (il pallone d'oro ceco) nel 2002.\nCon la nazionale ceca, di cui \u00e8 terzo per numero di presenze totali e quarto per goal segnati e di cui \u00e8 stato capitano dal 2006 fino al ritiro, ha preso parte a quattro edizioni del Campionato Europeo e al Mondiale del 2006 raggiungendo come miglior risultato le semifinali dell'Europeo del 2004.\nCon 83 partite disputate, \u00e8 il secondo giocatore ceco per numero di presenze in UEFA Champions League, alle spalle di Petr Cech, ed il quinto giocatore ceco pi\u00f9 presente nelle competizioni europee, con 93 apparizioni tra Champions League ed Europa League.\nConsiderato uno dei migliori calciatori cechi di tutti i tempi, su basi puramente statistiche \u00e8 il 2\u00ba miglior calciatore ceco del decennio (1993-2003) secondo la rivista ceca \"Mlad\u00e1 fronta DNES\" e il 6\u00ba miglior calciatore ceco del decennio (2000-2010) secondo la rivista ceca \"Lidov\u00e9 noviny\".\nBiografia.\nSuo fratello Jiri (1977) e suo padre, Jiri sr., sono stati anch'essi calciatori tra le file dello Sparta Praga; la madre Eva \u00e8 stata una giocatrice professionista di tennis da tavolo.\nCaratteristiche tecniche.\n\u00c8 un centrocampista offensivo in grado di ricoprire anche le posizioni di ala destra e regista.\nGiocatore di qualit\u00e0, era in possesso di straordinarie doti tecniche e balistiche e di una visione totale del campo; nonostante l'ampio bagaglio tecnico comprendente finte, controlli orientati e tocchi di suola ed esterno che gli consentiva di saltare facilmente il diretto marcatore con il dribbling, ha basato la sua intera carriera su un gioco spiccatamente associativo, spesso cercando l'assist piuttosto che la soluzione personale.\nL'elevata precisione dei suoi lanci smarcanti e dei suoi filtranti (spesso eseguiti con l'esterno del piede, mossa che negli anni \u00e8 diventata il suo marchio di fabbrica), uniti ad una grande intelligenza calcistica e ad una grande rapidit\u00e0 di pensiero ne hanno fatto uno dei migliori creatori di gioco dei primi anni 2000; descritto inizialmente come un trequartista \"verticale\" dal suo allenatore Arsene Wenger\",\" complici i numerosi infortuni e un conseguente calo fisico negli anni \u00e8 maturato nella gestione dei tempi di gioco trasformandosi in un vero e proprio regista a tutti gli effetti.\nNonostante fosse un giocatore principalmente offensivo, la notevole intelligenza tattica e una grande abnegazione in fase di non possesso lo rendevano utile in entrambe le fasi di gioco.\nLa grande fantasia ed eleganza che contraddistinguevano il suo gioco, unito ad un fisico esile, gli hanno fatto guadagnare l'appellativo di \"Piccolo Mozart\".\nDescritto all'inizio della carriera come uno dei pi\u00f9 promettenti centrocampisti europei, i numerosi e ripetuti infortuni (in dieci anni di militanza all'Arsenal \u00e8 riuscito solamente una volta a totalizzare pi\u00f9 di 20 presenze da titolare annuali) ne hanno condizionato pesantemente il rendimento fino al momento del ritiro.\nCarriera.\nClub.\nSparta Praga.\nDopo una trafila lunga 10 anni nel settore giovanile dello Sparta Praga, esordisce in prima squadra nella stagione 98/99, sebbene nel primo anno scenda in campo solo 3 volte; a fine anno lo Sparta vince il campionato nazionale, e Rosicky pu\u00f2 quindi fregiarsi del suo primo trofeo in carriera. A partire dall'anno successivo viene promosso titolare e fa il suo esordio in Champions League; conclude la stagione totalizzando 38 presenze complessive di cui 24 in campionato, condite da 5 goal, e 12 nella massima competizione europea, condite da 2 goal; a fine anno si aggiudica il suo secondo campionato ceco e viene eletto Miglior Giovane del campionato, grazie ai numerosi assist recapitati a Vratislav Lokvenc, laureatosi capocannoniere del torneo.\nIl 12 settembre 2000, nella fase a gironi della Champions League 2000-2001, l'ultima stagione con il club della sua citt\u00e0, segna un goal memorabile contro l'Arsenal, sua futura squadra, tramite uno slalom in mezzo a tre avversari prima di trafiggere il portiere avversario con un potente tiro da fuori area. Le buone prestazioni offerte in campo internazionale convincono gli osservatori del Borussia Dortmund a puntare su di lui e ad acquistarlo nel mercato invernale; lascia cos\u00ec lo Sparta Praga dopo 13 anni e mezzo tra giovanili e prima squadra, con due titoli nazionali vinti e un totale di 41 presenze e 8 goal in campionato e 20 presenze con 4 goal nelle competizioni europee.\nBorussia Dortmund.\nIl 9 gennaio 2001 il Borussia Dortmund ufficializza l'acquisto di Rosicky per l'allora cifra record di 13 milioni di euro, rendendolo in quel momento sia il giocatore ceco pi\u00f9 costoso di sempre, sia il giocatore non tedesco pi\u00f9 costoso della storia della Bundesliga. Nonostante un ambientamento difficoltoso, nella seconda stagione in giallonero il tecnico Matthias Sammer gli affida le redini della squadra, venendo ripagato da Rosicky con una stagione sontuosa che lo vede protagonista, assieme al connazionale Jan Koller e al capocannoniere del torneo Marcio Amoroso, della vittoria del titolo nazionale, il sesto della storia del club, dopo una clamorosa rimonta sui rivali del Bayer Leverkusen di Michael Ballack e sui campioni d'Europa in carica del Bayern Monaco; il ruolo di Rosicky \u00e8 determinante anche nel cammino europeo della squadra di Dortmund, che raggiunge la finale di Coppa UEFA venendo per\u00f2 sconfitta per 3-2 dagli olandesi del Feyenoord. Conclude la stagione 2001/2002 totalizzando 49 presenze e 6 goal, di cui 30 presenze e 5 goal in campionato, e vincendo il premio di giocatore ceco dell'anno succedendo a Pavel Nedved; ad oggi \u00e8 ancora il pi\u00f9 giovane giocatore ad aver conquistato tale nomina, raggiungendo il traguardo a soli 20 anni.\nLa stagione seguente si rivela avida di soddisfazioni di squadra, che viene eliminata alla fase a gironi della Champions League e conclude il campionato in terza posizione, alle spalle di Bayern Monaco e Stoccarda, oltre a venire sconfitta in finale di coppa di lega per 3-2 dall'Amburgo. A livello individuale la stagione \u00e8 molto buona per Rosicky, che realizza 20 assist stagionali e si aggiudica per il secondo anno consecutivo il premio di calciatore ceco dell'anno; totalizza a fine anno 39 presenze, di cui 30 in campionato, condite da 6 goal, di cui 4 in campionato. La stagione 2003-2004 si rivela particolarmente tormentata dal punto di vista degli infortuni: Rosicky, ormai leader a tutti gli effetti dei gialloneri dopo la cessione di Jens Lehmann all'Arsenal e Marcio Amoroso al Malaga, salta interamente la prima parte di stagione; a fine anno saranno solamente 19 le presenze in campionato, condite da due goal. L'annata si conclude con un deludente sesto posto che porta l'allenatore Sammer a rassegnare le proprie dimissioni, ed una prematura uscita dalle coppe europee. \nNelle successive due stagioni il club va incontro a posizionamenti in campionato ancora pi\u00f9 deludenti, rischiando addirittura la retrocessione nella stagione 2005/2006 e concludendo con due settimi posti consecutivi; fondamentale \u00e8 l'apporto di Rosicky nelle sfide decisive al termine del campionato 2005/2006, dove mette a referto una doppietta nella sfida vinta per 4-2 sull'Amburgo ed un goal su punizione contro l'Hannover 96 che consente alla sua squadra di vincere l'incontro per 2-1. I cattivi risultati sportivi acuiscono la crisi economica del club, gi\u00e0 in corso da qualche anno, costringendo la dirigenza a vendere o a non rinnovare i pezzi pregiati della rosa, tra cui proprio Koller e Rosicky.\nLascia il Borussia Dortmund a 26 anni, al termine della stagione 2005/2006, dopo 5 anni e mezzo di permanenza in Germania; in totale col club della Vestfalia ha totalizzato 189 presenze tra tutte le competizioni condite da 24 goal, vincendo un titolo di campione di Germania.\nArsenal.\nIl 23 maggio 2006 viene ufficializzato il suo trasferimento ai londinesi dell'Arsenal, per una cifra non resa nota. Rosicky raggiunge quindi l'ex compagno Jens Lehmann con il difficile compito di sostituire il partente Robert Pires, bandiera dei \"gunners\" e colonna portante della squadra vincitrice del campionato 2003/2004 concluso senza mai incassare una sconfitta. Rosicky sceglie di indossare la maglia numero 7, appena lasciata libera proprio dal nazionale francese.\nIl debutto con la nuova maglia avviene l'8 agosto del 2006, in una vittoria per 3-0 sulla Dinamo Zagabria nella fase eliminatoria della Champions League; nella stessa competizione segna anche il suo primo goal da giocatore dei \"gunners,\" nella vittoria sui tedeschi dell'Amburgo per 2-1 del 13 settembre 2006, tramite un potente destro da fuori area. Il 6 gennaio 2007 segna in casa del Liverpool una doppietta decisiva per la vittoria di 3-1 sui rivali e per il passaggio del turno di FA cup, tramite due goal di pregevole fattura, di cui uno con un tiro al volo su assist di Hleb ed uno dopo un'azione solitaria in cui salta numerosi avversari. A febbraio si laurea calciatore ceco dell'anno, a distanza di 4 anni dall'ultima volta; nello stesso mese arriva anche la prima marcatura in premier league, nella vittoria contro il Wigan, a cui faranno seguito i goal nelle vittorie su Bolton e Manchester City. Conclude la sua prima stagione all'Arsenal con 37 presenze e 6 goal in tutte le competizioni.\nLa stagione 2007-2008 comincia per Rosicky nel migliore dei modi, con un goal il 29 agosto nelle qualificazioni di Champions League contro la sua ex-squadra, lo Sparta Praga; il primo goal stagionale in campionato arriva invece poco dopo, nella vittoria casalinga per 3-1 sul Portsmuth. La prima parte di campionato si rivela prolifica per Rosicky: sviluppa un'ottima intesa con i compagni di reparto Theo Walcott e Cesc Fabregas, arrivando a segnare 5 goal solo nel girone di andata (contro Bolton, Wigan, Middlesbrough ed Everton). Segna il suo ultimo goal stagionale il 19 gennaio 2008, nella vittoria per 0-3 sul Fulham, con un pregevole inserimento nell'area di rigore avversaria su un cross del compagno Eduardo. Nel gennaio 2008, durante un match di FA Cup contro il Newcastle, si infortuna al tendine rotuleo e conclude anzitempo la stagione, totalizzando cos\u00ec uno score complessivo di 6 goal in 18 di partite di campionato e 1 goal in 5 partite di Champions League.\nIl recupero dall'infortunio si rivela pi\u00f9 difficile del previsto e costringe Rosicky a due interventi chirurgici, facendogli perdere sia l'Europeo del 2008 sia l'intera stagione 2008-2009.\nDopo 20 mesi di assenza dai campi, torna sul rettangolo verde il 12 settembre 2009, esordendo con un goal ed un assist per Robin van Persie nella sconfitta esterna per 4-2 col Manchester City. Le buone prestazioni offerte dopo il lungo infortunio convincono il tecnico Arsene Wenger, suo grande estimatore, a rinnovargli il contratto; Rosicky ripaga fiducia del manager francese segnando due goal, contro Everton e Bolton, quest'ultimo con un pregevole destro dai 20 metri e che dar\u00e0 il via alla rimonta dell'Arsenal dopo uno svantaggio iniziale di due goal. Nonostante qualche acciacco fisico, la stagione \u00e8 buona per Rosicky che riesce a ritrovare continuit\u00e0 totalizzando 25 presenze in campionato e 33 complessive, con 3 goal segnati.\nLa stagione 2010-2011 vede Rosicky impiegato perlopi\u00f9 a gara in corso, complici diversi piccoli infortuni che gli impediscono di raggiungere la forma ottimale e la concorrenza dei nuovi innesti Samir Nasri (arrivato l'anno prima) e Jack Wilshere; conclude l'annata con 34 presenze complessive, di cui 21 in campionato (ma solo 8 da titolare) ed un solo goal, nel pareggio per 1-1 in FA cup contro il Leyton Orient. Il 20 febbraio 2011 gioca da titolare la finale di Carling Cup persa per 2-1 contro il Birmingham City, giocando tutti e 90 i minuti.\nLa stagione 2011-2012 inizia male per Rosicky, che salta per vari infortuni quasi tutta la prima parte di stagione; risolti i problemi fisici, si riprende il posto in squadra, inizialmente da subentrante e da febbraio in poi da titolare in pianta stabile. Realizza il primo goal stagionale a fine febbraio, nella rimonta conclusasi 5-2 sul Tottenham: Rosicky segna il goal del sorpasso, dopo un inizio di partita disastroso che ha visto i rivali avanti 2-0 dopo pochi minuti. Ad inizio marzo torna al goal in Champions League dopo pi\u00f9 di 3 anni dall'ultima volta, nel ritorno degli ottavi di finale vinto 3-0 sul Milan. Rosicky, a detta del tecnico Arsene Wenger, gioca una delle migliori partite della sua carriera, segnando il goal del 2-0 ed esibendosi in giocate raffinate; tuttavia il risultato non basta per ribaltare il 4-0 subito all'andata, e l'Arsenal esce prematuramente dalla competizione. Il 12 maggio 2012, a seguito delle ottime prestazioni fornite dal suo ritorno in squadra, rinnova il suo contratto con i \"gunners\" per altre due stagioni. Conclude la stagione in crescendo, con 3 assist nelle ultime 5 partite di campionato, totalizzando 38 presenze complessive (28 in campionato) e due goal.\nA seguito di un infortunio al tendine d'achille rimediato ad Euro 2012, nella partita vinta per 2-1 contro la Grecia del 12 giugno, \u00e8 costretto ad una nuova operazione chirurgica che ne compromette l'utilizzo per la prima parte di stagione; delle successive ricadute ed un infortunio al polpaccio non gli consentono di ritrovare la condizione fisica ottimale, consentendogli di scendere in campo regolarmente solo nell'ultima parte di stagione e facendogli totalizzare solamente 16 presenze complessive (10 in Premier League, di cui 7 da titolare) condite da 3 goal. Ciononostante non demerita quando chiamato in causa, riuscendo anche a segnare una doppietta nell'ottima prestazione conclusasi con la vittoria per 3-2 sul campo del West Bromwich ad inizio aprile. Dopo un inizio di stagione difficile, l'Arsenal, grazie anche al fondamentale apporto di Rosicky, riesce a centrare il quarto posto in campionato, valevole per la qualificazione in Champions League per l'anno successivo.\nLa stagione 2013-2014 vede Rosicky scendere in campo con maggior regolarit\u00e0, nonostante alcuni piccoli infortuni e la forte concorrenza dei nuovi acquisti Santi Cazorla e Mesut Ozil. Segna un goal memorabile, il primo stagionale, il 4 gennaio 2014, nel derby di FA Cup contro il Tottenham: dopo aver sradicato la palla dai piedi del difensore avversario sulla linea di centrocampo, si invola verso la porta avversaria palla al piede per poi battere il portiere con un pallonetto. La settimana successiva, durante la partita casalinga contro l'Aston Villa, si rompe il naso in uno scontro con l'attaccante avversario Gabriel Agbonlahor, dovendo ricorrere quindi ad un intervento chirurgico. A fine febbraio va nuovamente a segno nella partita vinta 2-1 sul Sunderland, dando il via e successivamente finalizzando una splendida azione corale che ha visto coinvolti tutti i giocatori offensivi della squadra. Il 4 marzo viene ufficializzato che Rosicky ha prolungato di un ulteriore anno il suo contratto, in scadenza a fine stagione; nella stessa settimana, nel derby in trasferta sul campo dei rivali del Tottenham segna uno dei goal pi\u00f9 iconici della sua carriera, con un potente tiro di esterno destro da fuori area. A fine stagione vince il suo primo titolo con i londinesi dopo 8 anni dal suo arrivo: l'Arsenal batte per 3-2 l'Hull City nella finale della FA Cup 2013-2014, aggiudicandosi cos\u00ec il trofeo; Rosicky sostituisce Cazorla nel finale del secondo tempo supplementare. Conclude la stagione totalizzando 39 presenze complessive, di cui 27 in campionato, e 3 goal.\nLa stagione 2014-2015 si apre il 10 agosto 2014 con la vittoria della Community Shield per 3-0 sul Manchester city; Rosicky sostituisce il compagno Cazorla a 20 minuti dalla fine, a risultato gi\u00e0 acquisito. Nonostante la stagione sia buona per la squadra, che si piazza al terzo posto in campionato, non lo \u00e8 a livello individuale per Rosicky, che fatica a trovare spazio tra i titolari nonostante una buona condizione fisica; alla fine dell'annata sportiva totalizza 15 presenze in campionato (5 da titolare) condite da due goal, nelle vittorie contro QPR ed Everton, e 24 presenze complessive, con tre goal. Il 29 maggio 2015 vince la sua seconda FA Cup consecutiva, sebbene non scenda in campo nella finale.\nLa stagione 2015/2016 si rivela ancora sfortunatissima per Rosicky, che viene costretto ad un'operazione chirurgica al ginocchio in seguito ad un infortunio rimediato nella partita di qualificazione ad Euro 2016 Islanda-Repubblica Ceca, persa dalla sua squadra per 2-1, rimanendo cos\u00ec fuori dai campi di gioco per 8 mesi. Fa il suo debutto stagionale in quella che sar\u00e0 anche la sua ultima presenza con la maglia dell'Arsenal il 30 gennaio 2016, subentrando nella partita di FA Cup vinta 2-1 sul Burnley ed infortunandosi nuovamente a pochi minuti dal suo ingresso in campo. Conclude cos\u00ec anzitempo la stagione, non riuscendo pi\u00f9 a scendere in campo e totalizzando quindi una sola presenza stagionale (0 in campionato). Il 15 maggio, al termine della partita vinta 4-0 sull'Aston Villa, Rosicky riceve la guardia d'onore, accompagnato dai compagni di squadra che decidono di omaggiarlo vestendo la sua maglia numero 7, e la standing ovation dei fan, in segno di ringraziamento per i 10 anni trascorsi con il club della capitale.\nLascia cos\u00ec l'Arsenal a 36 anni, dopo 10 anni di militanza, nei quali ha totalizzato 247 presenze complessive (170 in campionato) condite da 28 goal (21 in campionato), e tre titoli vinti (due FA Cup ed una Community Shield).\nRitorno allo Sparta Praga.\nIl 30 agosto 2016 annuncia il suo ritorno allo Sparta Praga dopo 15 anni, con un contratto biennale. Nella prima stagione del ritorno in patria esordisce e gioca solo 19 minuti contro il Mlad\u00e1 Boleslav, prima di rompersi il tendine d'Achille e saltare tutta l'annata. Il 10 settembre 2017 torna in campo da titolare e capitano contro il Karvin\u00e1, trovando subito il gol dopo 17 minuti; durante la stagione, nonostante piccoli acciacchi fisici, trova il campo con pi\u00f9 continuit\u00e0, accumulando 11 presenze complessive, di cui quattro da titolare.\nAl termine della stagione 2017/2018 si ritira dal calcio giocato, a seguito dei continui infortuni che non gli permettono di allenarsi con continuit\u00e0; lascia per la seconda volta il club dopo 12 apparizioni ed un goal in due stagioni.\nNazionale.\nDopo tutta la trafila nelle nazionali giovanili, Rosicky debutta in nazionale maggiore a 19 anni il 23 febbraio del 2000, in un'amichevole contro l'Irlanda; all'epoca dell'esordio risult\u00f2 essere il secondo giocatore pi\u00f9 giovane ad aver mai indossato la maglia della nazionale, alle spalle di Jan Polak. Entra subito in pianta stabile nei convocati, partecipando ad Euro 2000 ed esordendo immediatamente da titolare l'11 giugno nella sconfitta contro l'Olanda, a causa della squalifica del compagno Patrik Berger; la nazionale Ceca si ritrova per\u00f2 in un girone difficile contenente anche la Danimarca ed i futuri campioni della Francia, ed esce al primo turno. Rosicky conclude la sua prima grande rassegna continentale con due presenze ed il record, imbattuto, di giocatore pi\u00f9 giovane ad aver rappresentato la repubblica Ceca nella fase finale di un Europeo.\nLe gare di qualificazione al Mondiale del 2002 lo vedono scendere in campo regolarmente; in una di queste, il 10 giugno 2001, segna i suoi primi due goal in campo internazionale, nella vittoria per 6-0 sulla Bulgaria. Al termine delle qualificazioni, la Repubblica ceca si trova al secondo posto nel gruppo 3 dietro alla Danimarca, posizione che le consente di giocarsi l'accesso alla fase finale passando attraverso dei playoff-qualificazione contro il Belgio, arrivato secondo nel gruppo 6. Nonostante i cechi arrivino al doppio confronto col favore dei pronostici, perdono entrambi i match col risultato di 1-0 venendo cos\u00ec estromessi dalla competizione. Rosicky salta per squalifica il match di andata, ma \u00e8 presente nella gara di ritorno decisa dal rigore di Marc Wilmots allo scadere dei tempi regolamentari.\nAd Euro 2004 la Repubblica Ceca si presenta con una rosa di alto livello, potendo contare su un nutrito gruppo di giocatori tesserati tra i migliori club d'Europa: erano infatti presenti in squadra Petr Cech ( portiere del Chelsea), i difensori Ujfalusi (Fiorentina), Jankulovski (Milan), Grygera e Galasek (entrambi Ajax), i centrocampisti Smicer (Liverpool), Poborsky (Lazio), Plasil (Monaco), il pallone d'oro 2003 Pavel Nedved ed i due attaccanti Milan Baros (Liverpool), poi capocannoniere del torneo, e Jan Koller (Borussia Dortmund), quest'ultimo compagno di squadra proprio di Rosicky. Nonostante un ottimo europeo, i sogni cechi si infrangono in semifinale contro la sorpresa Grecia, che vincer\u00e0 per 1-0 al termine dei tempi supplementari e che da li a poco si laureer\u00e0 campione d'Europa per la prima volta nella propria storia. Rosicky conclude la rassegna europea senza trovare ne il goal ne l'assist, nonostante alcune prestazioni dominanti ed il suo ruolo chiave nel gioco della squadra.\nGioca un ruolo chiave nelle qualificazioni al Mondiale del 2006, segnando 6 goal in 10 partite; la Repubblica Ceca arriva seconda in un gruppo di qualificazione molto combattuto, alle spalle dell'Olanda, guadagnandosi il diritto di partecipare ai Playoff di qualificazione contro la Norvegia. I cechi vincono entrambe le partite per 1-0, con Rosicky che segna il decisivo goal-qualificazione nella partita di ritorno spingendo in rete un pallone deviato dal capitano norvegese Riise sul tentativo di Milan Baros. La Repubblica Ceca guadagna cos\u00ec l'accesso alla fase finale di un mondiale per la prima volta nella propria storia, e che ad oggi rimane l'unica partecipazione della nazionale alla rassegna iridata.\nAl Mondiale del 2006 la Repubblica Ceca si trova inserita nel girone E, comprendente i futuri campioni dell'Italia, Ghana e USA; nonostante un ottimo esordio per 3-0 contro gli Stati Uniti, con Rosicky che firma una doppietta realizzando il secondo goal con un potente destro da 30 metri, i cechi perdono entrambi i match successivi per 2-0 terminando la kermesse al terzo posto del girone eliminatorio. La prematura sconfitta al campionato mondiale chiude definitivamente un ciclo per la nazionale ceca, con il ritiro di tre giocatori simbolo come Smicer, Poborsky e Nedved, e quello che arriver\u00e0 a breve di Koller; di conseguenza Rosicky eredita la fascia di capitano della nazionale, ruolo che manterr\u00e0 fino al ritiro.\nUn infortunio al ginocchio lo costringe a saltare prima l'ultima parte delle qualificazioni all'Europeo del 2008, e poi lo stesso Europeo; riappare con la maglia della nazionale il 9 settembre 2009, in un match di qualificazione al Mondiale del 2010 contro San Marino, dopo pi\u00f9 di 20 mesi dall'ultima volta.\nMancata la qualificazione al mondiale, Rosicky gioca le gare di qualificazione che vedono la sua nazionale guadagnarsi il posto per Euro 2012; nella seconda partita del girone, una vittoria per 2-1 sulla Grecia, si rompe il tendine d'achille concludendo cos\u00ec la competizione in anticipo.\nRosicky annuncia il suo abbandono alla nazionale al termine di Euro 2016, ritirandosi dai match internazionali col singolare record di essere contemporaneamente sia il pi\u00f9 giovane che il pi\u00f9 anziano giocatore ad aver rappresentato la Repubblica Ceca ad un Campionato Europeo di Calcio.\nStatistiche.\nPresenze e reti nei club.\n\"Statistiche aggiornate al 29 ottobre 2017.\""}
{"id": "318995", "revid": "287204", "url": "https://it.wikipedia.org/wiki?curid=318995", "title": "Tomas Rosicky", "text": ""}
{"id": "318996", "revid": "124537978", "url": "https://it.wikipedia.org/wiki?curid=318996", "title": "Ryan Adams", "text": "Oltre ad essere stato con i Whiskeytown tra i principali esponenti del movimento alternative country ha pubblicato in poco pi\u00f9 di dieci anni di carriera solista ed assieme ai The Cardinals tredici album. Si \u00e8 sposato a marzo 2009 con la sua collega Mandy Moore, cantautrice statunitense in attivit\u00e0 dal 1999. I due si sono separati \n. \u00c8 stato pi\u00f9 volte nominato al Grammy Award.\nBiografia.\nEsordi.\nHa iniziato a suonare nel gruppo punk \"The Patty Duke Syndrome\" con cui ha pubblicato nel 1994 un 7\" con due brani, split con i GlamourPuss e sempre nel 1994 ha formato i Whiskeytown, gruppo ispiratore del movimento alternative country e con cui ha inciso tre album \"Faithless Street\" (nel quale descrive il punk rock \"troppo duro da cantare\"), \"Strangers Almanac\" e \"Pneumonia\".\nHeartbreaker.\nNel 1999 lascia i Whiskeytown per intraprendere la carriera solista, \u00e8 una svolta verso atmosfere cantautoriali pi\u00f9 rock e che, soprattutto, confermano la grande capacit\u00e0 del giovane Ryan di scrivere canzoni.\nIl suo debutto come solista avviene nel 2000, con \"Heartbreaker\" prodotto da Ethan Johns. \u00c8 un misto di folk-rock che richiama lo stile di Bob Dylan, dolci e allo stesso tempo possenti armoniche degne del miglior Neil Young, soffici ballate country e tocchi di rock blues (\"To Be Young\"): \u00e8 la storia della conclusione di un rapporto dalla prospettiva dell'uomo.\nEmmylou Harris, che in passato aveva lavorato con il leggendario Gram Parsons, duetta con Adams in \"Oh My Sweet Carolina\". Altre partecipazioni al disco vengono da Carina Round assieme hanno scritto \"Come Pick Me Up\", Gillian Welch, David Rawlings e da Kim Richey. L'album ha avuto ottime recensioni ma non ha avuto un notevole successo commerciale.\nGold.\nNel 2001 ha pubblicato il secondo album solista \"Gold\", dove ha adottato un pi\u00f9 stile rock e meno country con momenti blues (\"Rescue Blues\"), ballate rock (\"Nobody Girl\"), e struggenti lenti (\"La Cienega Just Smiled\"), il tutto accompagnato da atmosfere malinconiche (\"Goodnight Hollywood Blvd.\")\nIl 7 settembre 2001, Adams ha girato un video per il brano \"New York, New York\" solo 4 giorni prima dei celebri tremendi attentati. Nel video si vede Adams che si leva in piedi sullo shoreline di Brooklyn, con le Torri Gemelle del World Trade Center che appaiono in lontananza sopra le sue spalle, mentre lui canta il verso \"I Still Love You, Though, New York\" che divent\u00f2 uno slogan su MTV nei giorni seguenti gli attentati dell'11 settembre. \u00c8 da segnalare che in quasi ogni scena del video il World Trade Center \u00e8 al centro dell'attenzione.\nNel 2002 ha ottenuto la nomination a tre premi Grammy, \"Miglior voce maschile rock\" per \"New York New York\"; \"Miglior album rock\" per \"Gold\"; e \"Miglior voce maschile country\" per la cover di Hank Williams \"Lovesick Blues\". L'album ha venduto oltre 364.000 copie, diventando il suo album di maggior successo e consacrandolo al grande pubblico.\nDemolition.\nDopo il successo di \"Gold\", ha continuato a registrare incessantemente (come si evince dai bootlegs numerosi e gli unreleased album). Era sua intenzione far uscire 5 album nel 2002 anche se poi ne fu pubblicato solo uno. \"Demolition\" \u00e8 una raccolta delle canzoni preferite dei cinque progetti di album (incluse le sessions per gli album non realizzati \"48 Hours\" e \"The Suicide Handbook\") fatte da Carrie Hamilton.\nL'album si snoda lungo 13 tracce che danno sfogo alle varie anime del talento compositivo di Adams. Si comincia con la rockeggiante \"Nuclear\" per poi passare alla splendida \"Hallelujah\", impreziosita dall'immancabile armonica ormai marchio di fabbrica di Adams (avvolgente in \"Desire\"). Spunti acustici con \"Cry On Demand\" e \"She Wants To Play Hearts\". Spruzzi di Ramones in \"Gimme A Sign\" fino ad arrivare alle contaminazioni elettroniche nella conclusiva \"Jesus (Don't Touch My Baby)\", una vera perla che riporta alle atmosfere Floydiane. Anche se l'album ha conquistato l'attenzione pi\u00f9 critica non \u00e8 riuscito a vendere quanto \"Gold\".\nLove is Hell e Rock N Roll.\nIn un tentativo di occuparsi della morte di Carrie Hamilton, Adams ha intrapreso uno sforzo lungo un anno per registrare un album; il risultato \u00e8 \"Love is Hell\". Al completamento, la Lost Highway, etichetta discografica attuale di Adams, ha percepito l'album per essere troppo scuro e non molto commerciabile. Disgustato, Adams \u00e8 entrato in studio e due settimane pi\u00f9 tardi ne \u00e8 uscito con \"Rock N Roll\".\nIn queste sessioni di registrazione, Adams ha avuto preziose collaborazioni con diversi musicisti: Melissa Auf Der Maur, Billie Joe Armstrong dei Green Day, e la sua fidanzata dell'epoca Parker Posey. Adams e la Lost Highway si sono poi finalmente accordati: l'etichetta avrebbe pubblicato il pi\u00f9 commerciale \"Rock N Roll\" e \"Love is Hell\" in due EP ravvicinati, il primo nel mese di novembre del 2003 e il secondo nel dicembre dello stesso anno. Nel maggio del 2004 \"Love is Hell\" \u00e8 stato ripubblicato come album completo, cos\u00ec come era stato inteso con bonus track e l'extended version di \"Anybody Wanna Take Me Home?\"\nRock N Roll.\n\"Rock n Roll\" \u00e8 un viaggio lungo 15 tracce attraverso la storia del rock and roll con il marchio di fabbrica di Adams. Si parte da \"This Is It\" in stile Replacements passando per \"Swallow\", che cita nell'intro i T-Rex, stessa citazione fatta dagli Oasis in \"Cigarettes and Alcohol\", proseguendo col citare i Pink Floyd (ma solo nel titolo) in \"Wish You Were Here\" e cos\u00ec via, in un album di puro rock'n'roll.\nLove is Hell.\nLove Is Hell pt.1 (2003) \u00e8 molto pi\u00f9 melodico e fa da contrasto a \"Rock N Roll\". Si parte con \"Political Scientist\", si prosegue con \"Afraid Not Scared\" e cos\u00ec via, passando per la cover di \"Wonderwall\" degli Oasis. Noel Gallagher, chitarrista degli Oasis, dopo aver ascoltato la cover di Adams, ne ha riproposto spesso la versione acustica nei suoi concerti. Si conclude, prima delle 2 bonus tracks, con \"Avalanche\".\nNel 2005 Adams ha ricevuto una nomination ai Grammy Award nella categoria \"Best Solo Rock Vocal Performance\" per la sua cover di \"Wonderwall\" contenuta in \"Love is Hell\". Il premio \u00e8 stato successivamente assegnato a Bruce Springsteen per \"Code of Silence\". \"My Blue Manhattan\" \u00e8 l'apertura di questo disco che vede impegnato Adams. La chiusura \u00e8 affidata a Hotel Chelsea Nights, una canzone con atmosfere alla Purple Rain di Prince. Anche qui due bonus track, con \"Fuck The Universe\" vero corpo estraneo del disco.\nCold Roses, Jacksonville City Nights, 29.\nCold Roses.\nAll'inizio del 2005, Adams ha annunciato la pubblicazione di tre album. Il primo \u00e8 un doppio album intitolato \"Cold Roses\", pubblicato il 3 maggio 2005. \u00c8 registrato insieme ai The Cardinals, e segna il ritorno alle atmosfere di Heartbreaker. L'album include i backing vocals di Rachael Yamagata su tre canzoni: \"Let it Ride\", \"Cold Roses\", and \"Friends\".\nJacksonville City Nights.\nIl suo secondo album dell'anno pubblicato con i The Cardinals, \"Jacksonville City Nights\", include le canzoni \"Hard Way To Fall\", \"The Hardest Part\" e \"Dear John\" cantata con Norah Jones. \u00c8 forse l'album pi\u00f9 country di Adams dai tempi degli Whiskeytown (una canzone, \"My Heart Is Broken\", risale proprio a quel periodo).\n29.\nRyan Adams, questo volta senza i Cardinals, ha pubblicato il suo terzo album dell'anno, \"29\", il 20 dicembre 2005. \u00c8 un album diverso dagli altri: pi\u00f9 cervellotico, intenso, intimo, triste, cupo. Si parte con l'omonima canzone, \"29\", ispirata a \"Truckin\"' dei Grateful Dead, seguono \"Night Birds,\" \"Blue Sky Blues\" e la spagnoleggiante \"The Sadness\" a precedere la parte finale del disco.\nElizabethtown.\nLa canzone di Ryan Adams \"Come Pick Me Up\" dell'album \"Heartbreaker\" \u00e8 stata inserita nel film di Cameron Crowe \"Elizabethtown\". La canzone non pubblicata \"Words\", presente nel film nel viaggio di Drew (interpretato da Orlando Bloom), compare per la prima volta su iTunes come EP in esclusiva \"Songs for the Ride Home\", seguito da una pubblicazione del secondo volume della colonna sonora di \"Elizabethtown\" (7 febbraio 2006), con \"English Girls Approximately\" originariamente in scaletta su \"Love Is Hell\". Nel film, Claire (interpretata da Kirsten Dunst) pu\u00f2 essere vista con l'album \"Love Is Hell\" nella sua valigia accanto al disco degli Heart, \"Jupiter's Darling\".\nDJ Reggie, The Shit, and WereWolph.\nDopo i 3 album pubblicati nel solo 2005 (\"Cold Roses\", \"29\" e \"Jacksonville City Nights\"). Ryan non si smentisce neanche nel 2006: sul suo sito ufficiale ha infatti messo in vendita ben 11 album sotto 3 diversi pseudonimi. DJ Reggie \u00e8 la versione hip-hop di Ryan Adams, e sotto questo nome si possono trovare ben 4 LP. The Shit (6 album) e Werewolph (uno) sono invece il suo alter ego hardcore.\nIl 2006.\nA febbraio 2006, Adams completa per la prima volta dal 2003 un tour britannico senza interruzione. Suonando da solo, accompagnato spesso da Brad Pemberton (batterista sia per The Pinkhearts e The Cardinals) e nella data finale a Londra da Neal Casal.\nTra la primavera e l'estate Adams parte per un lungo tour negli Stati Uniti che tocca con cinque date in aprile la costa occidentale, per proseguire verso la East Coast/Midwest, partecipando al Lollapalooza a Chicago il 4 agosto 2006. In questo tour ha presentato in anteprima alcune nuove canzoni apparse su lavori successivi compreso \"Breakdown in the Resolve\", \"Tho Hearts\", \"Rip Off\", \"Everybody Knows\" e \"Blue Hotel\" e alcune cover dei Grateful Dead, come \"He's Gone\", \"Bird Song\", \"Franklin's Tower\" e \"Stella Blue\".\nAll'inizio di agosto una nuova canzone era disponibile sul suo Website ufficiale, la canzone \u00e8 stata intitolata \"Lovely and Blue\". Il 30 agosto 2006 \u00e8 stato annunciato attraverso il website ufficiale di Ryan Adams che la bassista Catherine Popper dei The Cardinals aveva deciso lasciare a tempo indefinito il gruppo, sostituita da un amico di lunga data, Chris Feinstein.\nNel settembre del 2006 Adams ha reso disponibili due nuove canzoni di genere hip hop come benvenuto al suo Web site ufficiale, le canzoni sembrano essere influenzate fortemente da Beck e da testi divertenti e assurdi. Il 31 ottobre 2006 l'album \"Songbird\", una collaborazione con Willie Nelson, \u00e8 stato pubblicato e prodotto dallo stesso Adams; lui e i Cardinals suonano come gruppo di supporto.\nEasy Tiger.\nAdams ha pubblicato il suo nono album il 26 giugno 2007, intitolato \"Easy Tiger\". L'album include molte tracce presentate durante il Tour 2006, pi\u00f9 altri inediti.\nLa canzone \"Two\" \u00e8 cantata in duetto con Sheryl Crow, mentre per il resto dell'album si \u00e8 avvalso della collaborazione dei Cardinals.\nIl primo singolo estratto \u00e8 \"Halloween Head\", il cui video vede le esilaranti lezioni di ballo di un gruppo di finlandesi anziani.\nTour con gli Oasis e \"Cardinology\".\nLa sua etichetta Lost Highway ha dichiarato che Ryan Adams inoltre pubblicher\u00e0 un box-set verso la fine del 2007 che comprende live, gli album inediti 48 Hours and the Suicide, la serie live di bootlegged di Bedhead e le canzoni non incluse su Easy Tiger. Nell'edizione di settembre 2007 di Q Magazine, Adams ha precisato che il titolo dell'album sar\u00e0 20:20 e sar\u00e0 un album doppio, con il primo disco che avr\u00e0 materiale raro che nessuno ha sentito e uno di B-side\nNel 2007 Adams ha rivelato che ha superato \"un periodo esteso di dipendenza\" che si \u00e8 concluso nel 2006. Adams ha detto che ha sniffato ordinariamente eroina mescolata con cocaina e ha abusato di alcol e pillole. Adams ha superato le sue dipendenze con l'assistenza della sua ragazza Jessica Joffe usando una terapia a base di valium e presenziando alle riunioni degli alcolisti anonimi. Successivamente \u00e8 stato impegnato con i Cardinals in un tour nel suo paese come spalla nei concerti degli Oasis, suoi miti giovanili, per poi pubblicare il nuovo album, sempre con i Cardinals, \"Cardinology\", preceduto dal singolo \"Fix It\". \"Cardinology\", decimo album in studio e quinto con i Cardinals, \u00e8 uscito il 28 ottobre 2008. Nel 2010 esce \"Orion a proprio nome e il doppio \"III/IV\" con i Cardinals, L'anno seguente \u00e8 la volta di \"Ashes &amp; Fire\".\"\nDopo tre anni, nel 2014 ha pubblicato un EP, \"1984\", e l'album \"eponimo\".\nCollaborazioni.\nJesse Malin.\nRyan Adams si impegna per la prima volta nella produzione di un album con il primo di Jesse Malin \"The Fine Art of Self Destruction\" nel 2002. Adams suona anche alcune chitarre elettriche e le tastiere, partecipando anche come controvoce. Adams in seguito lavorer\u00e0 con Malin per formare il gruppo punk-rock The Finger (sotto lo pseudonimo di \"Warren Peace\" e \"Irving Plaza\" rispettivamente), che realizza due EP raccolti sotto forma di album: \"We Are Fuck You\", pubblicato da One Little Indian Records nel 2003. Nel 2005 Adams e Malin, insieme a Blondie e altri, suonarono al concerto di beneficenza per l'Uragano Katrina all'Irving Plaza a New York. Ryan Adams ha anche contribuito alla realizzazione dell'album di Jesse Malin del 2004 intitolato \"The Heat\" e sta ancora facendo la sua arte suonando nell'album di Malin in uscita nel 2007 \"Glitter in the Gutter\".\nPhil Lesh.\nRyan Adams \u00e8 diventato amico di Phil Lesh dei Grateful Dead. Lui e Phil si sono incontrati ai Jammys Awards a New York all'inizio del 2005. I due si sono conosciuti al Jerry Garcia's \"Wharf Rat\" dove Lesh ha legato con Adams. Nel corso dei due anni successivi, Adams ha incontrato Phil in alcune esibizioni di Phil Lesh &amp; Friends, incluso una serata al Red Rocks fuori Denver e agli NYE 2005 al Bill Graham Event Center a San Francisco. Lesh ha inoltre partecipato come ospite a molti concerti di Ryan Adams. Lesh ha dichiarato pi\u00f9 volte pubblicamente che \"Adams \u00e8 uno dei pi\u00f9 grandi chitarristi della sua generazione\".\nRyan Adams e il diritto d'autore.\nAnche se Adams non \u00e8 personalmente implicato, la societ\u00e0 madre della sua etichetta, Universal Music Group ha collaborato con l'FBI e l'ufficio dell'avvocatura degli Stati Uniti nel proseguimento dei primi arresti sulla violazione della legge della misura del copyright di prerelease approvata nel 2005. La legge considera un crimine federale pubblicare musica coperta dal diritto d'autore prima del tempo previsto, senza permesso del detentore del copyright. Due individui non legati tra loro, Robert Thomas (Milwaukee, Wisconsin) e Jared Bowser (Jacksonville, Florida), sono stati accusati il 10 marzo 2006, per aver postato quattro canzoni di \"Jacksonville City Nights\" su un messaggio in un forum nel mese di agosto del 2005, poco prima della pubblicazione prevista. I due dovranno affrontare 11 anni di prigione e pagare indennit\u00e0 fino ad un massimo di $750.000."}
{"id": "318997", "revid": "92723", "url": "https://it.wikipedia.org/wiki?curid=318997", "title": "Missile aria-aria", "text": "Il missile aria-aria, chiamato anche AAM (dall'inglese: \"Air to Air Missile\") \u00e8 un missile dotato di un sistema di guida e lanciato da un vettore aereo, solitamente un aereo da caccia con la finalit\u00e0 di distruggere un altro aeroplano. I missili aria-aria sono propulsi da uno o pi\u00f9 motori a getto, normalmente motori a razzo a propellente solido, anche se non mancano esempi di missili che utilizzano propellente liquido.\nStoria.\nRuhrstahl X-4\nIl Ruhrstahl X-4, citato anche come Kramer X4 o RK 344 Ruhrstahl-Kramer, era un missile aria-aria sviluppato dall'azienda tedesca Ruhrstahl AG durante la seconda guerra mondiale.\nPrimo missile aria-aria a livello mondiale, non fece in tempo ad entrare in servizio.\nDall'X-4 venne sviluppato un missile anticarro, l'X-7, ma che non arriv\u00f2 alla produzione in serie.\nTipi di guida autonomi automatici.\nI missili guidati utilizzano un sistema di ricerca per identificare i loro bersagli (normalmente radar o infrarosso anche se esistono sistemi a guida laser e a tracciamento ottico) per poi autoguidarsi su una rotta di collisione con il loro obiettivo. Il bersaglio \u00e8 generalmente distrutto dalla testata esplosiva, spesso dotata di effetto dirompente per incrementare il raggio letale, che detona utilizzando una spoletta di prossimit\u00e0 (o ad impatto in caso di un colpo diretto). Alcuni missili utilizzano il trasferimento della loro energia cinetica per danneggiare ulteriormente il bersaglio, ma tutti, anche i pi\u00f9 piccoli, sono dotati di una qualche forma di testata esplosiva.\n\u00c8 importante notare come i missili non debbano obbligatoriamente utilizzare il loro sistema di ricerca per rilevare e tracciare il bersaglio prima del lancio. Un missile infrarosso pu\u00f2 utilizzare il radar d'attacco dell'aereo lanciatore per trovare il bersaglio e un missile a guida radar pu\u00f2 essere lanciato dopo una identificazione visiva o mediante l'utilizzo di un sistema di ricerca a tracciamento ad infrarossi (\"IRST - InfraRed Search and Track\"). \u00c8 inoltre possibile che i missili possano richiedere l'illuminazione del radar di attacco dell'aereo lanciatore durante parte o tutto il percorso dell'intercettazione.\nGuida radar.\nLa guida radar \u00e8 normalmente utilizzata per i missile a medio o lungo raggio, quando, data la distanza, la segnatura termica infrarossa del bersaglio risulta troppo debole per un adeguato tracciamento. Esistono due tipologie principali di missili a guida radar: i missili a guida radar attiva e quelli a guida radar semi-attiva.\nGuida radar attiva.\nI missili a guida radar attiva utilizzano il loro sistema radar per rilevare ed inseguire il loro bersaglio anche se la dimensione dell'antenna radar \u00e8 limitata dal diametro del missile, limitando di conseguenza la portata del radar stesso. Per questo spesso viene utilizzato un sistema di guida inerziale per l'avvicinamento, mentre il radar del missile viene acceso solo quando il bersaglio \u00e8 a portata di rilevamento.\nGuida radar semiattiva.\nI missili a guida radar semi-attiva sono pi\u00f9 semplici e comuni utilizzando per l'intercettazione le riflessioni del bersaglio sul radar dell'aereo lanciatore che produce un \"fascio\" entro il quale il missile segue l'obbiettivo. Questo tipo di funzionamento obbliga l'aereo lanciatore a rimanere bloccato sul bersaglio limitando la sua possibilit\u00e0 di manovra ed esponendolo ad eventuali contrattacchi nemici. A causa del decadimento del segnale radar sulle lunghe distanze \u00e8 abbastanza facile disturbare, con adeguate contromisure, il percorso del missile. Le contromisure elettroniche comunque possono agire in vari modi.\nI missili a guida radar possono essere contrastati attraverso rapide manovre evasive (che possono far perdere l'aggancio del missile con il radar di guida dell'aereo lanciatore), utilizzando \"chaff\", esche elettroniche che illudono il radar, e facendo ricorso ad adeguate contromisure elettroniche (ECM).\nGuida infrarossa (o termica).\nI missili a guida infrarossa utilizzano il calore prodotto dai bersagli per guidarsi. I primi sensori infrarossi avevano una bassa sensibilit\u00e0 che permetteva loro di seguire solo le scie di calore prodotte dai gas di scarico dell'aereo avversario. Questo obbligava l'aereo attaccante a manovrare fino a portarsi in coda all'obbiettivo prima di poter lanciare questo tipo di missile. Ci\u00f2 limitava inoltre la gittata dei missili infrarossi a causa del rapido decadimento dell'immagine termica all'aumentare della distanza.\nI missili a guida infrarossa di nuova generazione, grazie a sensori molto pi\u00f9 sensibili, sono in grado di rilevare la temperatura della superficie del bersaglio (che si riscalda per l'attrito con l'aria) oltre il calore prodotto dal motore sia da posizione laterale che frontale. Questa capacit\u00e0, combinata con una elevata manovrabilit\u00e0, permette loro un ingaggio \"all-aspect\" (da ogni angolazione) e l'aereo lanciatore non ha pi\u00f9 l'obbligo di effettuare il lancio dalla posizione posteriore, anche se tale tipo di lancio garantisce migliori possibilit\u00e0 di colpire il bersaglio.\nPer contrastare i missili infrarossi l'aereo bersaglio pu\u00f2 lanciare \"flare\", bengala, dispositivi che generano calore e, avendo una temperatura maggiore dell'aereo, attraggono il missile. \u00c8 inoltre possibile utilizzare falsi bersagli trainati oppure disturbatori dello spettro infrarosso. Comunque i missili a guida infrarossa di ultima generazione (come l'IRIS-T) utilizzano un sensore infrarosso ad immagine che \"vede\" l'obbiettivo (in maniera simile ad una videocamera digitale) ed \u00e8 in grado di discriminare tra la sagoma di un aeroplano e una fonte puntiforme di calore (come un \"flare\"). I nuovi missili, inoltre, dispongono di un angolo di rilevamento molto ampio in maniera da non obbligare l'aereo attaccante a puntare direttamente sul bersaglio per permettere al missile di agganciarlo: \u00e8 possibile utilizzare un visore montato sul casco di volo del pilota che permette di rilevare e lanciare ad un altro bersaglio semplicemente osservandolo. In maniera da migliorare la manovra di missili lanciati a basse distanze o a cattivi angoli di intercettazione, i moderni missili impiegano un sistema a vettore di spinta basato su gas che permette al missile di effettuare rapide manovre quando non \u00e8 ancora stato spinto alla velocit\u00e0 massima, rendendo inefficienti le piccole superfici di controllo.\nProgettazione.\nI missili aria-aria sono normalmente composti da un sottile e lungo cilindro di minima sezione che permette loro di raggiungere le elevate velocit\u00e0 necessarie per una riuscita intercettazione. La parte anteriore \u00e8 occupata dal sistema di ricerca che pu\u00f2 essere, come gi\u00e0 visto, un sistema radar, un ricevitore radar oppure un sensore infrarosso. Dietro a questo alloggia il sistema avionico destinato al controllo del missile e posteriormente si trova la testata di guerra, normalmente diversi chilogrammi di esplosivo circondati da metallo che si frammenta all'atto dell'esplosione (in alcuni casi il metallo \u00e8 preframmentato per migliorare la dispersione). La parte posteriore del missile contiene il sistema propulsivo, normalmente a razzo. Motori a razzo con propellente solido a doppio stadio sono comunemente utilizzati, ma per alcuni missili a lungo raggio viene utilizzato un motore a propellente liquido in grado di dosare la potenza in maniera da prolungare il raggio d'azione e riservare una parte del carburante per le complesse e dispendiose manovre di intercettazione finale. Alcuni motori a propellente solido utilizzano la stessa tecnica utilizzando un secondo motore a razzo che viene acceso solamente in prossimit\u00e0 del bersaglio. Sono allo studio missili come l'MBDA Meteor, che utilizzano uno statoreattore (simile ad un motore a getto) per aumentare la propria gittata.\nI missili moderni utilizzano motori che producono una minima scia di fumo, a differenza dei primi modelli che permettevano una facile identificazione visiva da parte del bersaglio in grado, quindi, di mettere in atto una serie di manovre evasive.\nLa tecnica.\nLo scopo del missile aria-aria \u00e8 quello di abbattere un aeroplano caratterizzato dalla concentrazione di vari impianti vitali. Sarebbe troppo penalizzante cercare di colpire materialmente un aeroplano con una carica esplosiva dirompente, in quanto occorrerebbe una precisione di tiro ed inseguimento realizzabile solo a brevissime distanze. Si cerca perci\u00f2 di neutralizzare il bersaglio colpendolo in pi\u00f9 punti con un'azione di tipo meccanico, solitamente per mezzo dell'impatto di una rosa di schegge d'acciaio di grande resistenza, sparate ad altissima velocit\u00e0 (quella del missile pi\u00f9 quella dell'esplosione) da una carica esplosiva relativamente modesta, quindi leggera e piccola. In genere costituita da TNT (trinitrotoluene), energizzato da RDX (ciclonite) ed altri componenti che lo rendono adatto alla missione.\nA seconda del tipo di missile, come abbiamo visto, il radar di bordo dell'aeroplano vettore fornir\u00e0 la soluzione di tiro al missile. Per esempio prendiamo in considerazione il Philco-Ford AIM-9B Sidewinder, un missile degli anni ottanta, ormai non pi\u00f9 in uso in questa versione, e quindi declassificato. Si tratta di un'arma a breve raggio dotata di un sistema automatico di guida ottico infrarosso, \u00e8 cio\u00e8 capace di dirigersi autonomamente sui bersagli una volta acquisitili, sia di giorno che di notte, ma solo in condizioni di buona visibilit\u00e0. La portata operativa di questo missile \u00e8 di 4\u00a0km, mentre quello dello AIM-9L \u00e8 di 7\u00a0km \"all-aspect\", cio\u00e8 ingaggia il bersaglio da qualsiasi angolazione provenga. Quest'ultima versione, ancora in uso, ha una spoletta di prossimit\u00e0 che viene attivata per mezzo di raggi laser. Appena i sensori della spoletta rilevano la riflessione di uno dei raggi, attiva il detonatore. La testata esplosiva del Sidewinder \u00e8 del tipo Mk.8 model 0, lunga 343\u00a0mm, del diametro di 127\u00a0mm ha una massa di 11,3\u00a0kg, di cui 5 esplosivo HBX 1. Questo \u00e8 composto a sua volta per il 40% di TNT, 38% ciclonite, 17% polvere d'alluminio e 5% di cloruro di cromo. Al momento dell'esplosione la carica lancia alla velocit\u00e0 di circa 1.200\u00a0m/s circa 1.300 frammenti di acciaio speciale, preformati a barretta a sezione quadrata da 9,5\u00a0mm lunghe 13\u00a0mm. Le barrette sono posizionate tutt'intorno alla carica esplosiva. L'energia impressa dallo scoppio consente loro di attraversare una lastra d'acciaio spessa 2\u00a0cm alla distanza di 10 m. Anche l'onda d'urto del missile e dell'esplosione ha effetti meccanici sensibili sulle strutture di un aereo, ma fino alla distanza di circa 3 m.\nUn missile aria-aria, inoltre, deve essere in grado di prevedere con sufficiente accuratezza la posizione dell'aeroplano una volta che la carica viene attivata, in quanto le schegge di alluminio dovranno intercettare l'aereo una volta scagliate in aria. Non solo, ma il missile ha un'autonomia limitata dalle sue piccole dimensioni, perci\u00f2 dovr\u00e0 percorrere la distanza minore che lo separa dal bersaglio. Per farlo dovr\u00e0 calcolare una \"soluzione di tiro\", ovvero la posizione dell'aeroplano quando il missile incrocer\u00e0 la sua traiettoria.\nLista principali AAM.\nI missili AAM si possono classificare in base al loro raggio d'azione: a corto, medio e lungo raggio."}
{"id": "318998", "revid": "14806", "url": "https://it.wikipedia.org/wiki?curid=318998", "title": "Radio zombie", "text": ""}
{"id": "318999", "revid": "1610933", "url": "https://it.wikipedia.org/wiki?curid=318999", "title": "Svasso maggiore", "text": ""}
{"id": "319000", "revid": "30610", "url": "https://it.wikipedia.org/wiki?curid=319000", "title": "Podiceps cristatus", "text": "Lo svasso maggiore (\"Podiceps cristatus\" ) \u00e8 un uccello della famiglia dei Podicipedidi.\nDescrizione.\nGli svassi maggiori sono lunghi 46\u201351\u00a0cm e hanno un'apertura alare di 59\u201373\u00a0cm. Pesano dagli 800 ai 1400 g. In estate gli uccelli sono facili da riconoscere nel loro piumaggio variopinto: nuotano spesso in mezzo ai laghi e scompaiono in immersioni piuttosto lunghe. Hanno un collo lungo bianco in avanti, un viso bianco, un capo nero e un ciuffo rosso mattone e nero. Il ciuffo viene aperto in caso di pericolo.\nNel piumaggio non riproduttivo manca il caratteristico ciuffo variopinto che rende lo svasso confondibile con alcuni gaviidi, come ad esempio lo strolaga minore. \nGli svassi maggiori hanno un richiamo frequente e sonoro, un rumore gracido che suona coco-coco-coco.\nDistribuzione.\nGli svassi maggiori si trovano negli specchi d'acqua di pianura di tutta Europa (fino alla Scandinavia settentrionale e all'Islanda). Le popolazioni orientali sono uccelli migratori che svernano lungo le coste dell'Europa occidentale e meridionale. In Germania gli svassi maggiori sono prevalentemente uccelli stanziali, che emigrano pure lungo le coste in caso di laghi ghiacciati pi\u00f9 a lungo.\nNutrimento.\nGli svassi maggiori si nutrono principalmente del pesce che cacciano in immersione. Ma anche girini, tritoni, gamberetti, ragni e insetti d'acqua come anche i semi fanno parte del loro nutrimento.\nCura della covata.\nL'accoppiamento degli svassi maggiori \u00e8 notevole e viene anche definito \"ballo del pinguino\". La coppia si dirige petto a petto sull'acqua, gli uccelli scuotono il capo e sbattono con i piedi sull'acqua. Gli svassi maggiori costruiscono il loro nido sull'acqua, \u00e8 fatto di parti di pianta galleggianti ed \u00e8 nascosto nella vegetazione della riva. In esso vengono covate dalle 3 alle 4 uova per 27-29 giorni. I pulcini fuggono dal nido e riescono a nuotare e addirittura ad immergersi da soli. In questo primo tempo vengono tuttavia anche portati sul dorso dai genitori. Hanno strisce bianche sul capo e sul dorso. \nIl NABU ha scelto nel 2001 lo svasso come uccello dell'anno.\nCuriosit\u00e0.\nLa protezione dello svasso maggiore era l'obiettivo principale della Royal Society for the Protection of Birds britannica del XIX secolo. Le penne degli uccelli venivano allora lavorate molto spesso nell'industria della moda. Le stiliste lavoravano le penne come ornamento per cappelli o come decorazione dei colletti. Le penne venivano lavorate in modo da assomigliare ad una pelliccia. In seguito agli sforzi protettivi della Royal Society la specie \u00e8 riuscita a sopravvivere in Gran Bretagna."}
{"id": "319001", "revid": "1948203", "url": "https://it.wikipedia.org/wiki?curid=319001", "title": "L'uomo sogna di volare", "text": "L'uomo sogna di volare \u00e8 il sesto album di inediti dei Negrita. \u00c8 stato pubblicato il 28 gennaio 2005 per l'etichetta Black Out.\nIl disco.\nRispetto ai lavori precedenti, improntati su un rock di stampo anglosassone, questo album risulta molto contaminato da sonorit\u00e0 sud-americane e latine in generale. \u00c8 il risultato di un lungo viaggio dei Negrita nell'America Latina, durante il quale hanno attraversato Brasile, Uruguay, Argentina e Cile. Il gruppo si \u00e8 fatto influenzare molto dagli artisti che ha incontrato, tra i quali gli argentini Bersuit Vergabarat (che hanno accompagnato i Negrita in alcune date del loro tour), i percussionisti brasiliani Boghan Costa e Peu Meurray, il musicista Carlinhos Brown (noto in Italia per essere uno dei Tribalistas) e il rapper Gabriel O Pensador. Quest'ultimo compare anche nel brano \"Sale\", primo singolo estratto. Sono stati estratti, oltre a \"Sale\", altri quattro fortunati singoli: \"Greta\", \"Rotolando verso sud\", \"L'uomo sogna di volare\" e \"Destinati a perdersi\". \"Tutto bene\" \u00e8 cantata da Drigo.\nUna particolarit\u00e0: al termine dell'ultimo brano dell'album, \"Il branco\", c'\u00e8 una ghost track dove si sente chiaramente una persona che scrive con un gesso sulla lavagna. La parola che viene scritta \u00e8 \"LOVE\", la stessa che le posizioni dei membri della band sulla copertina suggeriscono."}
{"id": "319002", "revid": "124576012", "url": "https://it.wikipedia.org/wiki?curid=319002", "title": "Bernardo Davanzati", "text": "Biografia.\nDopo un temporaneo soggiorno in Francia, il Davanzati visse sempre a Firenze, dove nel 1547 entr\u00f2 a far parte dell'Accademia fiorentina, nella quale ricopr\u00ec importanti cariche.\nIn seguito fu membro dell'Accademia degli Alterati e collabor\u00f2 dal 1582 con l'Accademia della Crusca.\nL'attivit\u00e0 commerciale e bancaria intrapresa gli consent\u00ec di investire i capitali guadagnati nell'acquisto di terre e palazzi, tra cui il Palazzo Davanzati.\nTra le opere a carattere economico Davanzati scrisse il trattato \"Lezione delle monete\" (1588), nel quale espose la teoria quantitativa della moneta, la \"Notizia de' cambi\" (1581) e \"Coltivazione delle viti e di alcuni arbori\" (1579), che fa assegnare al Davanzati un ruolo importante per l'agronomia italiana.\nI primi due scritti, che contengono osservazioni sull'utilizzo della moneta come merce di scambio e notizie sulle applicazioni commerciali dei cambi, si inquadrano nel panorama mercantilistico italiano del XVI e XVII secolo. La \"Lezione delle Monete\", in particolare, contiene molti tratti della moderna teoria delle Banche Centrali; ad esempio, vi si afferma che la moneta \u00e8 un bene pubblico, un servizio che il principe rende al popolo e che deve essere a carico della fiscalit\u00e0 generale, ecc. Si trova in traduzione sui siti web delle pi\u00f9 prestigiose facolt\u00e0 di Economia straniere; solo in Italia non \u00e8 pi\u00f9 ristampata.\nL'opera per la quale \u00e8 maggiormente conosciuto \u00e8 il volgarizzamento degli \"Annali\" di Publio Cornelio Tacito, opera iniziata nel 1580 e terminata nel 1596.&lt;br&gt;La traduzione dell'opera tacitiana fu voluta dall'Accademia degli Alterati per rispondere ad un libro di Henri Estienne, nel quale l'erudito francese sosteneva la superiorit\u00e0 della lingua francese rispetto a quella italiana, affermando che solamente la prima avrebbe potuto rendere al meglio lo stile letterario di Tacito. Davanzati tradusse gli \"Annali\" e poi altre opere di Tacito in uno stile conciso, con meno parole del testo. Sebbene egli per la forma attingesse a Dante e ai trecentisti, si giov\u00f2 largamente del linguaggio parlato fiorentino del tempo. Per l'eccessivo desiderio di brevit\u00e0, talvolta riusc\u00ec oscuro; tuttavia la sua traduzione, con tutti gli arcaismi e fiorentinismi, si pu\u00f2 considerare \"la pi\u00f9 meravigliosa che mai sia stata fatta\" (Ugo Foscolo).\nNel 1602 Davanzati compose l'opera in due libri \"Scisma d'Inghilterra fino alla morte della reina Maria\", riduzione del \"De origine ac progressu schismatis anglicani\" del gesuita Nicholas Sanders.\nCompose anche il trattato \"Del modo di piantare e custodire una Ragnaja e di uccellare a ragna\", sulle tecniche di caccia agli uccelli con le trappole, la cui paternit\u00e0 fu riconosciuta per la prima volta da Giovanni Targioni Tozzetti, e infine il \"Volgarizzamento della Natura del voto\" di Erone di Alessandria. Anche in queste scritture lo stile del Davanzati \u00e8 stringato, sobrio, lontano da quello verboso e accademico dei suoi contemporanei."}
{"id": "319003", "revid": "380654", "url": "https://it.wikipedia.org/wiki?curid=319003", "title": "Christopher Daniels", "text": "Conosciuto come \"Il re delle Indie\" per il suo lavoro nelle federazioni indipendenti di tutto il mondo, \u00e8 principalmente ricordato per i suoi trascorsi nella Ring of Honor e nella Total Nonstop Action Wrestling. Inoltre ha lottato anche nella World Wrestling Federation e nella New Japan Pro-Wrestling.\nIn carriera ha detenuto venti titoli tra TNA, ROH e NJPW, tra cui quattro TNA X Division Championship, sei NWA World Tag Team Championship, due TNA World Tag Team Championship, un ROH World Television Championship, quattro ROH World Tag Team Championship, un ROH World Championship, un ROH World Six-Man Tag Team Championship e un IWGP Junior Heavyweight Tag Team Championship. Con la vittoria del ROH World Six-Man Tag Team Championship, \u00e8 diventato il primo Grand Slam Champion della storia della Ring of Honor.\nCarriera.\nGiovinezza.\nNato a Kalamazoo, Michigan, il 24 marzo 1970, all'et\u00e0 di tre anni, la famiglia si trasfer\u00ec a Fayetteville, nella Carolina del Nord, dove divenne un fan accanito della Mid-Atlantic Championship Wrestling. Dopo essersi laureato in teatro al Methodist College, si trasfer\u00ec con la moglie a Chicago, Illinois, dove progettava di diventare attore.\nCircuito indipendente (1993\u20132002).\nAllenato da Sam DeCero, Mike Anthony e Kevin Quinn, debutt\u00f2 nella Windy City Pro Wrestling nell'aprile del 1993, perdendo in coppia con Titan contro i The Manson Brothers (Ripper e Skull). Il mese successivo sconfisse Trevor Blanchard per il WCPW Light Heavyweight Championship e poco dopo vinse il WCPW Tag Team Championship con Kevin Quinn Successivamente, si rec\u00f2 a Porto Rico per lottare per la World Wrestling Council e il 22 ottobre 1995 in coppia con Kevin Quinn, vinse il WWC World Tag Team Championship, battendo Hurac\u00e1n Castillo, Jr. e Invader I. Mantennero i titoli per circa un mese, quando li persero contro i Canadian Glamour Boys (Sean Morley e Rex King) Tornato a Windy City, sconfisse Bret Sanders per il WCPW Middleweight Championship, perdendolo contro Brandon Bishop 17 giorni dopo. In questo periodo, lott\u00f2 per la Empire Wrestling Federation, dove vinse l'EWF Heavyweight Championship.\nAllo show per la celebrazione del 50\u00ba anno della National Wrestling Alliance, ancora in coppia con Quinn, sconfisse Danny Dominion e Ace Steele e diventarono i primi NWA Midwest Tag Team Champion.Partecip\u00f2 al 3\u00ba torneo annuale ECWA Super 8, raggiungendo la finale dove perse contro Steve Bradley. Dopo un breve periodo nella Extreme Championship Wrestling si rec\u00f2 in Giappone, dove svilupp\u00f2 il suo personaggio mascherato, Curry Man, e partecip\u00f2 alla Masked Man League, doce si qualific\u00f2 terzo. Il 19 dicembre 1999, sconfisse Minoru Fujita nella Michinoku Pro Wrestling con in palio il British Commonwealth Junior Heavyweight Championship. Tornato negli Stati Uniti, batt\u00e9 Michael Modest per l'APW Worldwide Internet Championship della All Pro Wrestling e vinse il 4\u00ba torneo annuale ECWA Super 8. Il 14 gennaio 2000, lott\u00f2 un tryout match nella World Championship Wrestling, dove sconfisse Mikey Henderson. L'idea originale era che Daniels interpretasse Syndrome, il maestro oscuro di Vampiro, ma il suo debutto in WCW fu continuamente rimandato e alla fine torn\u00f2 sulla scena indipendente. Ha poi vinto il torneo King of the Indies organizzato dalla All Pro Wrestling, il WCPW League Championship e l'UPW Heavyweight Championship.\nWorld Wrestling Federation (1998\u20132001).\nNel 1998, firm\u00f2 un contratto di sviluppo con la World Wrestling Federation e si allen\u00f2 al Funkin' Dojo di Dory Funk Jr.. Debutt\u00f2 il 19 gennaio 1998, perdendo un dark match contro Mick Tierney e fu utilizzato principalmente negli show secondari, come \"Sunday Night Heat\" e \"Shotgun Saturday Night\".\nNel 2000, indoss\u00f2 una maschera e (come Conquistador Dos) lott\u00f2 al fianco di Aaron Aguilera (Conquistador Uno). Il tag team, chiamato Los Conquistadores, fu inserito nella faida tra gli Hardy Boyz e Edge e Christian Con la gimmick dei Los Conquistadores, lottarono nel bar room brawl con gli APA.\nFece inoltre diverse apparizioni a \"Jakked\" durante la primavera del 2001, inclusa una sconfitta contro Jerry Lynn e una sconfitta in tag team contro Kaientai con Scoot Andrews come suo partner. Lott\u00f2 il suo ultimo match in WWF il 3 luglio 2001 a \"Heat\", dove perse contro Essa R\u00edos.\nWorld Championship Wrestling (2000\u20132001).\nNella puntata di \"WCW WorldWide\" del 17 giugno 2000, Daniels perse contro Chris Candido e nella puntata di \"WorldWide\" del 21 ottobre, perse contro Kwee Wee.\nDebutt\u00f2 a \"Nitro\" il 22 gennaio 2001, lott\u00f2 contro Michael Modest. Durante l'incontro, Daniels tent\u00f2 un springboard moonsault, ma con il piede sinistro manc\u00f2 la corda e incapace di spingere sufficientemente per completare la rotazione, atterr\u00f2 sulla testa, subendo un serio infortunio al collo. Sebbene riusc\u00ec a terminare l'incontro, il suo braccio sinistro rimase danneggiato. In seguito, firm\u00f2 un contratto da novanta giorni, ma nel marzo del 2001, al termine di esso, lasci\u00f2 la compagnia.\nRing of Honor (2002\u20132007).\nThe Prophecy (2002\u20132004).\nIl 23 febbraio 2002, lott\u00f2 nel main event del primo show della Ring of Honor, un triple threat match contro Low Ki e Bryan Danielson. Perse l'incontro, poi si rifiut\u00f2 di stringere la mano ai suoi avversari, infrangendo il \"codice d'onore\" della ROH, che imponeva a tutti i lottatori di stringere la mano prima e dopo un incontro Prese quindi il microfono e sfid\u00f2 i due a un torneo round robin per il secondo show della ROH. Daniels elimin\u00f2 Danielson nel primo match, ma nel match sussessivo, fu sottomesso alla Dragon Clutch di Low Ki. Nel post match dichiar\u00f2 che avrebbe vinto se non avesse gi\u00e0 lottato quella notte, giurando di non lottare di nuovo con Low Ki a meno che non fosse un match con in palio il ROH World Championship.\nA \"Night of Appreciation\", perse contro Donovan Morgan. Dopo essersi stretti la mano, i due formarono una partnership e dopo aver aggiunto altri membri, nacque la stable chiamata The Prophecy. Il 22 giugno batt\u00e9 AJ Styles e si qualific\u00f2 per il primo ROH World Championship match, un iron man match di un'ora contro Spanky, Doug Williams e Low Ki. Il match fu vinto da quest'ultimo, ma Daniels fu l'unico ad effettuare un pin sul vincitore e l'unico a non subire nessun pin o sottomissione.\nDue mesi dopo, Low Ki difese il titolo contro Xavier. Durante il match, Daniels intervenne per distrarre Low Ki, permettendo a Xavier di attaccare il campione con una sedia e soffiargli il titolo. Xavier fu successivamente annunciato come il nuovo membro di The Prophecy. Pi\u00f9 tardi quella notte, Daniels e Morgan vinsero contro Bryan Danielson e Michael Modest e diventarono i primi ROH World Tag Team Champion, rendendo cos\u00ec i membri del Prophecy i possessori di tutti i titoli della federazione.\nThe Prophecy ha reclutato il debuttante Samoa Joe per eliminare Low Ki nel primo \"Fight Without Honor\", un match che non segue le regole del Codice d'Onore.\nIl 13 marzo 2003, A.J. Styles e Amazing Red sconfissero Daniels e Xavier (sostituto di Morgan) per il ROH Tag Team Championship e nello show successivo, i Prophecy persero anche il ROH Championship, quando l'ormai ex membro Samoa Joe sconfisse Xavier. Il 14 giugno, i The Prophecy sfidarono The Group (Samoa Joe, C.W. Anderson e Michael Shane) in un six-man tag team matchl, vinto da The Prophecy e come da stipulazione, The Group fu costretto a sciogliersi. Il 16 agosto Daniels sconfisse Xavier e divent\u00f2 lo sfidante al ROH World Championship, ma il 20 settembre, fu sconfitto da Samoa Joe.\nDopo che CM Punk rifiut\u00f2 l'offerta di unirsi a The Prophecy, qualcuno aggred\u00ec la sua ragazza Lucy nel backstage, costringendola a lasciare la ROH. Il 23 dicembre 2003, Daniels annunci\u00f2 B.J. Whitmer, come nuovo membro dei The Prophecy e rivel\u00f2 che fu proprio quest'ultimo ad attaccare Lucy, scatenando una rivalit\u00e0 tra The Prophecy e la Second City Saints, la stable guidata da Punk. Il 10 gennaio 2004, a \"Battle Lines are Drawn\", i The Prophecy (Daniels, Whitmer e Dan Maff) affrontarono nel main event la Second City Saints (Punk, Colt Cabana e Ace Steel) in un six-man tag team match, terminato per squalifica, dopo che Whitmer colp\u00ec acceidentalmente l'arbitro con una sedia. Dopo il match, Punk lanci\u00f2 Daniels dalle corde attraverso un tavolo, infortunandolo. In realt\u00e0, l'uscita di scena di Daniels fu il risultato del veto messo in atto dalla Total Nonstop Action Wrestling che non diede il permesso ai loro wrestler di lavorare negli show della Ring of Honor, alla luce di uno scandalo che circondava il promoter della ROH Rob Feinstein.\nRitorno in ROH (2005\u20132007).\nNell'estate del 2005, la Ring of Honor annunci\u00f2 che, dopo un'assenza di sedici mesi, Daniels sarebbe tornato l'8 luglio Tuttavia, il 18 giugno, a \"Death Before Dishonore III\", torn\u00f2 a sorpresa, sfidando il nuovo campione del mondo ROH, CM Punk, che aveva minacciato l'intenzione di andare in WWE con il titolo, ma Punk rifiut\u00f2 la sfida fugg\u00ec dall'arena. A \"Sign of Dishonore\", Daniels sconfisse Colt Cabana, compagno di stable di Punk, che interven\u00ec tentando di colpire Daniels con una catena d'acciaio, ma invece colp\u00ec Cabana. A \"Fate of an Angel\", Daniels perse contro il debuttante Matt Hardy a causa dell'interferenza di CM Punk. Pi\u00f9 tardi quella notte, dopo la vittoriosa difesa di Punk contro James Gibson, Daniels rub\u00f2 la cintura e gli fu concessa una title shot.\nIl 23 luglio, a \"The Homecoming\", lott\u00f2 contro Punk in un match con il tempo limite di un'ora e quando sembrava pronto a chiudere, scad\u00e9 il tempo, mentre Punk subiba la \"Angel's Wings\". I 12 agosto a \"Redemption\", Daniels, Gibson e Samoa Joe andarono a caccia del titolo di Punk, lottando in un four-way elimination match. Mentre Joe imprigionava Daniels in una mossa di sottomissione, mise il piede sulla corda per far scattare il \"rope break\", ma Punk lo fece cadere prima che l'arbitro se ne accorgesse e Daniels fu costretto ad arrendersi. Daniels, cercando di vendicarsi, inavvertitamente aiut\u00f2 Punk ad eliminare Joe.\nRimase un membro regolare del roster della Ring of Honor, mentre lavorava anche per altre promotion. Debutt\u00f2 poi negli Stati Uniti come Curry Man il 27 agosto, contro Shingo Takagi a \"Dragon Gate Invasion\".\nDopo aver lottato contro Matt Sydal in tre match singoli (due vinti e uno perso), nell'estate del 2006, i due diventarono un tag team e il 26 agosto, tentarono senza successo di conquistare i ROH World Tag Team Championship, detenuti da Austin Aries e Roderick Strong. Ci riuscirono il 25 novembre, quando sconfissero Chris Hero e Claudio Castagnoli, facendo di Daniels un due volte campione di coppia Dopo diverse difese titolate, persero il titoli contro i Briscoe Brothers il 24 febbraio 2007.\nIl 28 aprile, a \"Good Times, Great Memories\", lott\u00f2 contro Erick Stevens in un match singolo con tempo limite di quindici minuti. Al termine del match, terminato in pareggio, Daniels effettu\u00f2 un turn heel e lasci\u00f2 la Ring of Honor.\nTotal Nonstop Action Wrestling (2002\u20132010).\nRegni titolati (2002\u20132007).\nNel 2002 fu ingaggiato della neonata NWA-TNA. Entr\u00f2 a far parte della Sports Entertainment Xtreme, stable capitanata da Vince Russo. Facevano inoltre parte della fazione anche Low Ki ed Elix Skipper. I tre, iniziarono a combattere nella categoria tag team sotto il nome Triple X e il 22 gennaio 2003, vinsero l'NWA World Tag Team Championship per tre volte. La Triple X si sciolse nel giugno 2003, dopo che Low-Ki inizi\u00f2 a lottare principalmente in Giappone e Daniels e Skipper persero i titoli contro gli America's Most Wanted (Chris Harris e James Storm).\nTornato in singolo, Daniels ebbe una breve faida con Jeff Jarrett tra agosto e settembre 2003 e successivamente, lott\u00f2 nella X Division, prima di ricongiungersi con Skipper nel luglio 2004, ma il 5 dicembre \"Turning Point\", i due furono costretti allo scioglimento dopo aver perso nuovamente contro gli America's Most Wanted.\nNel 2005, ebbe una lunga faida con AJ Styles con in palio il TNA X Division Championship. Ha vinto il titolo a \"Destination X\" in un Ultimate X match e divent\u00f2 il pi\u00f9 lungo campione in carica della X Division, mantenendo la cintura per oltre 150 giorni. Durante il regno, difese la cintura contro Elix Skipper, Shocker, Petey Williams, Matt Bentley, Chris Sabin e Austin Aries. Perse il titolo l'11 settembre a \"Unbreakable\", contro Styles in un triple threat match che comprendeva anche Samoa Joe. Questo match ebbe una valutazione di 5 stelle sul Wrestling Observer Newsletter.\nIl 13 novembre 2005, a \"Genesis\", sub\u00ec una commozione cerebrale (storyline) dopo essere stato attaccato da Samoa Joe e aver subito una \"Muscle Buster\" su una sedia, dopo un tag match insieme. A \"Turning Point\", quando Joe cerc\u00f2 di ferire allo stesso modo AJ Styles dopo aver vinto l'X Division Championship, torn\u00f2 Daniels e attacc\u00f2 Joe, consentendo alla sicurezza di proteggere Styles e trattenere Joe. A \"Final Resolution\", Daniels perse contro Joe quando Styles gett\u00f2 la spugna per proteggere Daniels da ulteriori danni. La settimana successiva, accus\u00f2 Styles di averlo fatto per ottenere lo status di sfidante all'X Division Championship e quella stessa sera, cost\u00f2 a Styles un match contro Shannon Moore gettando la spugna. A \"Against All Odds\", Joe mantenne il titolo in un three-way match contro Daniels e Styles. Daniels riusc\u00ec a vincere il titolo in un Ultimate X match il mese successivo e lo perse contro lo stesso Joe il 13 aprile a \"Impact\".\nA \"Lockdown\", avrebbe dovuto affrontare la leggenda giapponese Jushin Thunder Liger in un cage match, ma a causa di un errore di comunicazione delle date, non pot\u00e9 presenziare in quanto impegnato in un evento della New Japan Pro-Wrestling e Daniels affront\u00f2 un avversario misterioso, che si rivel\u00f2 essere Low Ki (ora chiamato Senshi), che lo ha sconfisse.\nEffettu\u00f2 un turn face e insieme a AJ Styles, and\u00f2 all'assalto dell'NWA World Tag Team Championship, detenuto dagli America's Most Wanted e riuscirono a vincerlo a \"Slammiversary\". Ebbero poi una faida con i The Latin American Xchange, a cui cedettero i titoli nell'episodio di \"Impact\" del 14 agosto 2006, per poi rivincerlo a \"No Surrender\".\nIl 16 novembre nel debutto di \"Impact\" su Spike TV, vinse un three-way match contro Styles e Chris Sabin e conquist\u00f2 il suo terzo X Division Championship, che perse in favore di Sabin, il 14 gennaio 2007 a \"Final Resolution\", in un altro three-way match che coinvolse anche Jerry Lynn. Dopo questo match, si prese una pausa di circa due mesi. Torn\u00f2 come heel e un nuovo look fatto di barba e pittura tribale su un lato della faccia a \"Destination X\", dove distrasse Jerry Lynn nel corso del match contro Sabin. Al termine del match, attacc\u00f2 Lynn con la cintura di campione X division e Sabin con la \"Angel's Wings\". Vinse poi a \"Lockdown\" contro Jerry Lynn in uno steel cage match e a \"Sacrifice\" contro Rhino, dopo averlo colpito con una mazza da baseball.\nDaniels ha poi avuto una faida con Sting, che gli cost\u00f2 un match di qualificazione al King of the Mountain match colpendolo con una mazza da baseball e per vendetta, Sting lo attacc\u00f2 la settimana successiva ad \"Impact!\". I due si scontrarono il 17 giugno 2007, a \"Slammiversary\", in un match che vide vincitore Sting che lo schien\u00f2 dopo la \"Scorpion Death Drop\". Secondo Daniels, la faida fin\u00ec in fretta perch\u00e9 il booker Vince Russo non sapeva come portare avanti la sua gimmick.\nA \"Victory Road\", vinse un 10-Man Ultimate X Gauntlet Match diventando lo sfidante all'X Division Championship Per raggiungere la vittoria, fu aiutato Senshi ed Elix Skipper, che port\u00f2 alla reunion della Triple X, ma a \"Bound for Glory\", non riusc\u00ec a vincere il titolo contro Jay Lethal. Nella puntata di \"Impact!\" del 6 dicembre, batt\u00e9 Senshi in un match per la sua valigetta \"Feast or Fired\", arbitrato da Elix Skipper, ma la settimana successiva, si scopr\u00ec che la valigetta conteneva un foglietto rosa, il che significava che Daniels era stato licenziato dalla TNA.\nCurry Man e Suicide (2008\u20132009).\nUn mese dopo il licenziamento, Daniels tor\u00f2 in TNA nei panni del mascherato Curry Man, che presto si alle\u00f2 con Shark Boy. A differenza della natura seria e meditabonda del suo personaggio \"Fallen Angel\", Curry Man era un personaggio positivo e divertente. Lui e Shark Boy ebbero una faida |Destination Xcon il Team 3D e li batterono in un fish market street fight match a \"Destination X\". Il 13 marzo 2008 \"Impact!\", Curry Man batt\u00e9 Petey Williams e si qualific\u00f2 per l'Xscape match per l'X Division Championship a \"Lockdown\" insieme a Jay Lethal, Sonjay Dutt, Shark Boy, Consequences Creed e Johnny Devine. Nel corso del match elimin\u00f2 Creed, ma fu eliminato da Devine.\nA giugno, prese parte alla World X Cup 2008 come membro del Team TNA e a \"Victory Road\", Curry Man ha lottato in un twelve-man elimination tag match e fu eliminato da \u00daltimo Guerrero del Team Mexico\nCurry Man e Shark Boy si allearono con Super Eric e i tre formarono una stable comica a tema supereroi chiamata The Prince Justice Brotherhood. A \"Final Resolution\", fu uno dei quattro partecipanti al \"Feast or Fired\", insieme a Jay Lethal, Homicide e Hernandez, ma la sua valigetta conteneva il foglio rosa, che port\u00f2 al licenziamento.\nAll'inizio del 2009, a seguito dell'infortunio di Frankie Kazarian, Daniels inizi\u00f2 a interpretare il ruolo di Suicide e vinse l'X Division Championship in un Ultimate X match a \"Destination X\".\nVarie faide (2009\u20132010).\nChristopher Daniels torn\u00f2 ad \"Impact\" il 16 aprile con la vecchia gimmick del \"Fallen Angel\". Dopo aver sconfitto Kurt Angle, fu annunciato come membro del Team Jarrett (formato oltre che dagli stessi Jarrett e Daniels, da AJ Styles e Samoa Joe nel lethal lockdown match di \"Lockdown 2009\", match che li vide vincitori sul Team Angle (Angle, Booker T, Kevin Nash e Scott Steiner.\nA \"Slammiversary\", schien\u00f2 Shane Douglas in un match con in palio il contratto di Daniels, mentre a \"Victory Road\", perse contro Matt Morgan\nAd \"Hard Justice\", vinse uno Steel Asylum match e fu nominato primo sfidante per l'X Division Championship, riaccendendo la sua faida con il campione Samoa Joe, ma a \"No Surrender\", non riusc\u00ec a vincere, cos\u00ec come nel successivo episodio di \"Impact\", dove partecip\u00f2 ad un three way match che comprendeva anche Homicide\nA \"Bound for Glory\", lott\u00f2 in un Ultimate X match a sei uomini per l'X Division Championship, insieme a Alex Shelley, Chris Sabin, Suicide, Homicide e il campione in carica, Amazing Red.\nAl 5 novembre \"Impact\", affront\u00f2 il TNA World Heavyweight Champion, A.J. Styles, affermando di essere un wrestler altrettanto bravo quanto lui, ma la TNA non gli ha mai concesso le stesse opportunit\u00e0 concesse a Styles A \"Turning Point\", Styles mantenne il titolo in un three-way match contro Daniels e Samoa Joe, in cui schien\u00f2 quest'ultimo Il 19 novembre a \"Impact\", Daniels ha complet\u00f2 il suo turn heel e vinse in coppia con Desmond Wolfe, contro Kurt Angle ed AJ Styles, schienando quest'ultimo. A \"Final Resolution\", sfid\u00f2 senza successo Styles per il World Heavyweight Championship. Il mese successivo a \"Genesis\", perse contro il debuttante in TNA Sean Morley.\nDopo aver partecipato senza successo ad \"Impact\" ad un three way match con in palio l'X Division Championship (gli altri partecipanti furno il campione Doug Williams e Kazarian, a \"Destination X\", lott\u00f2 in un ladder match a quattro uomini, ma a prevalere fu Kazarian. Due giorni dopo, sconfisse Kazuchika Okada in un dark match, in quello che si rivel\u00f2 essere il suo ultimo match in TNA, infatti il 31 marzo fu licenziato dopo quasi otto anni con la compagnia.\nSecondo ritorno alla Ring of Honor (2010\u20132011).\nTorn\u00f2 alla Ring of Honor il 3 aprile 2010, nel pay-per-view \"The Big Bang!\", dove sfid\u00f2 Davey Richards a un match. Il 7 maggio, a \"Civil Warfare\", Daniels sconfisse Kevin Steen nel suo match di ritorno e il giorno seguente, a \"Supercard Of Honor V\", sconfisse Eddie Edwards, il ROH World Television Champion, in un match senza il titolo in palio Il 21 maggio, partecip\u00f2 alla sua prima registrazione di \"Ring of Honor Wrestling\", dove in coppia con Roderick Strong perse contro gli American Wolves (Davey Richards e Eddie Edwards).\nIl 19 giugno a \"Death Before Dishonore VIII\", dove sconfisse Kenny Omega e nel corso del match, sub\u00ec la rottura di un timpano. Al successivo PPV, \"Glory By Honor IX\", sconfisse Austin Aries. Il 16 ottobre, ricevette il match richiesto con Davey Richards, ma perse per sottomissione. Tre giorni dopo la Ring of Honor annunci\u00f2 che Daniels aveva firmato un contratto con la federzione. Il 13 novembre, ottenne una possibilit\u00e0 per il ROH World Championship, ma non riusc\u00ec a battere il campione Roderick Strong.\nIl 10 dicembre, a \"Ring of Honor Wrestling\", batt\u00e9 Eddie Edwards e soi laure\u00f2 ROH World Television Champion. Otto giorni dopo, a \"Final Battle\", perse contro Homicide in un match senza titolo in palio. A \"ROH 9th Anniversary Show\", il 26 febbraio 2011, lott\u00f2 in un two out of three falls, rematchper il titolo televisivo, contro Eddie Edwards. In seguito, fu annunciato che Daniels avrebbe avuto una title shot per il ROH World Championship nel successivo pay-per-view del 1\u00ba aprile. Il 18 marzo, difese con successo il titolo televisivo contro Mike Bennett.\nIn preparazione al match per il ROH World Championship contro Roderick Strong, Daniels rub\u00f2 il \"The Book of Truth\" di Truth Martini, il manager di Strong, per progettare la sua strategia per l'incontro. Fu costretto a spostare la sua attenzione quando, il 19 marzo, Strong perse il titolo contro Eddie Edwards. Il 1 aprile, a \"Honor Takes Center Stage\", non riusc\u00ec a sconfiggere Edwards, e in seguito sugger\u00ec l'inizio di un turn heel, quando si rifiut\u00f2 di stringergli la mano. Il giorno successivo, nella seconda serata dell\u00ec'evento, complet\u00f2 il suo turn, attaccando El Generico con \"The Book of Truth\" e allineandosi con la House of Truth, la stable capitanata da Truth Martini, con Roderick Strong e Michael Elgin.\nIl 26 giugno, a \"Best in the World\", perse il titolo televisivo contro El Generico, in quella che si rivel\u00f2 la sua ultima apparizione in ROH prima di tornare in TNA a tempo pieno.\nChikara (2010).\nDebutt\u00f2 nella Chikara come Curry Man il 23 aprile 2010 a \"King of Trios 2010\", dove fece squadra con i Los Ice Creams (El Hijo del Ice Cream and Ice Cream, Jr.), in sostituzione dell'infortunato Cassandro. Il trio perse al primo turno contro il Team Perros del Mal (El Alebrije, Cuije e El Oriental). Il giorno seguente, come Christopher Daniels sconfisse Hallowicked e nella terza serata, perse contro Eddie Kingston.\nAsistencia Asesor\u00eda y Administraci\u00f3n (2010).\nIl 30 aprile 2010, debutt\u00f2 nella Asistencia Asesor\u00eda y Administraci\u00f3n, come membro a sorpresa della Legi\u00f3n Extranjera. La stable lott\u00f2 in un six-man tag match che vide Daniels, Alex Koslov e Joe L\u00edder contro Extreme Tiger, Jack Evans e Rocky Romero, che termin\u00f2 quando Daniels schien\u00f2 il AAA Cruiserweight Champion, Extreme Tiger.\nIl 6 giugno, a \"Tripleman\u00eda XVIII\", perse contro Jack Evans in un four-way delete match per il Cruiserweight Championship, insieme a Extreme Tiger e Nosawa.\nRitorno in TNA (2011\u20132014).\nThe Fortune (2011\u20132012).\nCovell tornato alla Total Nonstop Action Wrestling il 31 gennaio 2011, a \"Xplosion\", con la gimmick di Suicide Nonostante fosse ancora sotto contratto con la Ring of Honor, quest'ultima lo autorizz\u00f2 a combattere in TNA a condizione che non comparisse come Christopher Daniels fino alla scadenza del contratto. Il 10 febbraio, Suicide torn\u00f2 a \"Impact!\", perdendo un three way match, che coinvolgeva anche Brian Kendrick e Robbie E.\nIl 16 marzo, alle registrazioni di \"Impact!\", ritorn\u00f2 come Christopher Daniels, salvando i membri della Fortune James Storm, Kazarian e Robert Roode da un pestaggio quattro contro tre all'interno di una gabbia d'acciaio per mano dell'Immortal. Daniels prese di mira soprattutto Bully Ray, che due settimane prima, infortun\u00f2 il compagno AJ Styles. Il 7 aprile a \"Impact!\", Daniels proclam\u00f2 la sua lealt\u00e0 verso Styles e annunci\u00f2 che avrebbe preso il suo posto al fianco di Kazarian, Roode e Storm nel Lethal Lockdown match di \"Lockdown\", dove affronteranno i rappresentanti dell'Immortal Abyss, Bully Ray, Matt Hardy e Ric Flair. Pi\u00f9 tardi quella stessa sera Daniels lott\u00f2 nel suo primo match in TNA, perdendo contro Bully Ray in un Lumberjack match, i cui lumberjack erano i membri di Fortune e Immortal. La sconfitta fu propiziata dall'intervento di Hulk Hogan (leader dell'Immortal) che lo colp\u00ec con una catena. Nonostante il suo ritorno come Daniels, continu\u00f2 anche a esibirsi come Suicide e nello stesso episodio di \"Impact\" del 7 aprile, fece coppia con Brian Kendrick e Chris Sabin in un six-man tag team match, dove sconfissero Generation Me (Max and Jeremy Buck) e Robbie E. Poco dopo il profilo di Suicide fu rimosso dalla pagina del roster TNA. Il 17 aprile a \"Lockdown\", la Fortune ha sconfitto l'Immortal in un Lethal Lockdown match Al successivo \"Impact!\", Daniels fu ufficialmente nominato membro della Fortune. Il 26 maggio a \"Impact\", Daniels e Styles sconfissero Bully Ray e il suo nuovo partner, Tommy Dreamer, in un street fight match.\nIl 10 luglio a \"Destination X\", il primo pay-per-view TNA dedicato esclusivamente alla X Division, ha affront\u00f2 senza successo il collega membro della Fortune AJ Styles nel main event. Durante l'evento apparve brevemente come Curry Man, in un segmento in cui Eric Young cercava un partner per affrontare i Generation Me. Dopo aver chiesto per settimane una rivincita a Styles, quest'ultimo, gliela concesse per l'episodio di \"Impact\" del 1\u00ba settembre, che Daniels vinse. Dopo il match, Daniels si rifiut\u00f2 di stringere la mano a Styles. Il 22 settembre, il confronto tra i due, port\u00f2 ad una rissa, sedata dall'intervento di Kazarian, ma Daniels riusc\u00ec a colpire Styles all'inguine, completando il suo turn heel e confermando l'addio alla Fortune. A \"Bound for Glory\", i due si sfidarono su richiesta di Daniels in un I quit match, vinto da Styles, dopo che minacci\u00f2 l'avversario con un cacciavite. La faida prosegu\u00ec, dopo che Daniels attacc\u00f2 Styles al termine del match.\nIl 27 ottobre a \"Impact\", perse contro Rob Van Dam per squalifica dopo averlo colpito con una cassetta degli attrezzi. Il 10 novembre a \"Impact\", fu sconfitto da AJ Styles a causa dell'intervento di Van Dam gli imped\u00ec di usare un cacciavite. Il 13 novembre a \"Turning Point\", fu sconfitto ancora da Van Dam in un no disqualification match. Per vendetta, nell\"'Impact\" successivo, Daniels interfer\u00ec e cost\u00f2 a Van Dam il suo match per il TNA Television Championship. Ci\u00f2 port\u00f2 a un single match l'11 dicembre a \"Final Resolution\", dove fu ancora una volta Van Dam a trionfare.\nBad Influence (2012\u20132014).\nTorn\u00f2 poi alla rivalit\u00e0 con AJ Styles, riuscendo a convincere Kazarian a seguirlo nella puntata di \"Impact\" 5 gennaio 2012. Il 9 febbraio a \"Impact\", sconfisse Styles in un single match grazie all'aiuto di Kazarian, che Daniels convise a tradirlo e il 18 marzo a \"Victory Road\", Daniels e Kazarian furono sconfitti in un tag team match da Styles e Mr. Anderson. La rivalit\u00e0 continu\u00f2 il 15 aprile a \"Lockdown\", dove i tue team, facevano parte delle due fazioni del lethal lockdown match e a vincere fu la squadra guidata da AJ Styles.\nDurante l'assenza di Styles, Daniels e Kazarian puntarono al TNA World Tag Team Championship. Il 26 aprile, attaccarono i campioni Magnus e Samoa Joe. Il 10 maggio a \"Impact\", Kazarian rivel\u00f2 di essersi originariamente schierato con Daniels per impedirgli di rivelare il segreto di Styles, ma cambi\u00f2 idea dopo aver appreso quale fosse il segreto. Daniels rivel\u00f2 che il segreto, era una serie di fotografie che insinuavano una relazione tra Styles e il presidente della TNA Dixie Carter. Tre giorni dopo a \"Sacrifice\", sconfissero Magnus e Samoa Joe e si laurearono TNA World Tag Team Champion. Pi\u00f9 tardi nell'evento, i due costarono ad A.J. Styles il suo match con Kurt Angle. Il 31 maggio, perse un grudge match contro Styles e nel post match, insieme a Kazarian attacc\u00f2 sia Styles che Angle, riuscirono a mettersi in salvo, e diffusero nell'arena l'audio di una conversazione telefonica che dimostr\u00f2 la relazione tra Styles e Carter. Il nastro fu bruscamente interrotto dalla stessa Carter che chiuse la puntata. Il 10 giugno a \"Slammiversary\", Daniels e Kazarian persero il TNA World Tag Team Championship contro Styles e Angle, che terminarono il loro regno dopo 28 giorni Nella successiva puntata di \"Impact\", entr\u00f2 nel Bound for Glory Series 2012, dove prese parte al gauntlet match di apertura, nel quale ha eliminato sia Styles che Angle, prima di essere eliminato da James Storm.\nDopo due settimane di accuse reciproche, Kazarian e Daniels, sconfissero Styles e Angle e riconquistarono i World Tag Team Championship. L'8 luglio a \"Destination X\", fu sconfitto da Styles in un last man standing match L'8 agosto a \"Impact\", Daniels e Kazarian, che si autodefinirono \"The World Tag Team Champions of the World\", fecero la loro prima difesa televisiva del TNA World Tag Team Championship, sconfiggendo Devon e Garett Bischoff. La partecipazione di Daniels alle Bound for Glory Series 2012 si concluse all\"'Impact\" successivo, quando perse contro AJ Styles ai quarti di finaletyles, lasciandolo fuori da un posto in semifinale. Il 6 settembre come parte del primo \"Championship Thursday\", Daniels e Kazarian difesero con successo il TNA World Tag Team Championship contro Chavo Guerrero e Hernandez e tre giorni dopo a \"No Surrender\", batterono Styles e Angle nel rematch titolato. Il 14 ottobre a \"Bound for Glory\", persero i titoli contro Chavo Guerrero, Jr. e Hernandez in un three-way match, che includeva anche AJ Styles e Kurt Angle. Ricevettero la loro rivincita l'11 novembre a \"Turning Point\", ma furono nuovamente sconfitti. Il 9 dicembre a \"Final Resolution 2012\", sconfisse A.J. Styles (dopo averlo colpito con la sua mossa finale, \"Styles Clash\") in quello che fu annunciato come il loro \"match finale\".\nIn seguito, Daniels e Kazarian rinominarono il loro tag team come \"Bad Influence\", e Daniels modific\u00f2 il suo personaggio di \"Fallen Angel\" in quello di un heel vizioso per adattarlo al suo nuovo soprannome di \"Ring General\". Bad Influence inizi\u00f2 quindi una rivalit\u00e0 con James Storm dopo aver sconfitto Kazarian a Final Resolution e ancora nell'episodio di \"Impact\" del 3 gennaio 2013. Il 13 gennaio a \"Genesis\", batt\u00e9 Storm in un match per determinare lo sfidante al TNA World Heavyweight Championship, title shot che ottenne il 24 gennaio a \"Impact\", dove fu sconfitto dal campione in carica Jeff Hardy. Il 10 marzo a \"Lockdown\", Bad Influence sfid\u00f2 senza successo Austin Aries e Bobby Roode per il TNA World Tag Team Championship in un three-way match, insieme a Hernandez e Chavo Guerrero. Ad aprile, provarono a riformare la Fortune, per combattere la Aces &amp; Eights, tuttavia, il piano non si concretizz\u00f2, quando sia AJ Styles che Bobby Roode, rifiutarono di unirsi a loro I Bad Influence affrontarono Austin Aries e Bobby Roode in un match per una chance titolata, tuttavia, il match si concluse in un no contest, dopo che l'arbitro speciale James Storm colp\u00ec Aries e Daniels con un superkick e lasci\u00f2 il ring. Il 2 giugno a \"Slammiversary XI\", i Bad Influence, parteciparono senza successo ad un fatal 4-way elimination match che includeva anche i campioni Guerrero e Hernandez, Austin Aries e Bobby Roode e i vincitori Gunner e James Storm. Il 13 giugno a \"Impact\", Daniels e Kazarian batterono Gunner e Storm in un match senza titolo in palio e si qualificarono per le Bound for Glory Series 2013. La settimana successiva, Daniels sconfisse Hernandez per schienamento nel suo primo incontro delle \"series\", guadagnando sette punti nel torneo. L'8 agosto a \"Impact\", Daniels e Kazarian si sono affrontarono in un match delle series. Nonostante la tensione iniziale tra i due, entrambi si fecero contare fuori dal ring intenzionalmente, cos\u00ec da guadagnare due punti ciascuno. In seguito, si allearono con Bobby Roode, nella speranza che aiutasse uno di loro a vincere il torneo\nA \"Bound for Glory\", i Bad Influence furono sconfitti da Eric Young e Joseph Park in un Gauntlet match. Dopo essere stati eliminati, entrambi attaccarono Park fino a farlo sanguinare. La stessa notte, Abyss (alter ego di Joseph Park) si vendic\u00f2, attaccando Daniels e Kazarian. Il 12 dicembre 2013, i Bad Influence furono sconfitti da Park e Young e lo stesso risultato si ripet\u00e9 il 26 dicembre 2013, in un monster's ball match. Il 2 marzo 2014, i Bad Influence presero parte a Tokyo, all'evento \"Outbreak\" della Wrestle-1 insieme ad un gruppo di lottatori della TNA, dove sconfissero i Junior Stars (Koji Kanemoto e Minoru Tanaka) in un tag team match. A \"Lockdown\", i Bad Influence insieme a Chris Sabin, persero uno steel cage match contro Sanada, The Great Muta e Yasu. I Bad Influence, lottarono il loro ultimo match in TNA il 12 aprile 2014, dove persero in un ladder match contro i The Wolves (Davey Richards e Eddie Edwards) a \"One Night Only: X-Travaganza 2014\".\nDaniels lott\u00f2 il suo ultimo match in TNA in singolo, il 17 aprile 2014, a Tokyo, dove fu sconfitto da Sanada in un match con in palio l'X-Division Championship e il 24 aprile, annunci\u00f2 il suo addio alla compagnia.\nRitorno al circuito indipendente (2013\u20132019).\nNonostante fossero ancora sotto contratto con la TNA, i Bad Influence fecero molte apparizioni in diverse federazioni appartenenti al circuito indipendente. Il 24 gennaio 2014, presero parte alla battle royal della Big Time Wrestling, dove sconfissero i Ballard Brothers (Shane &amp; Shannon). Il 5 aprile, sconfissero i Bravado Brothers (Harlem Bravado e Lancelot Bravado) a \"Mercury Rising\" della Dragon Gate USA. Dopo, hanno sconfitto The Irish Airborne (Dave Crist e Jake Crist) al WrestleCon, organizzati dalla Combat Zone Wrestling e dalla Pro Wrestling Guerrilla. Il 6 giugno 2014, debuttarono nella House of Hardcore di propriet\u00e0 di Tommy Dreamer, dove sconfissero gli Outlaw Inc. (Eddie Kingston e Homicide). Ci tornarono il 7 giugno 2014, dove ad \"HOH 5\", sconfissero Petey Williams e Tony Nese.\nIl 4 luglio 2014, durante una registrazione televisiva del WrestleCentre Voltage, batt\u00e9 Titus vincendo il vacante IFWA Heavyweight Championship, che mantenne per oltre un anno, sconfiggendo lottatori come Lance Storm, AJ Styles, JP Simms, Riddick Stone e Samoa Joe. Lo perse il 3 luglio 2015, contro Simms, che sostit\u00ec l'infortunato Julien Young. A novembre e dicembre 2015, i The Addiction hanno preso parte alla World Tag League 2015 della New Japan Pro-Wrestling, dove conclusero con un record di tre vittorie e tre sconfitte, non riuscendo per\u00f2 ad avanzare dal blocco.\nIl 20 marzo 2017, a \"WCPW Bulletproof: Championship Showdown\", Daniels difese con successo il ROH Championship contro Adam Cole e Zack Sabre Jr. in un triple threat match. Il 21 marzo 2017, a \"WCPW Pro Wrestling World Cup\", mantenne il ROH Championship contro El Ligero.\nIl 4 agosto 2018, partecip\u00f2 ad uno show della Pura Raza, dove sfid\u00f2 senza successo il wrestler della Consejo Mundial de Lucha Libre Hechicero, con in palio l'NWA World Historic Light Heavyweight Champion.\nTerzo ritorno alla Ring of Honor (2014\u20132019).\nIl 17 maggio 2014, apparve a \"War of the Worlds\", annunciando il suo ritorno alla ROH per \"Best in the World 2014\" il 22 giugno. Successivamente anche Frankie Kazarian si un\u00ec alla compagnia, con il duo che continu\u00f2 a collaborare sotto il nome \"The Addiction\".\nIl 4 aprile 2015, durante i tapings di Ring of Honor Wrestling, Gli Addiction sconfissero i reDRagon e si laurearono ROH World Tag Team Champions. Fu inoltre rivelato che il collega della TNA Chris Sabin si era unito a Daniels e Kazarian e i tre, formarono la stable chiamata KRD. Daniels e Kazarian mantennero i titoli fino al 18 settembre, quando li persero a \"All Star Extravaganza VII\" contro The Kingdom (Matt Taven e Mike Bennett) in un match che vide coinvolti anche gli Young Bucks. A \"Field of Honor\", Daniels fu sconfitto da Adam Cole.\nA \"Survival of the Fittest\" sconfisse Mark Briscoe, Hanson e Kenny King in un match valido per il \"Survival of the Fittest tournament match\", il cui vincitore avrebbe ricevuto una chance titolata per il ROH World Championship. La notte successiva elimin\u00f2 ACH, ma fu eliminato da Jay Briscoe. A \"ROH 14th Anniversary Show\", fu sconfitto da Alex Shelley, mentre il 9 maggio 2016, a \"War of the Worlds\", gli Addiction sconfissero i War Machine vincendo per la seconda volta il ROH World Tag Team Championship, che persero il 30 settembre, a \"All Star Extravaganza VIII\", contro gli Young Bucks in un three-way ladder match, che includeva anche i Motor City Machine Guns.\nAll'inizio del 2017, Daniels inizi\u00f2 una faida con il Bullet Club, effettuando un turn face e il 14 gennaio 2017, sconfisse Jay Briscoe nella finale del Decade of Excellence tournament, diventando lo sfidante al ROH World Championship per \"15th Anniversary Show\". L'11 febbraio, Kazarian trad\u00ec Daniels e si un\u00ec al Bullet Club, segnando la fine degli Addiction Il 10 marzo a \"ROH 15th Anniversary Show\", Daniels sconfisse Adam Cole con l'aiuto di Frankie Kazarian (il cui tradimento era in realt\u00e0 uno stratagemma per ingannare Cole), e divent\u00f2 per la prima volta ROH World Champion. La vittoria rese Daniels il quarto ROH Triple Crown Champion. Il 1 aprile, a \"Supercard of Honor XI\", nonostante l'attacco subito da Cody, Daniels riusc\u00ec a mentenere il titolo contro Dalton Castle. Il 10 maggio a \"ROH/NJPW War of the Worlds\", mantenne ancora una volta il titolo in un three-way match contro Jay Lethal e Cody, per poi perderlo contro quest'ultimo il 23 giugno \"Best in the World\".\nIl 9 marzo 2018, a \"ROH 16th Anniversary Show\", i SoCal Uncensored (Daniels, Kazarian e Scorpio Sky) sconfissero gli Young Bucks e Adam Page e vinsero il ROH World Six-Man Tag Team Championship e come risultato della vittoria, Daniels divent\u00f2 il primo ROH Grand Slam Champion. A \"\", i SoCal Uncensored, persero i titolo contro il Kingdom e il giorno dopo \"Final Battle\", i tre, lasciarono la Ring of Honor.\nNel primo episodio di \"Ring of Honor Wrestling\" del 2019, a Daniels fu offerto un nuovo contratto con la ROH prima di essere attaccato da Shane Taylor, che strapp\u00f2 il contratto.\nAll Elite Wrestling (2019\u2013presente).\nNel gennaio 2019, Daniels, insieme a Frankie Kazarian e a Scorpio Sky, furono tra i primi a firmare per la All Elite Wrestling, neonata federazione avviata dai wrestler Cody Rhodes, gli Young Bucks e di propriet\u00e0 di Shahid e Tony Khan. Successivamente \u00e8 fu rivelato a \"Being the Elite\" che Daniels sarebbe stato anche capo delle relazioni con i talenti Il 25 maggio a \"Double or Nothing\", evento inaugurale della AEW, i SoCal Uncensored sconfissero gli Strong Hearts (Cima, T-Hawk e El Lindaman). Il mese successivo a \"Fyter Fest\", perse contro Cima e il 31 agosto, a \"All Out\", i SoCal Uncensored batterono il Jurassic Express. Nel mese di ottobre, Daniels soffr\u00ec di radicolopatia e rimase fuori dalle scene per qualche mese. Torn\u00f2 il 9 novembre, al pay-per-view \"Full Gear\", dove aiut\u00f2 Kazarian e Sky da un attacco dei Lucha Bros. (Pentag\u00f3n Jr. e Rey F\u00e9nix).\nNel gennaio 2020, gli SCU iniziarono una rivalit\u00e0 con il Dark Order (Evil Uno, Stu Grayson, Alex Reynolds e John Silver) quando cercarono di reclutare Daniels. La faida termin\u00f2 il 4 marzo a \"Dynamite\", quando gli SCU e Colt Cabana sconfissero il Dark Order.\nVerso la fine del 2020, Daniels e Kazarian si concentrarono sui titoli di coppia e decisero che alla prima sconfitta, si sarebbero sciolti. Da quel momento in poi, vinsero tutti i match a cui presero parte, fino al 14 maggio 2021, quando a \"Dynamite\", persero contro gli Young Bucks e furono appunto costretti a dividersi.\nRitorno ad Impact Wrestling (2021).\nIl 23 settembre 2021, ritorn\u00f2 a Impact Wrestling dopo sette anni, dove salv\u00f2 Christian Cage e Josh Alexander dall'attacco di Ace Austin e Madman Fulton e la settimana successiva, nel suo primo match, sconfisse quest'ultimo.\nVita privata.\nCovell ha sposato la sua fidanzata del college, un'insegnante di nome Lisa, nel giugno 1993. La coppia ha avuto due figli.\nGrande appassionato di fumetti, ne ha co-scritto uno basato sul suo personaggio che interpreta nel wrestling che \u00e8 stato pubblicato da Aw Yeah Comics il 23 aprile 2014."}
{"id": "319004", "revid": "16066", "url": "https://it.wikipedia.org/wiki?curid=319004", "title": "Radio zombie (album)", "text": ""}
{"id": "319011", "revid": "2096324", "url": "https://it.wikipedia.org/wiki?curid=319011", "title": "Maria Sibylla Merian", "text": "Biografia.\nMaria Sibylla Merian \u00e8 figlia dell'incisore ed editore svizzero Matth\u00e4us Merian il vecchio (1593 - 1650), e di Johanna Sibylla Heim, sua seconda moglie. Il padre muore quando Sibylla ha tre anni e la madre si risposa con Jakob Marell, pittore di fiori, che le insegner\u00e0 il disegno, la pittura ad olio, l'acquerello e l'incisione; a tredici anni cominci\u00f2 a dipingere immagini d'insetti e di piante presi direttamente dalla natura.\nNel 1665 la diciottenne Maria Sibylla Merian sposa il pittore quadraturista - specializzato in disegni prospettici di architetture - Johann Andreas Graff, allievo del patrigno; due anni dopo si stabiliscono a Norimberga e nel 1668 hanno la prima figlia, Johanna Helena; qui Maria Sibylla inizia a studiare gli insetti, malgrado le opinioni del tempo - risalenti agli studi di Aristotele - insegnino che gli insetti sarebbero il risultato di una generazione spontanea avvenuta dalla putrefazione e malgrado altres\u00ec la nomea di \"bestie diaboliche\" data agli insetti stessi dalla superstizione popolare.\nPostasi il problema di come avvenga la loro trasformazione, raccoglie bruchi che porta nel suo laboratorio; nutrendoli e osservandone i comportamenti, scopre come essi nascano dalle uova, dopodich\u00e9 si racchiudano in un bozzolo dal quale escono trasformati in bellissime farfalle. Li disegna in ogni periodo del loro sviluppo, assieme alle piante sulle quali si situano abitualmente e delle quali si nutrono.\nQuesta raccolta di disegni forma la base dei suoi primi due libri: il primo viene edito nel 1675 con il titolo \"Neues Blumenbuch\" (Nuovo libro di fiori) \u2013 una seconda edizione, in due volumi, intitolata \"Florum fasciculi tres\", esce nel 1680 e comprende 36 tavole di incisioni colorate di fiori con una particolare cura di dettagli.\nNel 1678 nasce la seconda figlia, Dorothea Henrica (1678 - 1745), che sposer\u00e0 il pittore Georg Gsell (1673 \u2013 1740) e diventer\u00e0 la principale collaboratrice della madre; nel 1679 Maria Sibylla pubblica il suo secondo libro, \"Der Raupen wunderbare Verwandlung und sonderbare Blumennahrung\" (La meravigliosa metamorfosi dei bruchi e il loro singolare nutrirsi di fiori), un testo innovativo dove illustra gli stadi di sviluppo di 176 specie di farfalle e delle piante di cui fiori esse si nutrono.\nAccanto a ciascuna tavola Maria Sibylla riporta le sue osservazioni sulla vita di ogni insetto, con la descrizione del processo di trasformazione. Formatasi in una famiglia di artisti, specialisti anche nella pittura di nature morte, d\u00e0 un particolare e prevalente valore alle immagini.\nNel 1685 si separa dal marito e parte col fratellastro Matth\u00e4us (1621 - 1687) e le figlie per il castello Waltha nei Paesi Bassi vivendo in una comune protestante di labadisti, una setta pietista fondata dal francese Jean de Labadie; il castello era di propriet\u00e0 di Cornelis van Sommelsdijk, governatore della colonia olandese del Suriname.\nNel castello che ospita la comunit\u00e0, dove \u00e8 anche conservata una collezione di farfalle tropicali, Maria Sibylla continua a studiare e dipingere insetti, ma la rigida condotta di vita imposta alla comunit\u00e0 la convince a lasciare il castello nell'estate del 1691.\nTorna pertanto ad Amsterdam: abitando in una casa frequentata da naturalisti e collezionisti, dove stabilisce anche il suo laboratorio, studia una piccola collezione costituita dagli esemplari procurati dal marito della prima figlia Johanna, titolare di un'impresa di commercio con le colonie olandesi, e visita l'Orto botanico e le collezioni private di piante e di insetti.\nA questo proposito, scrisse:\nNel Suriname.\nIl viaggio appare rischioso e costoso, dal momento che non pu\u00f2 usufruire n\u00e9 di finanziamenti pubblici n\u00e9 privati, a causa dello scetticismo con il quale \u00e8 guardata questa inconsueta spedizione scientifica, condotta oltre tutto da una donna.\nIl borgomastro di Amsterdam le garantisce tuttavia l'assistenza della colonia e un prestito, che Maria Sibylla pensa di poter restituire con i profitti della vendita degli esemplari riportati dalla colonia e dalle vendite del nuovo libro che si propone di realizzare al suo ritorno.\nMaria Sibylla - che, ad ogni buon conto, ha fatto testamento - e la figlia Dorothea partono dal porto di Amsterdam nel giugno del 1699 giungendo dopo tre mesi di navigazione sulla costa del Suriname: risalito per alcuni chilometri il corso del fiume Suriname, si stabiliscono a Paramaribo, capitale della colonia.\nIl Paese \u00e8 abitato dagli indigeni amerindi, da africani importati come schiavi, da coloni olandesi e da piccoli gruppi di altri europei. Saranno proprio gli indios e gli africani a fornirle un aiuto essenziale per il successo della sua iniziativa, che prevede, nella stagione secca dell'autunno, esplorazioni di foreste poco accessibili e ricche di insidie; essi le mostreranno gli esemplari di piante, di fiori e di frutti, specie di insetti, d'uccelli, di serpenti, di conchiglie, fornendole anche utili notizie.\nNella successiva primavera del 1700, stagione delle piogge, cerca nuovi bruchi lungo le rive del fiume Suriname che arriva risalire per quaranta miglia fino a Providence.\nSi interessa anche alle propriet\u00e0 medicinali delle piante, seguendo la scelta e la loro raccolta soprattutto da parte delle indigene; scrive, a proposito delle propriet\u00e0 del \"Flos pavonis\", la Delonix regia:\u00abI semi sono usati dalle donne che hanno le doglie per accelerare il travaglio. Le indiane, che sono maltrattate dagli olandesi presso i quali sono a servizio, li usano per abortire affinch\u00e9 i figli non nascano schiavi come loro. Le schiave nere della Guinea e dell'Angola vanno trattate con una certa benevolenza altrimenti in condizione di schiavit\u00f9 non fanno bambini. E infatti non ne hanno e arrivano a suicidarsi per il trattamento al quale sono abitualmente sottoposte. Infatti credono di rinascere libere nel loro paese in condizione di libert\u00e0.\u00bb\nOltre a bruchi, farfalle, uova e insetti essiccati, raccoglie uova di coccodrillo e di serpenti; altri reperti vengono da lei conservati nell'alcool o essiccati, in vista del loro trasporto al ritorno nei Paesi Bassi.\nCome d'abitudine, tornata nella casa di Paramaribo, disegna e dipinge parte del materiale raccolto; ma dipinge anche ananas, manioca, patate dolci, alberi dell'olio, papaia, e molte altre specie di frutti tipici della regione, insieme con animali come iguane, serpenti, lucertole, rane, coccodrilli, ripromettendosi di rappresentarli insieme alle consuete immagini di piante e di insetti.\nDopo due anni, nel 1701 - che \u00e8 anche l'anno della morte del marito, da cui del resto viveva separata da pi\u00f9 di quindici anni - \u00e8 colta dalla febbre gialla, che la costringe a interrompere il viaggio e ritornare in Europa; Maria Sibylla e Dorothea partono cos\u00ec dal Suriname il 18 giugno 1701 alla volta di Amsterdam.\n\"La Metamorfosi degli insetti\".\nQuattro anni dopo, esce ad Amsterdam la \"Metamorfosi degli insetti del Suriname\", che viene definita \"l'opera pi\u00f9 bella mai dipinta in America\".\nIl lavoro fatto da Maria Sibylla Merian \u00e8 notevole. In effetti, in quel tempo, era inusuale occuparsi d'insetti\u00a0\u2013 le \"bestie di Satana\". La metamorfosi degli animali era poco nota, essendo ipotesi corrente che essi nascessero dal fango; anche se alcuni eruditi conoscevano il reale processo di metamorfosi, la maggior parte\u00a0\u2013 anche delle persone colte - lo ignorava; aver pubblicato \"Der Raupen wunderbare Verwandlung und sonderbare Blumennahrung\" in tedesco, e non in latino, da un lato le procur\u00f2 una certa notoriet\u00e0 fra i ceti pi\u00f9 in alto nella societ\u00e0, ma non la rese attendibile fra gli uomini di scienza, essendo il latino l'unica lingua accettata dalla comunit\u00e0 scientifica.\nInsieme con la metamorfosi, Maria Sibylla Merian descrisse molti altri particolari dello sviluppo vitale degli insetti, mostrando come ogni specie di farfalla nello stato di crisalide dipendesse da un piccolo numero di piante per il proprio nutrimento, venendo solo in quelle rilasciate le uova.\nAnche l'iniziativa di intraprendere un viaggio di studio in Suriname fu un'assoluta novit\u00e0. Generalmente chi si interessava di botanica o di entomologia, viaggiava nelle colonie o per stabilirvisi o per trovarvi nuovi insetti e farne collezione a scopo commerciale: i viaggi scientifici erano invece estremamente rari. Merian scopr\u00ec nell'interno del Suriname tutta una serie di specie animali e vegetali del tutto sconosciute in Europa, studiandole e rappresentandole nei dettagli:\nI suoi disegni di piante, serpenti, ragni, iguane e coleotteri tropicali sono tuttora considerati dei capolavori e vengono ricercati dai collezionisti di tutto il mondo. Il vocabolo tedesco \"Vogelspinne\" - migale, letteralmente ragno-uccello\u00a0\u2013 trae l'origine da un'incisione di Merian, realizzata nei suoi schizzi in Suriname. L'incisione rappresenta un grosso ragno che cattura un uccello. Tuttavia, non si conoscono ad oggi casi di migali cacciatrici di uccelli.\nSofferente di cuore gi\u00e0 dal 1711, Maria Sibylla Merian muore d'infarto ad Amsterdam, settantenne, nel 1717.\nRiconoscimenti.\nIl suo ritratto era impresso nei biglietti di banca di 500 Marchi della Repubblica Federale Tedesca; \u00e8 stato anche raffigurato in un francobollo tedesco del 1987.\nNel gennaio 2005, nel porto di Warnam\u00fcnde, fu varata una nave che porta il suo nome, appartenente all'Istituto Leibniz per le ricerche nel Mar Baltico (\"Leibniz-Institut f\u00fcr Ostseeforschung\")."}
{"id": "319013", "revid": "1772257", "url": "https://it.wikipedia.org/wiki?curid=319013", "title": "Mod (videogiochi)", "text": "Una mod (abbreviazione dell'inglese \"modification\", modifica; in italiano usata sia al maschile sia al femminile) \u00e8 un insieme di modifiche estetiche e funzionali a un videogioco, create da professionisti oppure da giocatori appassionati, allo scopo di aggiornare, migliorare o semplicemente rendere diverso il gioco.\nUna total conversion \u00e8 invece un particolare tipo di \"mod\" che modifica il gioco in diversi suoi aspetti, cambiandone potenzialmente anche la giocabilit\u00e0.\nCaratteristiche.\nA differenza del ROM hacking, le mod sono generalmente create tramite strumenti forniti dal produttore stesso del gioco. Gli appassionati del \"modding\" di un certo videogioco vanno spesso a formare una comunit\u00e0.\nMolti videogiochi permettono l'aggiunta di nuove mappe (livelli di gioco) e personaggi. \u00c8 possibile creare mod anche solo per raggruppare insieme pi\u00f9 mappe e personaggi aggiuntivi, ma solitamente contengono anche modifiche alle caratteristiche del gioco (regole di gioco, fisica, visuale della \"telecamera\", aggiunta di nuove armi...) ottenute inserendo nuovo codice sorgente, scritto nel giusto linguaggio di programmazione, o nuovi file grafici e sonori. Esistono appositi programmi (\"tool\") che permettono di modificare i modelli 3D che compongono i mondi virtuali dei giochi. Unendo fantasia, creativit\u00e0, abilit\u00e0 di programmazione e molto tempo, \u00e8 possibile creare modifiche molto profonde, che possono anche stravolgere completamente il gioco originale, aumentandone di molto la longevit\u00e0.\nTotal conversion.\nUna total conversion \u00e8 una modifica di un gioco esistente che sostituisce virtualmente tutti gli elementi artistici del gioco originale, e talvolta anche alcuni o tutti gli aspetti di base del gameplay. Essa pu\u00f2 dare origine ad un gioco dal genere completamente diverso rispetto all'originale. Quando invece le caratteristiche del gioco originale sono mantenute, ma vengono aggiunti nuovi elementi (ad esempio opzioni) si parla di \"espansione\" (detta in inglese \"expansion pack\"). In alcuni giochi esiste la possibilit\u00e0 di selezionare singole modifiche alle regole (ad esempio in \"Unreal Tournament\", dove sono dette \"mutatori\"), e sommarle insieme a piacimento (ad esempio, nel suddetto gioco si pu\u00f2 combinare \"bassa gravit\u00e0\" con \"solo fucili da cecchino\" e \"bullet time\").\nA volte queste espansioni sono distribuite a pagamento dagli stessi sviluppatori del gioco originale (come \"Team Arena\" per \"Quake 3\"), ma nella maggior parte dei casi si tratta di creazioni pi\u00f9 o meno amatoriali, create da persone comuni (o, solitamente, gruppi di persone) e distribuite gratuitamente. Un segno tangibile dei successo dei mod \u00e8 il loro riconoscimento ufficiale. Una cosa del genere \u00e8 accaduta nella community di Sid Meier's Civilization, in occasione dell'uscita dell'espansione \"\" del quarto episodio. In quella circostanza, due mod gi\u00e0 esistenti e disponibili da diversi mesi, \"Rhye's and Fall of Civilization\" e \"Fall from Heaven\" sono diventati a tutti gli effetti ufficiali, venendo inclusi nell'espansione (il secondo dei due menzionati tramite uno spin-off chiamato \"Age of Ice\"). Gi\u00e0 l'antenato degli sparatutto in prima persona \"Wolfenstein 3D\" (un gioco del 1992) ha subito le prime modificazioni amatoriali.\nMod celebri.\nAlcune mod hanno acquisito importanza come opere a s\u00e9 stanti:"}
{"id": "319025", "revid": "124554251", "url": "https://it.wikipedia.org/wiki?curid=319025", "title": "Alemanni", "text": "Gli Alemanni, anche conosciuti come Allemanni o Alamanni, erano originariamente un'alleanza di trib\u00f9 germaniche (tra le quali Catti, Naristi, Ermunduri, Iutungi e parte dei Semnoni) stanziate attorno alla parte superiore del fiume Meno, in una regione che oggi \u00e8 posizionata nel sud-ovest della Germania.\nOrigini.\nUna delle prime testimonianze dell'esistenza di questo insieme di popoli \u00e8 il cognomen \"Alamannicus\" assunto dall'imperatore Caracalla (che regn\u00f2 dal 211 al 217), che celebr\u00f2 tramite esso la loro sconfitta per sua mano.\nLa natura dell'alleanza e le precedenti affiliazioni tribali rimangono misteriose agli storiografi. La loro alleanza era comunque di tipo aggressivo, essendosi susseguiti numerosi attacchi alle province della Germania Superior.\nSi ritiene abbiano assunto come modello del loro agire i Franchi, la prima alleanza di trib\u00f9 germaniche, che aveva fermato la penetrazione romana sul basso Reno prima di invadere la provincia della Germania inferiore.\nDal I secolo il Reno era diventato il confine naturale che separava la Gallia romana dalle regioni germaniche: trib\u00f9 germaniche, celti e trib\u00f9 miste di queste due componenti etniche si erano stabilite in queste zone. I Romani divisero questi territori in due distretti: Germania superiore e Germania inferiore, situate rispettivamente lungo l'alto e il basso Reno: la Germania Superior includeva le regioni che si trovavano tra l'alto corso del Reno e l'alto corso del Danubio, I romani chiamavano anche questa regione Agri Decumates, un'espressione di incerta origine tradotta da alcuni storici come i \"dieci cantoni\": quello che volesse realmente significare \u00e8 tuttavia tuttora oscuro.\nIl confine fortificato della Germania Superior con i territori non controllati dall'impero fu chiamato \"Limes Germanicus\".\nLe bande di Alemanni superarono frequentemente questo confine, penetrando la Germania Superior e gli Agri Decumates e occupando l'Alsazia, la Svizzera settentrionale e parti della Baviera e dell'Austria, regioni precedentemente occupate da trib\u00f9 celtiche che erano sottomesse alla giurisdizione romana.\nFurono popolazioni sempre ostiche al potere imperiale tanto che la fama di Proculo, usurpatore del trono imperiale nel 280, deriv\u00f2 dai suoi successi contro queste trib\u00f9.\nLa trib\u00f9 dei Semnoni, parte degli \"Herminones\", costitu\u00ec il nucleo originario della federazione di trib\u00f9 nota come Alemanni (o Alamanni), nominati per la prima volta nel 213. Gli Alemanni inizialmente vennero arruolati nell'esercito romano come ausiliari, ottenendo a fronte del graduale spopolamento il diritto di insediarsi in alcune zone dell'impero e diventando cos\u00ec, da pastori e cacciatori nomadi o seminomadi, agricoltori sedentari. Il popolo si stanzi\u00f2 nella valle del Neckar. La federazione degli Alemanni venne a conflitto con i Romani per la prima volta lungo il Limes germanico-retico, dove fu sconfitta da Caracalla, nel 213. Alla sconfitta fece seguito un periodo di relativa tranquillit\u00e0, ma nel 235-236 il conflitto con Roma si riaccese; questa volta a opporsi agli Alemanni fu Massimino Trace, che non solo ne respinse le incursioni, ma penetr\u00f2 anche profondamente all'interno del loro territorio, al di l\u00e0 del Limes. Nel 254 un nuovo tentativo di sfondamento del Limes fu arginato da Gallieno, ma nel 260 gli Alemanni riuscirono a penetrare, attraverso il passo del Brennero, in Italia, da dove solo a fatica l'imperatore riusc\u00ec a ricacciarli, in una battaglia combattuta presso Milano. La pressione alemannica indusse comunque Gallieno a rettificare il confine settentrionale dell'Impero, abbandonando gli Agri decumates, che cos\u00ec poterono essere occupati dagli stessi Alemanni. Negli anni successivi, gli Alemanni ripeterono pi\u00f9 volte il medesimo schema, penetrando in Italia attraverso i passi alpini (268, 270); ogni volta furono respinti, ma soltanto a fatica e dopo che il primo obiettivo delle loro incursioni (il saccheggio) era comunque stato raggiunto. Nel 298 tornarono ad aggredire il Limes renano, impegnando Costanzo Cloro.\nIl nome.\nCome indicato dallo storico romano del terzo secolo Asinio Quadrato il loro nome significa \"tutti gli uomini\" e sta a indicare il loro eterogeneo conglomerato tribale: questo fu il nome utilizzato per descriverli da Edward Gibbon nella sua opera \"\"Decline and Fall of the Roman\" \"Empire\"\", capitolo 10 e che si \u00e8 consolidato nella storiografia nel corso dei secoli. Tuttavia, come ci \u00e8 stato tramandato dal monaco dell'abbazia di San Gallo Valafrido Strabone, che scrisse nel nono secolo, le popolazioni del nord della Svizzera e delle regioni confinanti, che gli stranieri chiamavano Alemanni, chiamavano loro stessi Suebi o Svevi.\nPrima menzione.\nIl primo documento in cui gli Alemanni vennero menzionati fu la descrizione della campagna di Caracalla del 213, compilata dallo storico Cassio Dione Cocceiano: al tempo gli Alemanni occupavano il bacino del Meno a sud del territorio popolato dalla trib\u00f9 dei Catti. Dione ritrae gli Alemanni come vittime del suo sanguinario imperatore: secondo lo storico, Caracalla, chiamato in aiuto dagli stessi Alemanni approfitt\u00f2 della loro debolezza per colonizzare il loro territorio, cambiare il nome dei loro insediamenti e uccidere i loro guerrieri pi\u00f9 valorosi. Quando l'imperatore cadde ammalato gli Alamanni rivendicarono di aver lanciato su di lui una maledizione: Caracalla si dice, contrast\u00f2 questa influenza malvagia chiamando in aiuto gli spiriti dei suoi antenati. In risposta al loro maleficio l'imperatore invi\u00f2 loro contro la Legio II \"Traiana Fortis\" che li sconfisse e che fu per questo chiamata \"Germanica\". Gli scrittori romani, come appunto Cassio Dione nel III secolo o Aurelio Vittore nel IV secolo, non ebbero comunque una conoscenza precisa delle origini degli Alamanni, non comparve nulla che lasciasse presagire che, presso quei popoli, vi fosse l'esistenza di particolari leggende o antiche genealogie sulle loro origini che facciano dedurre una comune identit\u00e0 originaria.\nStoria successiva.\nNel 354 una nuova incursione alemanna contro l'Impero romano, mossa partendo sempre dal loro territorio d'insediamento nell'odierna Germania meridionale, sfoci\u00f2 in un ampio conflitto contro l'imperatore Costanzo II. Guidata dai fratelli Gundomado e Vadomario, la confederazione penetr\u00f2 in Gallia attraverso il \"Limes\" renano, saccheggi\u00f2 numerose citt\u00e0 e vinse nella Battaglia di Reims (356) il cesare d'Occidente, Giuliano, che tuttavia ebbe la sua rivincita gi\u00e0 l'anno seguente, nella Battaglia di Strasburgo (357). Poco pi\u00f9 tardi gli Alemanni si accordarono con lo stesso imperatore per scendere in campo contro Giuliano (359), che tuttavia costrinse Vadomario a negoziare una pace (360). Roma, dilaniata dalle rivalit\u00e0 tra i diversi cesari e augusti, cerc\u00f2 di inserire gli Alemanni all'interno dei propri giochi politici; nonostante un attacco a tradimento contro Giuliano nel 361, Vadomario e i suoi guerrieri furono impiegati come truppe mercenarie in Asia (365-366) e in Armenia (371). Il nucleo della confederazione proseguiva intanto nelle sue scorrerie: nel 368 travolsero Magonza e costrinsero l'imperatore Valentiniano I ad accorrere e a ricacciare i Germani con la Battaglia di Solicinium; nel 378 a sconfiggerli fu Graziano, nella Battaglia di Argentovaria.\nNel III e IV secolo vi fu ancora una distinzione tra gli Alemanni e i Suebi, con la sconfitta di questi popoli da parte di Clodoveo I, una prima volta nel 476/477, e una seconda volta nel 506 con l'uccisione del \"rex Alamannorum\". Da questo momento persero alcuni territori con le relative popolazioni che appunto andarono a formare il nucleo della Svevia. Pur non costituendo pi\u00f9, da questo momento, una entit\u00e0 politica, la loro importanza etnografica all'interno delle politiche dei Franchi e degli Ostrogoti rimase importante.\nDopo l'uccisione del loro re tentarono un'alleanza con gli Ostrogoti. Si insediarono sotto la protezione dei Goti parte nel nord Italia e parte nella regione tra il Lago di Costanza e il tratto alpino del Reno. Nel 537 il re Vitige cedette ai Franchi l'Alemannia gotica e da questo momento esse fece stabilmente parte del regno dei Franchi, occupando in seguito buona parte dell'altopiano svizzero e varie regioni dell'arco alpino.\nGli stati germanici formatisi dalla confederazione alemannica ricevettero durante il lento processo di disgregazione dell'Impero Romano il nome di Alemannia. Questa regione, dopo la caduta di Roma verr\u00e0 occupata dai Franchi.\nAl VI secolo risale la loro conversione al cristianesimo, ad opera principalmente dell'abate irlandese San Colombano e l'opera missionaria evangelizzatrice iniziata dall'Abbazia di Luxeuil, e proseguita con le sue fondazioni monastiche nel territorio e attorno al Lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\" fra cui spiccano quelle del monaco e compagno di Colombano San Gallo e di San Magno.\nLa regione dell'Alemannia comprendeva un numero di distretti differenti, che riflettevano la loro diversa composizione etnica: la diocesi di Strasburgo, il territorio di Augusta, la diocesi di Magonza e Basilea. Oggi i discendenti degli Alemanni sono divisi in parti di quattro differenti nazioni: Francia (Alsazia), Germania (Svevia e parte della Baviera), Svizzera e Austria, regioni caratterizzate da dialetti, derivati dal tedesco alemanno che ben si contraddistinguono dal tedesco parlato altrove e che ancora oggi riesce a indicare l'area che questo popolo riusc\u00ec a occupare nel corso dei secoli.\nLinguaggio.\nIl tedesco parlato nei territori dove erano stanziati gli Alemanni \u00e8 chiamato tedesco alemanno ed \u00e8 considerato un sottogruppo del linguaggio alto tedesco antico (\"Althochdeutsch\"), di cui le iscrizioni runiche alemanne sono considerate le pi\u00f9 antiche testimonianze.\nQuesta derivazione della lingua tedesca infatti \u00e8 stata originata nel V secolo in Alemannia e presso i longobardi: prima di allora le trib\u00f9 alemanne non parlavano questo tipo di dialetto ma uno solo leggermente differente da quello parlato dalle altre trib\u00f9 germaniche oltre i confini romani."}
{"id": "319026", "revid": "1543377", "url": "https://it.wikipedia.org/wiki?curid=319026", "title": "Veglia (isola)", "text": "Veglia (in croato \"Krk\", \"Curicta\"; in dalmatico \"Vikla\"; in greco antico \u039a\u03cd\u03c1\u03b9\u03ba\u03bf\u03bd, \"Kyrikon\") \u00e8 la pi\u00f9 popolata e, dopo Cherso, la pi\u00f9 estesa isola del Mare Adriatico e della Croazia. Situata nel golfo del Quarnero a breve distanza dalla terraferma e dalla citt\u00e0 di Fiume, appartiene all'arcipelago delle isole Quarnerine.\nGeografia fisica.\nVeglia, con una superficie di 405,22\u00a0km\u00b2, \u00e8 stata a lungo considerata la pi\u00f9 grande isola del mar Adriatico. Recenti misurazioni (2004) hanno per\u00f2 mostrato che l'isola di Cherso ha un'area leggermente maggiore.\nDi forma irregolare, Veglia si sviluppa in direzione nordovest-sudest quasi parallelamente alla costa dalmatica, ed \u00e8 separata da essa dal canale di Maltempo (che nelle mappe croate \u00e8 suddiviso, da nord a sud, in \"Tihi kanal\", \"Mala Vrata\" e \"Vinodolski kanal\"). \u00c8 bagnata a nordovest dal golfo di Fiume, a ovest dal canale di Veglia, detto anche canale di Mezzo (\"Srednja vrata\", \"porta di mezzo\"), a sudovest dal Quarnarolo e a sud dalla bocca o stretto di Segna (\"Senjska vrata\"). Nel punto pi\u00f9 ravvicinato (tra \"rt Bejavec\" nel nordest e l'insediamento di Iadranovo nel comune di Cirquenizza) dista dalla terraferma circa 500\u00a0m.\nLa sua lunghezza varia dagli 8\u00a0km della costa occidentale agli oltre 36\u00a0km della parte orientale. Allo stesso modo, la larghezza varia dai circa 9\u00a0km della parte meridionale agli oltre 19\u00a0km della zona settentrionale.\nL'estremit\u00e0 occidentale si trova poco a sud di punta Santa Maria (\"Glavotok\"); quella settentrionale \u00e8 \"\u0160ilo\", poco a sudovest dell'isolotto di San Marco; capo Sokol (\"rt Sokol\"), l'estremit\u00e0 orientale, si trova nella parte sudorientale di Veglia, all'ingresso del porto di Velicaluka; infine, la punta meridionale \u00e8 capo Braziol (\"rt Bracol\"), di fronte all'isola di Pervicchio.\nOrografia.\nIl territorio di Veglia \u00e8 diviso naturalmente in tre zone: la piccola parte settentrionale, la spaziosa parte centrale e la pi\u00f9 alta parte meridionale. La prima rappresenta solamente l'8,4% della superficie dell'isola ed \u00e8 caratterizzata da un altopiano calcareo eroso dalla bora che non supera i 60\u00a0m d'altezza. Proprio la natura calcarea del terreno ha portato alla formazione della grande grotta di Biserujka, lungo la costa orientale. La zona centrale \u00e8 un vasto altopiano ondulato su cui si alternano colline che raramente superano i 200\u00a0m, valli e doline. Il terreno \u00e8 costituito da rocce calcaree e dolomitiche la cui tendenza a decadere favorisce la formazione di humus e la conseguente crescita di una rigogliosa vegetazione. La parte meridionale \u00e8 dominata da due catene montuose parallele con le vette pi\u00f9 alte dell'isola, tra le quali si sviluppa la vallata di Bescanuova.\nNel complesso, dunque, la superficie \u00e8 prevalentemente collinare e la vetta pi\u00f9 alta \u00e8 l'Obzova (568,1\u00a0m s.l.m.). Nel centro-sud, alture degne di nota sono il \"Brestovica\" (551\u00a0m), il \"Veli vhr\" (541,5\u00a0m) e lo \"Zminja\" o \"Orljak\" (537\u00a0m) che si trovano attorno all'Obzova, il \"Veli Hlam\" (482\u00a0m) e il \"Mali Hlam\" (448\u00a0m) nella parte sudoccidentale tra Bescanuova e Bescavecchia, il \"Divi\u0161ka\" (471\u00a0m), il \"Trike\" (475\u00a0m) e il \"Kozlje\" (463\u00a0m) lungo la costa sudorientale, e il \"Frani\u010devska glava\" (420\u00a0m) e un altro \"Mali Hlam\" (446\u00a0m) al centro dell'isola poco a sud di Verbenico. Tra le alture della parte centro-settentrionale di Veglia sono da ricordare: a ovest, l'insediamento di Monte di Veglia che raggiunge i 237\u00a0m, e a est, un colle di 327\u00a0m nell'insediamento di Crasse su cui sorgono il piccolo cimitero e la chiesa di San Giorgio (\"Sv. Juraj\").\nIdrografia.\nFiumi e laghi.\nIl pi\u00f9 lungo e l'unico fiume a carattere permanente \u00e8 la \"Suha Ri\u010dina\", o \"Vela rika\", che nasce al centro e scorre verso sudest, creando la vallata di Bescanuova e dividendo in due la parte meridionale dell'isola, fino a sfociare nella baia di Bescanuova (\"Ba\u0161\u010danska draga\"). Sull'isola sono anche presenti molti torrenti a carattere stagionale. Tra i pi\u00f9 lunghi ci sono il \"Veli potek\" che sfocia nella baia di Saline e la \"Vr\u017eenica\" che sfocia nella baia omonima (\"uvala Vr\u017eenica\").\nI laghi principali sono invece due: il primo, chiamato semplicemente \"Jezero\" (che significa appunto lago), si trova a nord nei pressi di Gnivizze, il secondo \u00e8 il Ponikve (\"jezero Ponikve\"), situato a nord della citt\u00e0 di Veglia nei pressi degli insediamenti di Monte di Veglia, Lagomartino e Strilcici. Sono due laghi creati dal deposito di sedimenti alluvionali torrentizi: questi a loro volta hanno formato dei blocchi argillosi che hanno permesso la raccolta delle acque. I laghi sono usati come approvvigionamento idrico per l'isola ma, a causa della scarsa qualit\u00e0 delle acque e della variabilit\u00e0 stagionale della capacit\u00e0, di recente vi \u00e8 stata la fusione con l'impianto idrico di Fiume. Inoltre, i due laghi sono riserve protette per la gran variet\u00e0 di uccelli presenti. \nCoste.\nLe coste di Veglia si sviluppano per 219,12\u00a0km e, con un coefficiente di frastagliatura di 2,6, sono ricche di insenature sia ampie sia pi\u00f9 piccole che creano luoghi protetti dai forti venti di bora. La parte bagnata dal Quarnarolo \u00e8 bassa e accessibile, cos\u00ec come quella bagnata dal golfo di Fiume, ma a differenza di quest'ultima \u00e8 maggiormente frastagliata. La costa orientale \u00e8 invece pi\u00f9 lunga e divisibile in tre parti: a sud \u00e8 alta e scoscesa con picchi che superano i 400\u00a0m, al centro \u00e8 bassa, accessibile e maggiormente popolata, e a nord \u00e8 completamente inaccessibile e scoscesa seppur con altezze minori rispetto alla zona meridionale.\nLe insenature maggiori sono:\nTra le insenature minori, sono da ricordare la baia Voos (\"uvala Voz\") e la baia Peschiera (\"uvala Pe\u0161kera\"), nel nord dell'isola, situate ai lati di un lembo di terra da cui si sviluppa la penisola Voschizza dalla curiosa forma di lanterna. Un'altra penisola dalla forma simile si trova nel sudest ed \u00e8 creata dai porti di Malaluka (\"Mala luka\") e Velicaluka (\"Vela luka\"). A est-sudest del golfo di Saline si trova la baia Stipana (\"uvala Stipanja\") chiusa a est da capo Scillo, mentre poco pi\u00f9 a sud si trovano il porto di Verbenico (\"luka Vrbnik\") e il porto Serschizza (\"luka Sr\u0161\u0107ica\"). All'estremit\u00e0 meridionale, con lo stesso nome del capo che la racchiude a ovest, si apre il porto Braziol (\"luka Bracol\").\nClima.\nL'isola, nonostante la latitudine, gode di un clima mediterraneo. Infatti la media delle temperature annue \u00e8 di 22,8\u00b0, con medie massime che vanno dai 9\u00b0 di dicembre ai 30\u00b0 di agosto e medie minime comprese tra i 5\u00b0 di febbraio e i 22\u00b0 di agosto.\nFlora e fauna.\nLa variet\u00e0 del territorio e il clima mite hanno contribuito allo sviluppo di circa 1400 specie differenti di piante.\nSu Veglia ci sono 3 aree protette (4 se si considera l'isola di Pervicchio che fa parte del comune di Bescanuova). La pi\u00f9 vasta \u00e8 la Glavine - Mala luka, riserva ornitologica speciale che copre tutta la scoscesa costa sudorientale, da capo Glavina al porto di Malaluka, habitat protetto dei grifoni. Santa Maria del Capo (\"Glavotok\"), a sudovest di Malinsca, \u00e8 invece una riserva forestale speciale, cos\u00ec come l'isolotto di Cassione, nella baia di Ponte.\nIsole adiacenti.\nPartendo da nord e movendosi in senso orario, si incontrano:\nAmministrati dal comune di Castelmuschio:\nAmministrati dal comune di Dobrigno:\nAmministrati dal comune di Bescanuova:\nAmministrato dalla citt\u00e0 di Veglia:\nAmministrato dal comune di Ponte:\nStoria.\nPreistoria.\nGrazie alla posizione geografica, al clima mite, alle molte sorgenti d'acqua dolce e alla ricchezza della vegetazione, l'isola di Veglia \u00e8 stata abitata fin dalla preistoria. Molti reperti dell'epoca sono andati persi o si trovano in musei fuori dall'isola. Una certa parte, raccolta dal sacerdote Nikola Butkovi\u0107 nel XX secolo, si trova oggi presso l'ufficio parrocchiale di Verbenico e comprende armi in pietra, attrezzi e gioielli in bronzo provenienti dalle zone di Verbenico, Dobrigno, Ressica, Poglie e Ponte. Tutti questi oggetti risalgono al Neolitico e all'Et\u00e0 del Bronzo. Oltre agli oggetti sono state trovate tracce di abitazioni di difficile collocazione temporale: con ogni probabilit\u00e0 sono abitazioni costruite nel Neolitico e utilizzate in seguito dalla trib\u00f9 illirica dei Liburni.\nIlliri.\nDal 1000\u00a0a.C. l'isola fu abitata dalla trib\u00f9 illirica degli Iapodi che visse qui fino al 400\u00a0a.C. circa, quando furono invasi e annientati dai Celti. Tuttavia i Celti non rimasero a lungo e non si hanno reperti del loro passaggio, e ben presto furono sostituiti dai Liburni, un'altra trib\u00f9 illirica. Questi ultimi vissero sull'isola anche dopo la conquista dei Romani, mescolandosi con essi, fino all'arrivo dei Croati nel VII secolo.\nI Liburni erano una popolazione sedentaria, dedita all'agricoltura e all'allevamento, alla produzione di ceramiche e al commercio marittimo.\nA differenza delle popolazioni preistoriche che si installarono nelle vicinanze dei corsi d'acqua e nelle valli, i Liburni preferirono costruire le loro abitazioni in zone rialzate per un maggiore controllo sul territorio. Le case erano in genere circondate da mura ovali concentriche in pietra. Esempi di costruzioni illiriche sono \"Mali\" e \"Veli Kaslir\" a sud di Ponte, \"Orlavica\" a nordovest di Bescavecchia, \"Gra\u010di\u0161\u0107e\" vicino a Dobrigno, \"Zagrajini\" a sud di Crasse, \"Kostrji\" nei pressi di Verbenico e \"Gradac\" sulla baia Chiavlina. Come indicato dalla posizione, dal castello e dai reperti trovati, Castelmuschio, Dobrigno, Verbenico e l'insediamento originale di Bescanuova sono tutte cittadine di origine illirica.\nLa stessa citt\u00e0 di Veglia \u00e8 stato il pi\u00f9 grande insediamento illirico sull'isola, anche se alcune teorie indicano che sia stata fondata precedentemente. In primo luogo, secondo il linguista Petar Skok, il nome \"Krk\" deriverebbe da \"Curicta\", parola non presente nel bacino del Mediterraneo in epoca illirica. In secondo luogo, Veglia, diversamente dagli altri insediamenti, \u00e8 stata costruita in una vallata non protetta affacciata sul mare. A riprova di questa teoria (anche se i Liburni potrebbero esserne entrati in possesso in differenti modi), durante gli scavi archeologici delle antiche mura furono rinvenuti frammenti dipinti di ceramiche iapige datate intorno al 600\u00a0a.C. Nonostante ci\u00f2, \u00e8 indubbia la successiva presenza illirica nella zona a fronte dei ritrovamenti di vari oggetti, di gioielli, sepolture e lapidi.\nNel 229\u00a0a.C. gli Illiri mossero guerra contro i Romani e furono sconfitti nella cosiddetta prima guerra illirica. Roma per\u00f2 non occup\u00f2 immediatamente i territori illirici, facili alla rivolta, limitandosi a imporre un embargo alle loro navi o a mettere a comando dinastie amiche, questo port\u00f2 alle due guerre successive. Infine, tra il 6 e 9\u00a0d.C., scoppi\u00f2 la rivolta dalmato-pannonica, al termine della quale tutta l'Illiria venne definitivamente inglobata nell'impero romano. Non si conosce il momento preciso in cui Veglia venne conquistata dai Romani. Dato comunque che i Liburni parteciparono alla rivolta con diverse navi, \u00e8 probabile che il periodo della sconfitta coincida con l'inizio della fortificazione dei loro insediamenti e la costruzione di nuovi da parte dei Romani. Un'indicazione \u00e8 il cambio di nome dell'insediamento illirico di \"Kaslir\" in \"Krvava glavica\" (in italiano \"Cima insanguinata\"), probabile riferimento a una battaglia tra Liburni e Romani, in quanto non si hanno notizie di altre battaglie avvenute in seguito in questa zona.\nI Liburni rimasero comunque la popolazione principale dell'isola. I Romani cambiarono il nome in \"Vecla\" e si limitarono ad abitare la citt\u00e0 di Veglia e il nuovo insediamento di \"Fulfinum\", nei pressi di Castelmuschio, ma lasciarono che i Liburni mantenessero intatte le loro tradizioni, la loro lingua e la loro religione. Questa suddivisione rimase tale fino all'arrivo dei Croati nel VII secolo, che ripresero l'antico nome illirico a dimostrazione della presenza liburnica nell'isola. Una teoria dice che una piccola comunit\u00e0 di Liburni sopravvisse fino ad oltre il XV secolo in alcune zone di Veglia, come ad esempio \"Korintija\" a est di Bescanuova.\nRomani.\nI Romani controllarono ininterrottamente Veglia fino al 480\u00a0d. C. Di questi secoli di dominio si conosce poco; alcuni eventi si possono ricostruire su basi generiche, altri dai resti archeologici.\nAnche su Veglia, come in molte regioni amministrate dai Romani, si diffusero le loro leggi, l'esercito reclutava i giovani liburni, furono costruiti campi militari, insediamenti e strade (la pi\u00f9 importante era quella che univa \"Fulfinum\" a \"Vecla\"), la citt\u00e0 di Veglia (\"Vecla\") fu riorganizzata e modificata secondo i loro costumi e vi costruirono un \"cardo\", un \"decumanus\", le terme, dei templi, le mura e l'acquedotto. Questo, indicato dalle poche iscrizioni arrivate sino ai nostri giorni, port\u00f2 alla rapida romanizzazione degli abitanti illiri di \"Vecla\" e \"Fulfinum\", ma lasci\u00f2 intatte le tradizioni del resto della popolazione dell'isola.\nI Romani iniziarono la costruzione e il riadattamento di queste due citt\u00e0 tra l'81 e il 96\u00a0d. C. Il luogo in cui sorge \"Fulfinum\" fu scelto come punto strategico di passaggio tra l'isola e la terraferma, ma fino a quando non ne furono scoperti i resti a nord vicino a Castelmuschio, si pens\u00f2 potesse trovarsi nei pressi dell'attuale Ponte che all'epoca era un piccolo sobborgo di \"Vecla\".\nTracce rilevanti della presenza romana sono state trovate nell'area di Bescanuova, nelle vicinanze delle rovine della cappella di san Marco, dove si trovano mosaici e resti di un sistema idrico. Nella stessa Bescanuova sono stati trovati altri mosaici, anfore, gioielli e capitelli di fattura romana. La chiesa di santa Lucia a Iurandvor \u00e8 stata invece edificata sopra un monastero benedettino, a sua volta eretto sulle fondamenta di un'antica villa romana.Nei pressi di Ressica, vicino a Verbenico, sono state trovate tombe con gioielli, denaro, terrecotte e iscrizioni romane. Un'altra iscrizione, lasciata da un veterano dell'ottava legione Augusta, \u00e8 stata rinvenuta a Castelmuschio. Altre rovine si trovano nei pressi della chiesa di santa Fosca, tra Bescavecchia e Bescavalle.\nCroati.\nTra la fine del VI secolo e l'inizio del VII secolo, Veglia fu colonizzata dai Croati. Dopo la caduta dell'Impero romano d'Occidente, Veglia pass\u00f2 infatti sotto il controll\u00f2 dell'impero bizantino, ma trovandosi ai margini del dominio, l'isola non era protetta. Sebbene non ci siano molti dati a riprova dei reali avvenimenti, si suppone che i Croati la conquistarono attorno a questo periodo, che coincide con la scomparsa della citt\u00e0 di \"Fulfinum\". E dal momento che la citt\u00e0 di Veglia sopravvisse, si ritiene che gli ultimi abitanti Romani e una parte della popolazione romanizzata si ritirarono dietro le sue mura per diverso tempo.\nSi pensa anche che i Liburni rimanenti accettarono i Croati. Si pu\u00f2 notare infatti come il nome dell'isola cambi di nuovo in \"Kurikta\", nonostante fosse stata chiamata \"Vecla\" per circa 500 anni. D'altro canto, i Croati costruirono i loro insediamenti sui precedenti siti illirici: ci\u00f2 potrebbe essere interpretato sia come un totale consenso dei Liburni verso i nuovi arrivati, sia come un'indiscussa conquista di questi ultimi.\n\u00c8 certo che i Croati edificarono gran parte dell'isola, specialmente a est della linea che va da Malinsca a Bescavecchia. Qui infatti costruirono le quattro cittadelle di Castelmuschio, Dobrigno, Verbenico e Bescanuova. A ovest di questa linea, che comprendeva anche la citt\u00e0 di Veglia in mano ai Romani, i Croati si diffusero pi\u00f9 lentamente, nel corso di secoli successivi. La linea di demarcazione fu ipotizzata per primo dal linguista Petar Skok, il quale si bas\u00f2 sull'etimologia dei nomi dei vari insediamenti, e in seguito fu perfezionata dagli storici Mihovil Boloni\u0107 e Ivan \u017dic Rokov. Secondo questi ultimi, da Malinsca, la linea arrivava all'insediamento di Valdimaur (\"Muraj\"), poi passava a est di Ponte, escludendo Treskavac, e a sud attraverso la piana di Sus e il promontorio con capo Negrito (\"rt Negrit\"). Lo storico Vjekoslav Klai\u0107, studiando l'etimologia degli insediamenti, invece ne trov\u00f2 i nomi pi\u00f9 antichi quali: Kivno/Kibno per l'attuale Klimno (Climino in italiano), Gostinjoc per Gostinjac (Gostignazzo), Poje per Polje (Poglie), Trib\u00f9je per Tribulje (Tribuglie) e altri.\nTra l'XI e il XII secolo, oltre all'alfabeto glagolitico, i Croati abbracciarono anche il Cristianesimo. Infatti sono databili a questo periodo numerose chiese e iscrizioni come la lapide di Bescanuova, l'iscrizione di Veglia e il frammento di Iurandvor. Pi\u00f9 di 200 ulteriori manoscritti risalgono al XII-XIV secolo.\nLa pi\u00f9 antica fonte storica che cita le cittadelle \u00e8 la \"Darovnica slavnoga Dragoslava\", un'iscrizione glagolitica del 1\u00ba gennaio 1100, in cui appaiono sia Verbenico sia Dobrigno, definito come comune ben organizzato. Castelmuschio appare per la prima volta in un atto vescovile del 1153. La chiesa di san Giovanni Battista e il suo cimitero a Bescanuova appaiono invece in un documento del 1232 che parla dell'accordo sull'amministrazione del luogo tra tre fratelli della casata Frangipane, conti di Veglia.\nConti Frangipane e Repubblica di Venezia.\nVerso la fine dell'XI secolo, a causa delle numerose battaglie in cui era impegnato l'Impero bizantino, le isole e la costa della Dalmazia chiesero protezione alla Repubblica di Venezia. Il doge Pietro Orseolo II part\u00ec con una flotta di 30 galere e sconfisse Narentani e Saraceni. Da quel momento Venezia, con il beneplacito di Bisanzio, ottenne di fatto l'indipendenza e occup\u00f2 i territori dalmati. Nel 998 Veglia, insieme ad altri territori, giur\u00f2 fedelt\u00e0 a Venezia, che don\u00f2 l'isola per meriti militari a Dario Frangipane, nominandolo conte di Veglia.\nGli anni successivi videro l'Adriatico soggetto a diverse scorrerie, alle quali Venezia non pot\u00e9 porre rapido rimedio, in quanto impegnata nella prima crociata. La politica espansionista, prima di re Zvonimir dei Croati e, alla morte di questo, di re Colomanno d'Ungheria (che inglob\u00f2 i territori croati), non cre\u00f2 mai dei seri problemi all'isola. Anzi, i conti Frangipane difesero Veglia dalle continue incursioni e nel 1115 riportarono una definitiva vittoria con l'aiuto di Venezia.\nNel 1243 re Bela IV d'Ungheria, nel tentativo di tornare nella patria devastata dai mongoli, fu ospitato da Bartolomeo II Frangipane nel castello di Gradaz, il quale raccolse uomini d'arme e la considerevole somma di 20.000 marche e le mise a disposizione del re con l'intento di rimetterlo sul trono. Per esprimere la sua riconoscenza, re Bela IV don\u00f2 ai Frangipane la contea di Segna e di Modrussa. La presa di posizione dei Frangipane non piacque per\u00f2 ai Veneziani, che bandirono i conti dall'isola per 17 anni. Al termine di questo periodo, dichiarando nuovamente fiducia e al prezzo di numerosi vincoli, i Frangipane furono riammessi su Veglia come feudatari.\nNel 1248, i Veneziani compilarono una lista delle famiglie nobili dell'isola, ognuna delle quali probabilmente a capo di una cittadella: a Castelmuschio i \"Dognani\", a Dobrigno i \"Subini\u0107\" (\"Zubini\u0107\"), a Verbenico i \"Tugomori\u0107\" e a Bescanuova i \"Zudini\u0107\". A queste quattro grandi casate, si accompagnavano una trentina di altre famiglie nobili.\nAlla met\u00e0 del XIII secolo Venezia perse il controllo della Dalmazia e delle isole adriatiche a causa di Luigi I d'Ungheria alleato di Genova, sconfitto poi a Zara. Dopo la guerra di Chioggia del 1378-1381 contro Genova, fu stipulato il trattato di pace di Torino che ridava il controllo dell'Alto Adriatico a Venezia, ma che la costringeva a cedere la Dalmazia a Luigi d'Ungheria. La stessa Veglia, al termine dei trattati, chiese e ottenne di essere riammessa come feudo nella Repubblica di Venezia.\nI secoli successivi videro lotte interne alla famiglia Frangipane. L'alleanza con Mattia Corvino re d'Ungheria, per conquistare un castello a nord di Fiume, danneggi\u00f2 sia gli Austriaci sia i Veneziani. La Serenissima non pot\u00e9 agire al riguardo per la rapida intuizione di Giovanni Frangipane, di far sposare sua figlia con un cugino del re d'Ungheria. Ma poco dopo, lo stesso Giovanni Frangipane punt\u00f2 alla conquista di due castelli controllati dagli ungheresi, i quali reagirono mandando una spedizione che impose agli isolani un'imposta di 2000 ducati. Per tutta risposta gli abitanti decisero di riscuotersi dal conte reggente, che inizi\u00f2 cos\u00ec ad attingere e a dilapidare i beni della Chiesa. Questo dur\u00f2 fino a quando Mattia Corvino, conscio del fermento sull'isola, decise di impossessarsene spedendo un esercito di 2000 cavalli che presero d'assedio Castelmuschio. L'intervento di Venezia non si fece attendere. Antonio Loredan, capitano della flotta veneziana, invi\u00f2 4 galere a Veglia per respingere gli Ungheresi (1479). Sulle navi era imbarcato anche Antonio Vinciguerra, diplomatico del Senato veneziano, con il compito di deporre definitivamente Giovanni Frangipane e porre cos\u00ec Veglia sotto controllo diretto della Repubblica (1480-81).\nLa peste devast\u00f2 gli abitanti di Veglia alla fine del XV secolo. La prima met\u00e0 del XVI secolo port\u00f2 invece le scorrerie degli Uscocchi, che erano stati spinti a nord dai Turchi. Ospitati a Segna dall'imperatore Ferdinando I d'Asburgo in cambio di aiuto proprio contro l'Impero ottomano, divennero presto corsari che attaccavano qualsiasi imbarcazione dell'Adriatico. Nel 1540 saccheggiarono Veglia, Arbe e Pago e solo all'inizio del secolo successivo, al termine della guerra di Gradisca (1615-17), furono definitivamente fermati e le loro navi bruciate.\nLa Repubblica di Venezia inizi\u00f2 il suo declino nella seconda met\u00e0 del XVII secolo: spossata dalla guerra di Candia in cui perse definitivamente Creta (1671), poi con la cessione della Morea, le restarono soltanto i possedimenti dell'Adriatico e le isole Ionie. Infine, gli interventi militari su pi\u00f9 fronti la indebolirono per tutto il '700, fino a quando venne invasa dalle truppe francesi di Napoleone Bonaparte nel 1797. In tutto questo lasso di tempo, il governo di Veglia annaspava nella disorganizzazione pi\u00f9 totale.\nDal 1797 ad oggi.\nDopo la caduta della Serenissima Repubblica di Venezia e la successiva stipula del trattato di Campoformio nel 1797, l'isola pass\u00f2 all'Impero austro-ungarico, per un breve periodo ai francesi (dopo la pace di Presburgo del 1805), per poi tornare agli Asburgo (dal 1815 al 1918).\nNon venne compresa tra i territori promessi al Regno d'Italia in base al Patto di Londra in quanto avrebbe dovuto costituire, assieme a Fiume e Arbe (oltre al litorale croato da Buccari a Carlopago) l'unica porzione di territorio marittimo austro-ungarico nell'Adriatico che sarebbe stato attribuito alla Croazia comunque soggetta a un'Ungheria o pi\u00f9 autonoma dentro lo Stato asburgico o indipendente. Il 2 novembre 1918, malgrado, per quanto detto sopra, non dovesse esser occupata, il comune del capoluogo, dove la popolazione era a schiacciante maggioranza italiana, vot\u00f2 unanime, quasi contemporaneamente a quello di Arbe, la propria riunione all'Italia chiedendo l'invio di qualche nave della Marina italiana. L'Ammiraglio Paolo Thaon di Revel, date le clausole dell'armistizio, pot\u00e9 inviare proprie unit\u00e0 a garanzia dell'ordine pubblico anche se, successivamente, la delegazione italiana a Versailles, rimanendo fedele alle richieste del Patto di Londra (in pi\u00f9 alle quali chiedeva anche Fiume), non la comprese tra le proprie rivendicazioni. Malgrado ci\u00f2, dopo l'ingresso di Gabriele D'Annunzio a Fiume e la successiva proclamazione della Reggenza italiana del Carnaro, gruppi di legionari sbarcarono sull'isola occupandola per quasi un anno fino a quando le navi italiane non costrinsero i gruppi di volontari ad abbandonarla. Con il Trattato di Rapallo entr\u00f2 a far parte del Regno dei Serbi, dei Croati e degli Sloveni. Da allora una parte della popolazione italiana, concentrata esclusivamente nel capoluogo cittadino, scelse la via dell'esodo parimenti a quanto avvenne in molti centri della Dalmazia passata sotto la sovranit\u00e0 jugoslava. Gli italiani rimasti poterono optare per la cittadinanza italiana e per loro venne aperta una apposita agenzia consolare a tutela dei loro diritti (istruzione, culto religioso, rilascio passaporti, ecc.). Gli italiani optanti vennero iscritti nelle liste elettorali della vicina isola di Cherso, annessa all'Italia. Nel frattempo ci fu una graduale immigrazione di Croati, sia provenienti dagli altri paesi dell'isola di Veglia (di antico insediamento slavo) che dalla terraferma, tanto che alla vigilia del secondo conflitto mondiale le due etnie circa si eguagliavano in numero. Nel periodo tra le due guerre, comunque, il comune di Veglia fu sempre a maggioranza italiana.\nNel 1941 venne occupata dalle truppe italiane, le quali avanzavano nella Jugoslavia, e annessa alla estesa provincia di Fiume. Ma il 15 ottobre 1943 entr\u00f2 a far parte delle Province italiane incorporate al Reich che formarono l'Adriatisches K\u00fcstenland. Finito il Secondo conflitto Mondiale l'isola venne ceduta alla Repubblica Socialista Federale di Jugoslavia, di cui ha seguito le sorti fino all'indipendenza della Croazia (1991). Dopo il 1945 inizi\u00f2 un nuovo esodo della popolazione italiana, che scomparve quasi del tutto da Veglia.\nGeografia politica.\nVeglia \u00e8 l'isola croata con il territorio maggiormente popolato. Ci sono in tutto 68 insediamenti (\"naselje\"), amministrativamente suddivisi in una citt\u00e0 (\"grad\") e sei comuni (\"op\u0107ina\").\nTra gli insediamenti sono da ricordare:\nIn aggiunta ai 68 insediamenti, esistono anche diverse frazioni amministrate da questi, come \"Kosi\u0107\" e \"Salati\u0107\" presso Monte di Veglia, \"Kozarin\" e \"Stoza\" presso Garizze (Verbenico), \"Glavotok\" presso Bersaz (Veglia) e \"Prapata\" e \"Mavri\" presso Ressica.\nSull'isola ci sono anche alcune frazioni disabitate, tra le quali \"Voz\" e \"Jezero\".\nCentri principali.\nVeglia (\"Krk\") \u00e8 il centro storico, politico-amministrativo, economico e religioso dell'isola. Situata nella parte occidentale, si trova in una vallata aperta, affacciata sul golfo omonimo.\nBescanuova (\"Ba\u0161ka\") \u00e8 situata nel sud dell'isola, nota come localit\u00e0 di villeggiatura, possiede una vasta spiaggia di ciottoli e un vasto panorama dal crinale su cui si estende. Nel 1380 i Veneziani la bruciarono nel corso di una battaglia e nel 1525 nacque nuovamente sul bordo del mare, dove ancora oggi si possono notare le file di case, ben conservate, con le facciate collegate l'una all'altra. Dalla citt\u00e0 partono sentieri che la collegano con altri centri dell'isola.\nVerbenico (\"Vrbnik\") \u00e8 un centro medievale posizionato su di un dirupo nella parte orientale dell'isola. Composta da ripide vie munite di archi, fu il centro della lingua glagolitica tenuta in vita da alcuni sacerdoti, mestiere che molti giovani sceglievano di fare per non lavorare per le galere veneziane. Il paese gode di un'ottima vista sul mare e sulla spiaggia sottostante.\nCastelmuschio (\"Omi\u0161alj\") si trova a nord. Il nucleo pi\u00f9 anico della citt\u00e0 \u00e8 ubicato su una rupe che domina la baia di Buccari a circa 80 metri sul livello del mare. In questo luogo si trova il castello dei Frankopan.\nInfrastrutture e trasporti.\nVeglia \u00e8 collegata alla terraferma grazie al ponte di Veglia (\"Kr\u010dki most\"). Iniziato a costruire nel 1976 e inaugurato nel luglio del 1980, \u00e8 una struttura a due arcate in calcestruzzo che, a circa met\u00e0 corsa, poggia sull'isolotto di san Marco. Lungo 1430\u00a0m, parte a nordest del comune di Castelmuschio e arriva poco a sud della citt\u00e0 di Porto Re.\nSempre nel comune di Castelmuschio si trova l'aeroporto di Fiume.\nTutte le maggiori cittadine che si affacciano sul mare hanno un proprio porto, tuttavia nessuna linea di traghetti parte da una di queste citt\u00e0. La linea Bescanuova-Loparo, che univa Veglia all'isola di Arbe \u00e8 stata soppressa nel 2008 e sostituita con la tratta Valbisca-Loparo. Da Valbisca, frazione a nordovest di Veglia, partono anche i traghetti per Smergo (\"Merag\") sull'isola di Cherso.\nSociet\u00e0.\nAl censimento del 2011 l'isola di Veglia contava 19.383 abitanti, un aumento di circa l'8% rispetto al censimento del 2001, dove si contavano 17.860 abitanti.\nLa presenza autoctona di italiani.\nA Veglia esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni di Veglia \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nNel 1900 l'isola di Veglia risultava cos\u00ec etnicamente composta: 19.553 croati e 1.543 italiani, questi ultimi in grande maggioranza concentrati nella cittadina di Veglia (altre piccole minoranze, soprattutto di origine veneta, risiedevano a Malinsca, Castelmuschio, Dobrigno e Verbenico). Tuttavia, per\u00f2, mentre il centro urbano di Veglia era totalmente italiano, gli altri paesi e le campagne dell'isola erano a netta maggioranza croata.\nAl termine della prima guerra mondiale, l'isola venne occupata dalle truppe italiane. La popolazione isolana croata si dimostr\u00f2 decisamente ostile all'occupazione italiana ed era guidata dal clero cattolico locale, tutto anti-italiano, eccetto il parroco di Veglia, di sentimenti moderati. Nel corso dell'occupazione i sacerdoti cattolici furono l'anima dell'opposizione, svolgendo un'intensa propaganda a favore dell'appartenenza dell'isola al nascente Regno di Jugoslavia. Per sedare l'opposizione del clero vegliota, le autorit\u00e0 militari italiane decisero di espellere da Veglia il vescovo della diocesi, monsignor Anton Mahni\u0107, che fu costretto a rimanere ospite del Vaticano a Roma per molti mesi. A Castelmuschio venne arrestato il segretario comunale, sorpreso mentre tentava di asportare un tratto della linea telefonica militare italiana. Altri incidenti si ebbero a Dobrigno. Con il passaggio dell'isola al regno di Jugoslavia, la locale comunit\u00e0 italiana non abbandon\u00f2 l'isola, contrariamente a quanto stava accadendo nel resto della Dalmazia. Uno dei primi atti del nuovo governo jugoslavo fu lo scioglimento della giunta comunale della citt\u00e0 di Veglia. Il comune venne commissariato e venne occupata con la forza la scuola italiana. L'amministrazione jugoslava stabil\u00ec restrizioni all'esportazione di tutte le merci per l'Italia e per Fiume ed adott\u00f2 la lingua croata nell'emanazione degli atti d'ufficio del comune di Veglia.\nPeraltro, con la fine dell'occupazione italiana, gli italiani di Veglia decisero in grande maggioranza di optare per la cittadinanza italiana: gi\u00e0 nel maggio 1921, 1.123 cittadini veglioti fecero richiesta di ottenere la cittadinanza italiana. Il censimento degli italiani all'estero del 1927 conferm\u00f2 l'esistenza di ben 1.162 italiani optanti a Veglia citt\u00e0. Alcuni di questi italiani scelsero di emigrare nel Regno, ma la larga parte decise di restare anche sotto il dominio jugoslavo; la citt\u00e0 rimase a maggioranza italiana fino all'esodo successivo alla seconda guerra mondiale. Gli italiani erano quasi esclusivamente pescatori, agricoltori ed artigiani. Queste attivit\u00e0 professionali rendevano possibile la loro permanenza in Jugoslavia. La prima associazione italiana a Veglia era il \"Circolo Italiano di Cultura\", con una settantina di soci. Altra istituzione comunitaria era la chiesa di San Quirino, patrono cittadino, riservata all'elemento italiano. Nel 1923 venne riaperta anche la scuola italiana. Tuttavia, nel 1927, gli italiani risultavano scesi a 1.067 unit\u00e0.\nDal censimento del 2001 e da quello successivo del 2011, risulta in tutta l'isola una minoranza autoctona italiana composta da circa 70 persone che d\u00e0 vita alla \"Comunit\u00e0 degli Italiani di Veglia\". Il gruppo pi\u00f9 numeroso \u00e8 quello della cittadina di Veglia, a seguire quelli di Castelmuschio e Malinsca-Dobasnizza.\nLingue e dialetti.\nNell'isola si sono susseguiti, nel corso dei secoli, diversi linguaggi. La lingua illirica \u00e8 la prima di cui si ha notizia, poi vennero il latino, le lingue slave, sotto forma di croato nel suo dialetto ciacavo, e quelle romanze, sotto forma di lingua dalmata (vegliota), arumena, veneta-triestina e italiana.\nIllirico e latino.\nDal 1000 a.C. fino al III secolo a.C., gli illiri che vivevano su Veglia parlavano esclusivamente la loro lingua di origine indoeuropea. In seguito all'espansione dell'impero romano, ai primi contatti tra i due popoli e alla conquista dell'isola, dal I secolo d. C. il latino si diffuse gradualmente, ma non soppresse mai del tutto la lingua illirica. Come detto in precedenza, ci\u00f2 si evince dal fatto che, tra il VI e VII secolo, i Croati ripresero il nome originario dell'isola usato dai Liburni, ignorando il trermine latino \"Vecla\", usato per pi\u00f9 di 500 anni. Lo stesso latino, nella sua accezione volgare, fu influenzato dalla lingua illirica, tanto che ne deriv\u00f2 la successiva lingua dalmatica.\nForma arcaica del dialetto ciacavo.\nAll'arrivo dei Croati, si diffuse un nuovo linguaggio: il croato, nel suo dialetto ciacavo. La costruzione delle quattro cittadelle croate nella parte orientale dell'isola port\u00f2 allo sviluppo di diversi sottodialetti che, seppur significativamente cambiati nel corso dei secoli, sono sopravvissuti fino ai nostri giorni. Il nome ciacavo deriva dal pronome interrogativo \"\u010da\"? (che cosa?), all'epoca pronunciato \"\u010de\" (\"\u010dekavica\") a Castelmuschio e Verbenico, \"\u010do\" (\"\u010dokavica\") a Dobrigno e \"ca\" (\"cakavizam\") a Bescanuova. Queste forme, minacciate d'estinzione, sopravvivono oggi ancora su alcune altre isole e sulla costa della Dalmazia. In molti insediamenti di Veglia questi sottodialetti sono stati pian piano sostituiti dal ciacavo originale e resistono solo in poche zone e con pochi parlanti. Unica eccezione sembra essere Verbenico, in cui il sottodialetto cecavo resiste grazie al maggior numero di popolazione indigena.\n\"Nuova\" forma del dialetto ciacavo.\nLa seconda met\u00e0 del XIX secolo e la prima met\u00e0 del XX secolo furono un periodo di forte espansione per il \"nuovo\" dialetto ciacavo, che si caratterizzava per la pronuncia \"\u010da\" del pronome interrogativo. Questa nuova forma si diffuse principalmente nell'area di Ponte, Cornicchia, Dubasnizza, Veglia e nella zona di Sottovento. Nelle aree di Sottovento e Dubasnizza \u00e8 stata gradualmente estromessa da un dialetto della lingua arumena (il \"kr\u010dkorumunjsko narje\u010dje\"), mentre nelle aree di Veglia, Ponte e Cornicchia \u00e8 stata sostituita dal dialetto veglioto della lingua dalmata. Nella stessa citt\u00e0 di Veglia il ciacavo venne sostituito prima dal veneto-triestino e poi dall'italiano. Oggi, il ciacavo sta sostituendo, insieme allo stocavo, le sue tre forme arcaiche, ed \u00e8 caratterizzato da una parlata icavo-ecava.\nLingua dalmatica: dialetto veglioto o \"veclisun\".\nOltre alle lingue slave, su Veglia si sono parlate anche diversi lingue e dialetti romanzi.\nDopo la caduta dell'Impero romano d'Occidente nel V secolo, il latino perse man mano il suo ruolo di lingua predominante. Il successivo passaggio all'Impero bizantino, la cui lingua principale era il greco, non port\u00f2 per\u00f2 alla scomparsa del latino, bens\u00ec alla sua trasformazione in lingua dalmatica lungo le aree costiere e sulle isole. Si conoscono diverse forme di dalmatico, come il \"raguseo\" parlato a Ragusa, ma quella che \u00e8 durata pi\u00f9 a lungo \u00e8 stata la forma \"vegliota\", estintasi alla morte del suo ultimo parlante, Tuone Udaina, nel 1898.\nAlla fine del XIX secolo, il glottologo Matteo Giulio Bartoli registr\u00f2 circa 3000 parole e chiam\u00f2 la lingua \"veglioto\", dal nome italiano dell'isola. Gli stessi parlanti si definivano invece \"veclisun\". La lingua inizi\u00f2 a svilupparsi attorno al VII secolo, in cui fu influenzata dal ciacavo; nel XV secolo venne a contatto con il veneto e infine nel XIX secolo con l'italiano. Questo dialetto si parlava soprattutto nella citt\u00e0 di Veglia ma anche negli insediamenti vicini, come Ponte e Cornicchia, e in parti dell'isola coltivate e frequentate dagli abitanti di Veglia, come la zona di Sottovento.\nDialetto arumeno.\nA meta del XV secolo, il duca Ivan VII Frankopan spost\u00f2 un gruppo di circa 200 famiglie dalle Alpi Bebie. Le sistem\u00f2 nella zona di Dubasnizza e Sottovento, nella parte occidentale dell'isola, in alcuni villaggi a nord di Dobrigno, e nei pressi di Monte di Veglia. Queste famiglie erano valacche di lingua arumena. Il loro dialetto venne chiamato localmente \"kr\u010dkorumunjsko narje\u010dje\" e apparteneva al gruppo delle lingue romanze orientali. Sempre nello stesso periodo i Valacchi si spostarono anche nel nord della penisola d'Istria dove svilupparono l'attuale lingua istrorumena, parente prossima del \"kr\u010dkorumunjsko narje\u010dje\". Questo dialetto venne completamente sostituito dal ciacavo e si ritiene che l'ultimo parlante fu Mate Baj\u010di\u0107 Ga\u0161povi\u0107 che mor\u00ec nel 1875 a Poglizza dei Morlacchi, insediamento nella zona di Sottovento.\nDialetto veneto-triestino.\nQuando la Repubblica di Venezia conquist\u00f2 Veglia nel 1480, inizi\u00f2 la diffusione del veneto sull'isola. Nel corso del XIX secolo ricevette anche un certo prestito di parole dal dialetto triestino, tanto che, gli italiani che conoscono i due linguaggi, definiscono la parlata di Veglia come un misto tra veneto e dialetto triestino.\nLingua italiana.\nDopo l'unificazione d'Italia e l'inizio dell'irredentismo italiano, la precedente parlata veneto-triestina venne gradualmente sostituita dall'italiano, in particolare durante la prima met\u00e0 del XX secolo quando, in due occasioni, l'isola fu per alcuni anni sotto occupazione italiana. Nonostante ci\u00f2, gli odierni abitanti di Veglia parlano ancora un italiano con accento e forme dialettali di veneto-triestine.\nCultura.\nVeglia \u00e8 un importante centro di fenomeni etnomusicali appartenenti all'area della diafonia ampiamente praticata nella penisola istriana, sul litorale adriatico nord-orientale e le isole settentrionali del golfo del Quarnero e appartiene anche all'area dello stile degli intervalli ristretti che si estende fino ad ampie parti della Bosnia. Di questo stile fanno parte le diafonie cantate sullo stile del na tanko i debelo (\"nel grande e nel piccolo\"), dette \"kanat\", e quelle suonate su di un oboe popolare, suonato in coppia, chiamato sopila o sopele, principalmente utilizzate per la danza. L'isola di Veglia \u00e8 stata anche un importante centro di canto glagolitico.\nSull'isola ci sono 22 gruppi folkloristici che mirano alla conservazione dei costumi popolari tradizionali, dello strumento tradizionale, la sopila, e del canto tradizionale, il \"kanat\". Dal 1935, si svolge il festival dei gruppi folkloristici dell'isola. Al 56\u00ba Festival del Folklore dell'isola, che si \u00e8 tenuto nel 2010 a Dobrigno, si sono riuniti pi\u00f9 di 600 partecipanti.\nReligione.\nL'isola \u00e8 sede della diocesi di Veglia che al 2014 contava 35.499 cattolici, ovvero l'87,8% del totale.\nEconomia.\nL'economia di Veglia \u00e8 basata principalmente sul turismo, l'agricoltura, l'allevamento, l'industria dell'olio e quella dei trasporti. Grazie al clima si coltivano vigne ed ulivi.\nNel 2015 l'Unione europea ha conferito il marchio di indicazione geografica protetta (IGP) al prosciutto di Veglia (\"Kr\u010dki pr\u0161ut\"), mentre nel 2016 ha conferito all'olio extravergine d'oliva di Veglia (\"Kr\u010dko maslinovo ulje\") il marchio di denominazione di origine protetta (DOP).\nMonumenti e luoghi d'interesse.\nSull'isola si trova la cattedrale di Veglia, sede vescovile, il museo della chiesa contenente dipinti veneziani dei secoli XVI e XVII, il \"castel\", un monastero francescano sull'isolotto di Cassione (Ko\u0161ljun), la Galleria Fortis con reperti romani e infine la galleria d'arte \"Decumanus\".\nNella chiesetta di santa Lucia nell'insediamento di San Giorgio (\"Iurandvor\") sono state ritrovate iscrizioni glagolitiche dell'XI secolo (l'antica scrittura slava) (lapide di Bescanuova).\nLa grotta di Biserujka, situata nella parte settentrionale dell'isola, presso la localit\u00e0 di R\u00f9dina, nel comune di Dobrigno, rappresenta una delle principali attrazioni turistiche dell'isola.\nCostruito nel 1980, il ponte di Veglia unisce l'isola alla terraferma. \u00c8 un ponte a due arcate che detiene ancora il record mondiale di ampiezza di una di esse (390\u00a0m) per una costruzione tradizionale in calcestruzzo.\nNella cultura di massa.\nL'isola di Veglia \u00e8 stata \"copiata\" per creare l'isola di Everon nel videogioco \"\"."}
{"id": "319038", "revid": "363629", "url": "https://it.wikipedia.org/wiki?curid=319038", "title": "Trivial File Transfer Protocol", "text": "In informatica e telecomunicazioni Trivial File Transfer Protocol (TFTP) \u00e8 un protocollo di trasferimento file di livello applicativo molto semplice, con le funzionalit\u00e0 di base del FTP la cui prima definizione risale al 1980.\nEssendo cos\u00ec semplice, \u00e8 stato possibile implementarlo facilmente con un contenuto utilizzo di risorse. TFTP \u00e8 stato quindi utile per l'avvio di computer che, come i router, non hanno dispositivi a memoria di massa. \u00c8 ancora usato per trasferire piccoli file fra host di una rete, come nel caso di un terminale X Window System o altri thin client.\nTFTP \u00e8 basato su una parte del precedente protocollo EFTP, che \u00e8 stato parte della suite di protocolli PUP (\"PARC Universal Packet\").\nLa versione originale di TFTP, prima della RFC 1350, aveva un problema particolarmente grave, chiamato \"Sorcerer's Apprentice Syndrome\" (\"Sindrome dell'apprendista stregone\", da una parte del film Fantasia), caso nel quale entrambi gli endpoint della comunicazione vanno in timeout simultaneamente e ripetono l'invio messaggio.\nInformazioni tecniche.\nAlcuni dettagli sul TFTP:\nPoich\u00e9 TFTP utilizza UDP, \u00e8 necessario creare un supporto per trasporto e sessione. Ogni file trasferito via TFTP costituisce uno scambio indipendente. Ogni trasferimento \u00e8 attuato in passi distinti, con sempre un pacchetto (che sia un blocco di dati o un \"acknowledgement\") in trasmissione nella rete.\nPer via della mancanza di sicurezza, \u00e8 pericoloso usare TFTP su Internet; perci\u00f2 \u00e8 usato generalmente solo nelle reti locali private.\nLa negoziazione delle opzioni fu aggiunta nel protocollo successivamente (con la RFC 2347), e le opzioni cos\u00ec negoziate possono modificare il protocollo (in particolare usare blocchi di dimensione maggiore), pur non trasformandolo sostanzialmente."}
{"id": "319039", "revid": "804", "url": "https://it.wikipedia.org/wiki?curid=319039", "title": "TFTP", "text": ""}
{"id": "319043", "revid": "113752442", "url": "https://it.wikipedia.org/wiki?curid=319043", "title": "Lucio Silla (Mozart)", "text": "Lucio Silla, K 135, \u00e8 un'opera lirica di Wolfgang Amadeus Mozart. Il libretto, denominato \"Dramma per musica in tre atti\" \u00e8 di Giovanni De Gamerra, in parte rivisto da Metastasio. L'opera venne rappresentata la prima volta al Teatro Regio Ducale di Milano il 26 dicembre 1772 con Venanzio Rauzzini come Cecilio senza riscuotere particolare successo anche per il motivo che solo qualche giorno prima era stato sostituito l'ammalato Arcangelo Cortoni come protagonista e che la rappresentazione era iniziata con tre ore di ritardo per attendere l'Arciduca Ferdinando d'Asburgo-Este. \nL'opera rimase in cartellone per altre 25 recite ma in seguito fu dimenticata a lungo. \"Lucio Silla\" venne di nuovo rappresentata in epoca moderna a partire dal 1929 al Teatro Nazionale di Praga.\nAl Festival di Salisburgo la prima \u00e8 stata nel 1964.\nNel Regno Unito la premi\u00e8re \u00e8 stata nel 1967 nel Borgo londinese di Camden ed a Baltimora nel 1968.\nAll'Opernhaus Z\u00fcrich la prima \u00e8 stata nel 1980 diretta da Nikolaus Harnoncourt con Edita Gruberov\u00e1 ed al Theater an der Wien nel 1981 diretta da Harnoncourt con la Gruberov\u00e1 e Frederica von Stade.\nAl Teatro alla Scala di Milano va in scena nel 1984 diretta da Sylvain Cambreling con Lella Cuberli come anche a Nanterre e nel 1985 al La Monnaie/De Munt di Bruxelles diretta da Cambreling con la Cuberli di cui esiste una registrazione.\nNel 1989 viene rappresentata in concerto al Wiener Konzerthaus diretta da Harnoncourt con il Concentus Musicus Wien, la Gruberova, Cecilia Bartoli e Dawn Upshaw di cui esiste una registrazione.\nNel 1991 va in scena al Wiener Staatsoper con la Gruberova ed al San Francisco Opera diretta da Julius Rudel, nel 1998 al Festival Theatre di Edimburgo per l'Opera for Europe, nel 2005 all'Opera di Santa Fe (Nuovo Messico) con Susan Graham e Gregory Kunde, nel 2006 al Teatro La Fenice di Venezia con Ver\u00f3nica Cangemi, di cui esiste una registrazione e nel 2013 al Gran Teatre del Liceu di Barcellona con Patricia Petibon. Ancora al Teatro alla Scala nel 2015 diretta da Marc Minkowski trasmessa da Rai 5.\nOrganico orchestrale.\nLa partitura di Mozart prevede l'utilizzo di:\nPer i recitativi secchi: clavicembalo e violoncello\nTrama.\nNel 79 a.C. il patrizio Lucio Cornelio Silla \u00e8 divenuto dittatore di Roma, acerrimo nemico del console Caio Mario e dei suoi seguaci.\nAtto I.\nCecilio, un senatore romano, esiliato da Silla, ritorna in patria e viene informato dall'amico Cinna che la sua promessa sposa Giunia, figlia di Mario, si trova nella casa di Silla. Questi, per indurre la donna a sposarlo, la convince che Cecilio \u00e8 morto. Giunia respinge Silla e sulla tomba del padre incontra Cecilio.\nAtto II.\nAufidio, tribuno romano, consiglia Silla di ottenere l'appoggio del Senato per convincere Giunia a sposarlo. Cinna, al quale Silla ha promesso in sposa la sorella Celia, riesce a convincere Cecilio di non uccidere il dittatore proponendo a Giunia di assecondare le nozze con Silla per poterlo uccidere al momento propizio. Ma Giunia rifiuta pubblicamente le nozze con Silla e minaccia di suicidarsi. Cecilio arriva in suo soccorso ed entrambi vengono imprigionati.\nAtto III.\nCelia, convinta da Cinna, ottiene dal fratello di far incontrare Cecilio e Giunia, la quale si dichiara pronta a morire con l'amato. Alla fine Silla decide di liberare Cecilio e consente alle nozze di questi con Giunia e di Cinna con sua sorella. Poi rinuncia alla dittatura e libera i prigionieri politici."}
{"id": "319047", "revid": "125396884", "url": "https://it.wikipedia.org/wiki?curid=319047", "title": "Parsifal", "text": "Parsifal, in italiano anche Percivalle, \u00e8 un popolare personaggio del ciclo arturiano, appartenente ai Cavalieri della Tavola Rotonda, e, in particolare, colui che riesce a recuperare il Graal.\nLe versioni medievali di questa leggenda variano l'una dall'altra, ma pressoch\u00e9 tutte raccontano di un ragazzo nato e cresciuto nella foresta. Si reca alla corte di Re Art\u00f9 e diventa uno dei Cavalieri della Tavola Rotonda. \u00c8 ammesso alla vista del Santo Graal perch\u00e9 il suo cuore \u00e8 puro. \nLa notoriet\u00e0 di Parsifal \u00e8 dovuta ad una versione secondo cui egli sarebbe il cavaliere alla ricerca del Graal che pi\u00f9 \u00e8 arrivato prossimo alla conquista. Egli avrebbe infatti trovato il Re Pescatore, discendente di Giuseppe di Arimatea, e, banchettando alla sua mensa, avrebbe visto il Sacro Graal e la Lancia di Longino, da questi custodite. Tuttavia, non avrebbe bevuto alla sacra coppa per non aver chiesto di pi\u00f9 sul loro conto o sulla natura del male che affligge il Re Pescatore, contravvenendo al precetto evangelico: \"chiedete e vi sar\u00e0 dato\".Nel romanzo medievale tedesco \"Parzival\" di Wolfram von Eschenbach, Parsifal \u00e8 il padre di Lohengrin che \u00e8 uno dei custodi del Santo Graal, il cavaliere del cigno caro alle leggende medievali dei Paesi Bassi (il Brabante) che scende sulla terra per difendere i deboli e per cercare una donna \u2013 Elsa\u00a0\u2013 che sappia apprezzarlo semplicemente per la sua umanit\u00e0. Parsifal compare inoltre in numerose opere sia in versi sia in prosa, databili tra il XII e il XIII secolo, tra cui il perduto \"Perceval\" di Robert de Boron, le continuazioni dell'incompiuto \"Racconto del Graal\" di Chr\u00e9tien ad opera di Waucher de Denain (attribuzione dubbia), Gerbert de Montreuil e Manessier, e il \"Perlesvaus\". Tra le opere successive si ricorda soprattutto \"La morte di Art\u00f9\" di Malory, pubblicata nel 1485, in cui, nel libro VI, il cavaliere parte alla ricerca del Graal assieme a Lancillotto, Bors e Galahad.\nOrigini del personaggio.\nNell'opera di Chr\u00e9tien de Troyes.\nLa prima attestazione del personaggio di Parsifal, col nome di Percevaus o Perceval, \u00e8 nei romanzi in versi in antico francese di Chr\u00e9tien de Troyes, autore del XII secolo al quale si deve la trasposizione in genere letterario (il romanzo, per l'appunto) del cosiddetto \"ciclo arturiano\". Si ritiene pertanto che Perceval, inteso anche come eroe popolare, sia un'invenzione di Chr\u00e9tien. Dopo una breve apparizione in \"Erec e Enide\" e \"Clig\u00e8s\", diviene il protagonista del \"Racconto del Graal\", composto probabilmente negli anni '80 del XII secolo. Nell'opera, Perceval presenta un carattere e tratti biografici che verranno poi ripresi dalla quasi totalit\u00e0 degli autori successivi. Di nobile lignaggio, discende da Giuseppe di Arimatea (\"Joseph d'Abarimacie\", membro del Sinedrio che, a differenza degli altri, era dalla parte di Ges\u00f9, e chiese e ottenne da Pilato la consegna del corpo del Cristo per collocarlo in un sepolcro di sua propriet\u00e0). Giovane fisicamente dotato, \u00e8 del tutto ignaro di ci\u00f2 che si estende al di l\u00e0 della foresta in cui vive, isolato, assieme alla madre. Ci\u00f2 \u00e8 dovuto ai timori di quest'ultima che, a causa della guerra, ha perduto due figli (fratelli cavalieri di Perceval) e quasi il marito, anch'egli cavaliere, rimasto gravemente ferito. Perci\u00f2 lei tenta in ogni modo di tenere il figlio superstite lontano dal mondo e dalla cavalleria, ovvero dal suo destino.\nNell'opera di Wolfram von Eschenbach.\nUna testimonianza della fortuna di cui godette la figura di Parzival in area tedescofona gi\u00e0 nel XIII secolo \u00e8 data da un passo del poema didascalico \"Der w\u00e4nsche Gast\" (\"Il visitatore italiano\") di Thomas\u00een von Zaerclaere, ai versi 1066-1075:\nTale fortuna fu dovuta probabilmente al \"Parzival\" di Wolfram von Eschenbach, nonostante il riferimento alla costola rotta rimandi pi\u00f9 propriamente al \"Perceval\" di Chr\u00e9tien de Troyes, vale a dire la fonte diretta di Eschenbach.\nInterpretazioni moderne.\nParsifal compare in numerose opere moderne."}
{"id": "319053", "revid": "104458", "url": "https://it.wikipedia.org/wiki?curid=319053", "title": "Andrus Veerpalu", "text": "\u00c8 padre di Andreas, a sua volta fondista.\nBiografia.\nCarriera sciistica.\nIn Coppa del Mondo ha esordito il 12 dicembre 1992 nella 10\u00a0km a tecnica libera di Ramsau am Dachstein (93\u00ba), ha ottenuto il primo podio il 28 febbraio 1999 nella 50\u00a0km a tecnica classica disputata nella medesima localit\u00e0 (2\u00ba) e la prima vittoria il 15 febbraio 2003 nella 10\u00a0km a tecnica classica di Asiago.\nIn carriera ha partecipato a sei edizioni dei Giochi olimpici invernali (, , , , e ), vincendo due ori e un argento, e a otto dei Campionati mondiali, vincendo due ori e un argento.\nHa annunciato il proprio ritiro dalle competizioni il 23 febbraio 2011 a Oslo, in occasione dell'apertura dei Campionati mondiali di sci nordico 2011; pochi giorni dopo la Federazione sciistica dell'Estonia ha annunciato la positivit\u00e0 dell'atleta riscontrata a un controllo antidoping del 14 febbraio precedente su campioni prelevati il 29 gennaio. I tassi anomali di ormone della crescita sono stati confermati anche dalle controanalisi e il 24 agosto seguente Veerpalu \u00e8 stato sospeso dalla Federazione Internazionale Sci per tre anni. L'atleta ha proclamato la propria innocenza, ma ha ammesso di esser gi\u00e0 stato a conoscenza della positivit\u00e0 al momento dell'annuncio del ritiro, allora motivato con problemi di salute.\nCarriera da allenatore.\nScontata la squalifica \u00e8 divenuto allenatore nei quadri della Federazione sciistica dell'Estonia; nel 2019 \u00e8 stato nuovamente implicato nel caso di doping che ha visto coinvolto, tra gli altri, anche il figlio Andreas (Operazione Aderlass) ed \u00e8 stato squalificato per altri quattro anni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nHS = partenza a handicap\nMS = partenza in linea\nPU = inseguimento\nRL = staffetta\nTC = tecnica classica\nTL = tecnica libera\nRiconoscimenti.\nNel 2005 ha ricevuto la Medaglia Holmenkollen, uno dei pi\u00f9 prestigiosi riconoscimenti sportivi dello sci nordico."}
{"id": "319055", "revid": "42020", "url": "https://it.wikipedia.org/wiki?curid=319055", "title": "Carlo II d'Ungheria", "text": ""}
{"id": "319057", "revid": "1005847", "url": "https://it.wikipedia.org/wiki?curid=319057", "title": "Nino Sospiri", "text": "Biografia.\nDopo aver ottenuto il diploma di perito chimico industriale aderir\u00e0 al Movimento Sociale Italiano, e negli anni successivi fu presidente dall'associazione giovanile di destra Giovane Italia.\nNel 1970/71 presta il servizio militare a Civitavecchia nel 1\u00ba Reggimento Bersaglieri 1\u00ba battaglione 2\u00aa compagnia.\nNel 1975 venne eletto segretario comunale del MSI a Pescara e consigliere comunale nella stessa citt\u00e0, due anni dopo entr\u00f2 a far parte del Comitato Centrale e nel 1980 della Direzione nazionale del partito, di cui dirige i settori nazionali sicurezza sociale e comuni e province.\nNel 1984 \u00e8 nominato segretario regionale del MSI in Abruzzo e due anni dopo entra nella segreteria nazionale del partito, venendo inoltre eletto consigliere nazionale dell'ANCI.\nSegretario nazionale amministrativo nel 1990 e deputato dal 1979 al 2006, negli ultimi anni di vita Sospiri fu esponente di Alleanza Nazionale e Sottosegretario al Ministero delle infrastrutture e dei trasporti nei governi Berlusconi II e III. Mor\u00ec a causa di un male incurabile durante il suo incarico nell'esecutivo, presso l'ospedale civile di Pescara."}
{"id": "319058", "revid": "287204", "url": "https://it.wikipedia.org/wiki?curid=319058", "title": "Daniele da Volterra", "text": " \nBiografia.\nStudi\u00f2 inizialmente con gli artisti senesi, Il Sodoma e Baldassarre Peruzzi. Sembra che abbia accompagnato quest'ultimo a Roma nel 1535 e l'abbia aiutato a dipingere gli affreschi nel Palazzo Massimo alle Colonne. Divent\u00f2 in seguito un apprendista di Perino del Vaga.\nA Roma cominci\u00f2 a lavorare nel circolo di Michelangelo, il quale si serv\u00ec della sua influenza presso il papa Paolo III per assicurare a Daniele il posto di superintendente delle opere in Vaticano, una posizione che mantenne fino alla morte del papa nel 1549.\nMichelangelo gli forn\u00ec anche degli schizzi sui quali Daniele bas\u00f2 alcuni dei suoi dipinti. La sua prima commissione importante furono gli affreschi della Cappella Orsini nella chiesa di Trinit\u00e0 dei Monti a Roma, nel 1541; \u00e8 situato l\u00ec la sua opera forse pi\u00f9 famosa, la \"Discesa dalla croce\" (1545 circa), che secondo un'ipotesi oggi rigettata sarebbe basata su disegni di Michelangelo.\nAltre opere notevoli includono un dipinto di \"Davide che uccide Golia\" (1555 circa), ora al Louvre (basato su disegni di Michelangelo e a lungo creduto opera del maestro), la \"Strage degli innocenti\" (1557), ora agli Uffizi, un ritratto di Michelangelo e un busto dello stesso che cre\u00f2 dalla sua maschera funeraria.\nCensura nel \"Giudizio Universale\" di Michelangelo.\nRicciarelli \u00e8, suo malgrado, famoso per aver coperto con vestimenti e foglie di fico i genitali dell'affresco del \"Giudizio Universale\" nella Cappella Sistina, nel 1565, dopo che il Concilio di Trento aveva condannato la nudit\u00e0 nell'arte religiosa; questo gli valse l'epiteto di \"Braghettone\". Grazie al suo intervento censorio per\u00f2 il progetto di demolire quegli affreschi considerati scandalosi fu accantonato.\nEgli rimosse a colpi di scalpello e ridipinse anche la maggior parte di santa Caterina e l'intera figura di san Biagio dietro di lei, poich\u00e9 nell'originale quest'ultimo sembrava guardare alla schiena nuda della donna.\nNon suoi, invece, i perizomi ed i panneggi nella met\u00e0 inferiore dell'affresco. Il lavoro di Daniele sul \"Giudizio Universale\" fu interrotto alla fine del 1565 dalla morte di Pio IV; infatti l'impalcatura che usava dovette essere rimossa in fretta poich\u00e9 la cappella serviva per l'elezione del nuovo papa."}
{"id": "319061", "revid": "2229443", "url": "https://it.wikipedia.org/wiki?curid=319061", "title": "Agenzia delle dogane e dei monopoli", "text": "L'Agenzia delle dogane e dei monopoli \u00e8 una delle tre agenzie fiscali (le altre sono l'Agenzia del demanio e l'Agenzia delle entrate) che svolgono le attivit\u00e0 tecnico-operative che prima erano di competenza del Ministero delle finanze. Il direttore in carica \u00e8 Marcello Minenna, nominato nel 2020.\nStoria.\nL'Agenzia delle dogane venne istituita dal d.lgs 30 luglio 1999, n. 300. In applicazione del decreto legge 6 luglio 2012, n. 95 - convertito in legge 7 agosto 2012, n. 135 - dal 1\u00ba dicembre 2012 l'agenzia ha incorporato l'AAMS assumendo la nuova denominazione di \"Agenzia delle Dogane e dei Monopoli\".\nNel 2015 l'Agenzia viene condannata dalla sentenza n. 37 della Corte costituzionale, che dichiara illegittima la proroga del conferimento di incarichi dirigenziali nelle agenzie fiscali, senza passare prima per un concorso pubblico. Il 25 marzo 2015, giorno di pubblicazione della sentenza in Gazzetta Ufficiale, circa 400 \"incaricati\" dell'Agenzia delle dogane decadono, tornando ad essere semplici funzionari. \nNel 2017 il direttore nominato era Giovanni Kessler, a cui ha fatto seguito nel 2018 Benedetto Mineo, ex amministratore delegato di Equitalia.\nDescrizione.\n\u00c8 un ente pubblico non economico dotato di personalit\u00e0 giuridica e ampia autonomia regolamentare, amministrativa, patrimoniale, organizzativa, contabile e finanziaria, dipendente, politicamente, dal Ministero dell'economia e delle finanze. I rapporti tra Agenzia e Ministero sono regolati con strumenti di tipo contrattuale, quale \u00e8 la convenzione triennale che, oltre a definire le relazioni formali, contribuisce a orientare le performance attraverso l\u2019individuazione di obiettivi di gestione, indicatori e target attesi. Nel 2018 e nuovamente nel 2021, il Ministero ha approvato il nuovo statuto che prevede un riassetto delle risorse umane e una semplificazione amministrativa dell'Agenzia.\nCompetenze.\nL'Agenzia gestisce il sistema doganale italiano; amministra le accise; regola il comparto del gioco pubblico in Italia, verificando costantemente gli adempimenti cui sono tenuti i concessionari e tutti gli operatori del comparto del gioco ed esercitando una mirata azione di contrasto al gioco praticato illegalmente; svolge attivit\u00e0 di controllo sulla produzione, distribuzione e vendita dei tabacchi lavorati e assicura il regolare afflusso delle imposte che gravano sui tabacchi e si occupa dei controlli sulle merci sia in ambito tributario, sia extra-tributario. I dipendenti dell\u2019Agenzia nell\u2019esercizio delle proprie funzioni e nei limiti del servizio cui sono destinati, ricoprono la qualifica di ufficiali o agenti di polizia giudiziaria e tributaria.\nLe specifiche funzioni esercitate sono:\nPubblicazioni.\nL'ADM cura l'edizione annuale del \"Libro Blu\", una relazione con la quale l'Agenzia rende conto dell'attivit\u00e0 svolta e illustra le proprie linee prospettiche. Generalmente edito ad aprile, la pubblicazione \u00e8 complementare alle ricerche dell'Osservatorio sul gioco d'azzardo, che, in sede di conversione del Decreto Balduzzi, \u00e8 stato incardinato alle dipendenze del Ministero della Salute.\nOrganizzazione.\nL\u2019Agenzia a livello organizzativo \u00e8 costituita da, una direzione generale, dodici direzioni centrali e undici direzioni territoriali; queste ultime sono:"}
{"id": "319063", "revid": "256896", "url": "https://it.wikipedia.org/wiki?curid=319063", "title": "Agenzia delle dogane", "text": ""}
{"id": "319065", "revid": "339392", "url": "https://it.wikipedia.org/wiki?curid=319065", "title": "Jedi Outcast", "text": ""}
{"id": "319066", "revid": "399", "url": "https://it.wikipedia.org/wiki?curid=319066", "title": "Capside", "text": "In un virus il c\u00e0pside (o caps\u00ecde, dal latino \"capsa\", involucro) \u00e8 la struttura proteica che racchiude l'acido nucleico del virus e lo protegge dall'ambiente esterno. Sulla superficie dei capsidi a simmetria icosaedrica si osservano diverse subunit\u00e0 morfologiche proteiche dette \"capsomeri\". Anche se il termine capside indica solamente il rivestimento proteico del virus, spesso viene utilizzato come sinonimo di nucleocapside, che rappresenta invece il capside e il genoma virale contenuto al suo interno.\nTipi di capside.\nOsservati al microscopio elettronico a scansione, la maggior parte dei capsidi appaiono vagamente sferici. In realt\u00e0 essi presentano una simmetria icosaedrica (ad esempio il virus HIV). Altri capsidi appaiono filamentosi e sono detti a simmetria elicoidale (ad esempio il virus del mosaico del tabacco). Esistono anche diversi capsidi per i quali non \u00e8 possibile identificare una precisa simmetria (si parla in questo terzo caso di simmetria complessa).\nA simmetria icosaedrica.\nIl capside assume la forma di un icosaedro regolare (20 facce a triangolo equilatero). Ogni faccia \u00e8 costituita da proteine sferiche adiacenti, unite in gruppi di 5-6 unit\u00e0 (capsomeri). Il genoma si trova all'interno del capside, unito spesso a proteine particolari che formano la \"matrice\" (o proteina m). Materiale proteico (ad esempio enzimi) pu\u00f2 essere a volte presente anche nell'interno del capside.\nA simmetria elicoidale.\nIl capside \u00e8 costituito da una spirale di proteine che si avvolge in senso antiorario. Il genoma forma una spirale all'interno del capside ed \u00e8 contenuto in una specie di doccia situata sulla parte superiore della proteina. Al centro del virus \u00e8 presente un tubicino con enzimi e matrice proteica.\nA simmetria complessa.\nIl capside non \u00e8 ben strutturato. Esso pu\u00f2 essere o un capside di forma definita, ma n\u00e9 tubulare n\u00e9 icosaedrica, o un capside asimmetrico.\nA simmetria tesserattica.\nIl capside assume la tipica forma del cubo, giacente in 4 dimensioni spaziali. Nonostante questa tipologia di capside non sia ancora stata confermata, la maggior parte degli scienziati sono convinti della sua esistenza."}
{"id": "319072", "revid": "122658044", "url": "https://it.wikipedia.org/wiki?curid=319072", "title": "Amendolea", "text": "Amendolea (A\u03bc\u03c5dd\u03b1\u03bb\u03af\u03b1, \"Amiddal\u00eca\" in greco di Calabria) \u00e8 un piccolo paese, frazione del comune di Condofuri, situato al centro dell'area grecanica della Provincia di Reggio Calabria.\nEsso \u00e8 abitato da 13 famiglie e sorge a circa 5 chilometri dal mare, sulla riva sinistra della fiumara Amendolea, e sovrastato dalla rocca su cui sorge imponente il Castello dei Ruffo. Fino al 1811 fu comune autonomo.\nStoria.\nIl paese di Amendolea non prende il nome dal suo omonimo e adiacente torrente, come si potrebbe pensare, ma dal suo feudatario, la famiglia Amendolea appunto, che prese possesso di queste terre nell'XI secolo.\nLe origini del paese sono incerte, tuttavia si ritiene che esso sorse in epoca precedente a quella dell'adiacente castello di origine normanna.\nMolti storici identificano la fiumara Amendolea con l'antico fiume Alex che divideva il territorio di Reggio da quello di Locri Epizefiri, questo significherebbe che il paese \u00e8 ben pi\u00f9 vecchio come starebbero a dimostrare alcuni reperti molto antichi.\nLa storia di Amendolea \u00e8 storia del suo castello di cui abbiamo qualche cenno specie dopo che subentr\u00f2 nel possesso del feudo la famiglia Ruffo (1624).\nA partire dal XII secolo, grazie alla sua posizione strategica, il paese assunse una sempre maggiore importanza politica e militare, tanto che sino al 1806 la stessa Condofuri era un pagus (ossia un casale) di Amendolea. A seguito del matrimonio del 1386 circa di Margherita dell'Amendolea, figlia di Giovan Antonio e di Clemenza d'Angi\u00f2, la baronia dell'Amendolea, insieme ai feudi di Rutino e Pozzomagno, pass\u00f2 prima a Raimondo del Balzo Barone di Specchia Preite in Terra d'Otranto e Signore di Molfetta, e Giovinazzo, poi nel 1412 al figlio Jacopo e quindi nel 1444 al nipote Raimondo, titolare di Rossano, conte d'Alessano e Barone di Specchia. Nel 1495 le terre di Amendolea e di San Lorenzo passarono nelle mani di Bernardino Abenavolo del Franco. Nel 1528 l'imperatore Carlo V le tolse a Giovan Battista Abenavolo del Franco, accusato di ribellione (avendo appoggiato il Lautrec), e le diede a Bernardino Martirano, noto anche come poeta. Infine nel 1624 le terre di Amendolea, castello compreso, vennero acquistate da Francesco Ruffo, duca di Bagnara. La famiglia Ruffo manterr\u00e0 il feudo fino al 1806, anno in cui avr\u00e0 fine l'et\u00e0 feudale.\nI Ruffo non risiedettero mai sul posto, ma affidarono a fiduciari il controllo del feudo: esso, infatti, presentava difficolt\u00e0 maggiori poich\u00e9 la popolazione parlava ancora la lingua grecanica, che nel resto della Calabria era ormai estinta. Dopo il governo piuttosto tranquillo di Federico Polistena, allontanato poi dai Ruffo per contrasti relativi alle entrate, furono sperimentati nuovi rapporti con il feudatario e per la prima volta si registrano proteste da parte della popolazione contro le angherie dei castellani mandati dai Ruffo, in particolare contro Sangallo che tenne il feudo dopo il 1640.\nAll'importanza politica del feudo non corrispose per\u00f2 una ricchezza economica: l'inaccessibilit\u00e0 dei luoghi, la mancanza di strade, le scarse risorse relegarono l'economia locale alla pastorizia e all'agricoltura. Le cose peggiorarono nei secoli successivi. Sintomatica \u00e8 la delibera del sindaco di Amendolea che nel 1801 viet\u00f2 la vendita delle foreste di querce della SS. Annunziata dell'Amendolea poich\u00e9 le ghiande servivano per il pane comune della popolazione.\nL'antico paese di Amendolea fu pesantemente danneggiato dal terremoto del 1908 e definitivamente abbandonato dopo l'alluvione del 1956.\nRicostruito in forma di piccolo borgo agro-pastorale proprio ai piedi della grande rocca, a causa di motivi economici e di vivibilit\u00e0 pratica ha visto negli ultimi decenni ridurre il numero dei suoi abitanti, emigrati verso Reggio Calabria e Condofuri."}
{"id": "319089", "revid": "416402", "url": "https://it.wikipedia.org/wiki?curid=319089", "title": "Nodo del seno", "text": ""}
{"id": "319090", "revid": "34947", "url": "https://it.wikipedia.org/wiki?curid=319090", "title": "Whasango", "text": ""}
{"id": "319091", "revid": "1305772", "url": "https://it.wikipedia.org/wiki?curid=319091", "title": "Selling England by the Pound", "text": "Selling England by the Pound \u00e8 il quinto album in studio del gruppo musicale britannico Genesis, pubblicato il 28 settembre 1973 dalla Charisma Records.\nFra gli album realizzati dai Genesis con Peter Gabriel nel quinquennio 1969-1974, questo \u00e8 stato il pi\u00f9 venduto, raggiungendo la terza posizione nelle classifiche inglesi. Il brano \"I Know What I Like (In Your Wardrobe)\" fu pubblicato come singolo entrando anch'esso in classifica.\nIl disco.\nIl titolo dell'album (che in italiano si pu\u00f2 rendere \"vendesi Inghilterra un tanto al chilo\") \u00e8 un verso del brano di apertura \"Dancing with the Moonlit Knight\". Peter Gabriel, autore del testo, lo trasse da un manifesto del Partito Laburista, che con tale espressione denunciava la \"svendita\" del Paese a meri interessi finanziari ed economici. Lungi dall'essere espressamente politicizzati, i testi di quasi tutto l'album sono vagamente incentrati sul tema, gi\u00e0 caro soprattutto a Peter Gabriel, del conflitto ipocrita \u2013 nel subconscio inglese \u2013 fra austerit\u00e0 della tradizione, spesso confinata alle sole apparenze, e miserie contemporanee.\nI riferimenti culturali dei testi, quasi sempre ri-ambientati nel presente, vanno dal folklore e dalla storia britannici (\"Dancing with the Moonlit Knight\") alla letteratura (Romeo e Giulietta di Shakespeare e Tiresia in \"The Cinema Show\") passando per spunti tratti dalla cronaca, come la guerra tra gangster di periferia londinesi in \"The Battle of Epping Forest\", nella quale Gabriel incastona il racconto immaginario di un ex-prete corrotto dal sesso e dal denaro. Non mancano temi di pura fantasia come la metafora fluviale del tempo che scorre in \"Firth of Fifth\" (il cui titolo gioca sul nome del Firth of Forth, l'esteso fiordo scozzese sul quale si affaccia Edimburgo) o, in \"I Know What I Like (In Your Wardrobe)\", il ritratto di Jacob, uno scansafatiche che pare refrattario alle convenzioni e alla tradizione, dalle quali \u00e8 per\u00f2 egli stesso permeato. L'unica traccia strumentale dell'album, \"After the Ordeal\", contiene nel titolo il riferimento alle antiche ordalie. In chiusura d'album il tema della \"svendita\", materiale ed etica, riaffiora nel brano \"Aisle of Plenty\" sotto forma di elenco di offerte speciali di un supermercato, cantate a pi\u00f9 voci sul tema musicale di \"Dancing with the Moonlit Knight\".\nAncor pi\u00f9 che negli album precedenti, nei testi sono contenuti giochi di parole e neologismi, spesso difficilmente traducibili, che costituiscono un tratto distintivo della poetica dei Genesis del periodo e di Gabriel in special modo. Fa eccezione \"More Fool Me\", canzone d'amore per chitarra e voce e unico brano del disco cantato interamente dal batterista Phil Collins.\nDal punto di vista musicale, l'album prosegue nello stile tipico del gruppo in questo periodo: a brani relativamente concisi come \"I Know What I Like (In Your Wardrobe)\" si alternano episodi pi\u00f9 estesi con frequenti momenti strumentali, arricchiti qui per la prima volta dall'uso del sintetizzatore da parte di Tony Banks. Alcuni di essi, come ad esempio gli estratti dalla sezione strumentale di \"The Cinema Show\", ricorrerranno nei concerti dei Genesis lungo tutta la loro carriera.\n\"Selling England by the Pound\" fu il primo di una serie di album dei Genesis a riportare, sulla copertina dell'edizione italiana, la traduzione in italiano dei testi (con note esplicative) curata da Armando Gallo, giornalista musicale appassionato del gruppo che gi\u00e0 dal 1972 aveva contribuito \u2013 in special modo dalle pagine della rivista Ciao 2001 \u2013 a diffondere in Italia l'interesse per il gruppo e che continu\u00f2 a curare tali traduzioni fino al 1980 (per l'album \"Duke\").\nLa copertina.\nL'immagine di copertina del disco \u00e8 un dipinto della pittrice inglese Betty Swanwick (1915-1989) intitolato \"The Dream\" al quale Gabriel si ispir\u00f2 per il testo di \"I Know What I Like (In Your Wardrobe)\", come riportato sulle note del disco. Su richiesta del gruppo, l'autrice aggiunse all'illustrazione originale un tosaerba di fine ottocento, che richiamava un verso del brano (\"Io? io sono solo un tosaerbe/mi riconosci da come cammino\"). Nei concerti dal vivo Gabriel era solito introdurre e chiudere il brano mimando proprio un giardiniere che aziona una falciatrice (in quel caso un pi\u00f9 moderno tosaerba a motore, il cui rumore assordante \u00e8 anche imitato, in apertura e chiusura del brano, dal sintetizzatore suonato da Banks), immagine che voleva simboleggiare l'ossessione dell'inglese medio per l'apparenza, a partire dall'erba del giardino di casa.\nAccoglienza.\nNel Regno Unito l'album debutt\u00f2 direttamente alla terza posizione della Official Albums Chart, segnalandosi come il maggior successo commerciale ottenuto dai Genesis fino ad allora. Fu inoltre il primo disco del gruppo a piazzarsi al 70\u00ba posto della statunitense Billboard 200. In Italia raggiunse la quarta posizione in classifica, risultando il 18\u00ba disco pi\u00f9 venduto nel Paese durante l'anno 1974. Fu anche complessivamente il pi\u00f9 venduto fino allora fra quelli registrati dalla formazione con Peter Gabriel.\nPrima della pubblicazione di questo album, parte della critica specializzata aveva comparato in maniera negativa i Genesis a diversi altri gruppi di rock progressivo come Emerson, Lake &amp; Palmer, Jethro Tull e Pink Floyd. Grazie a \"Selling England by the Pound\" i Genesis riuscirono definitivamente ad andare oltre a tale etichetta e incontrare un maggior favore presso le testate musicali. Secondo Stephen Thomas Erlewine di AllMusic l'album unisce \u00abl'eccentricit\u00e0 stravagante di \"Nursery Cryme\" con l'intensit\u00e0 hard rock e il pessimismo di \"Foxtrot\"\u00bb. Per il portale Ondarock \"Selling England by the Pound\" \u00e8 il lavoro pi\u00f9 rappresentativo nella discografia del gruppo.\nA proposito dell'album i membri del gruppo hanno sempre nutrito pareri contrastanti. Steve Hackett ha affermato che \u00e8 il suo disco preferito dei Genesis, mentre Tony Banks e Mike Rutherford lo hanno sempre considerato un lavoro riuscito a met\u00e0, con momenti notevoli ma altri meno convincenti.\nNel giugno del 2015 la rivista \"Rolling Stone\" ha collocato l'album alla sesta posizione dei 50 migliori album progressive di tutti i tempi.\nTracce.\nTesti e musiche dei Genesis."}
{"id": "319093", "revid": "767487", "url": "https://it.wikipedia.org/wiki?curid=319093", "title": "Volcano High", "text": "Volcano High, conosciuto anche come \"Whasango\" o \"Hwasango\", \u00e8 un film coreano d'azione del 2001 diretto da Kim Tae-gyun.\nTrama.\nIntenzionato a dare il meglio di s\u00e9 negli studi, il giovane Kim Kyung-soo, studente liceale gi\u00e0 espulso da nove scuole, decide di iscriversi alla prestigiosa Volcano High School.\nScoprir\u00e0 qui di essere capitato nel bel mezzo di una guerra tra studenti e professori che, in maniera assolutamente anarchica e irrispettosa delle regole, combattono tra loro per la conquista del Manoscritto del Maestro, un libro dal valore inestimabile nascosto nella scuola tramite il quale \u00e8 possibile ottenere il potere assoluto.\nPrerogativa di coloro che frequentano l'istituto \u00e8 l'enorme abilit\u00e0 nell'utilizzo delle arti marziali e nel possesso di strani poteri, poteri di cui anche Kyung-Soo \u00e8 dotato.\nInizialmente intenzionato a rigare dritto, quando il vicepreside assume il comando della scuola assieme ad altri cinque potentissimi professori Kim Kyung-soo \u00e8 costretto a fare ricorso alle proprie straordinarie abilit\u00e0 e a scendere in campo...\nCaratteristiche.\nIl film \u00e8 basato sui combattimenti di arti marziali in stile anime uniti all'utilizzo della computer grafica, alla comicit\u00e0 demenziale e ad un ritmo narrativo particolarmente sostenuto.\nEdizioni.\nInizialmente distribuito in Corea in versione integrale (120 min.), \u00e8 stato poi ridotto di 20 minuti per l'edizione denominata \"internazionale\".\nLa versione televisiva, trasmessa da MTV sia negli Stati Uniti che in Italia, presenta 40 minuti in meno rispetto all'edizione integrale.\nIl film \u00e8 stato riedito in DVD dalla Shin Vision in due formati: disco singolo e doppio disco. Quella con due DVD ha pi\u00f9 contenuti speciali e una confezione limitata numerata in 3000 copie. Entrambe le edizioni contengono il film nella versione estesa della durata originale di 121'."}
{"id": "319094", "revid": "1048993", "url": "https://it.wikipedia.org/wiki?curid=319094", "title": "Stefano Satta Flores", "text": "Oltre ai suoi successi cinematografici (\"Signore &amp; signori\", 1965; \"La ragazza con la pistola\", 1968; \"C'eravamo tanto amati\", 1974) Stefano Satta Flores \u00e8 stato attivo anche in televisione, per la quale ha interpretato nel 1966 lo sceneggiato \"Luisa Sanfelice\", diretto da Leonardo Cortese.\nBiografia.\nDiplomato al Centro sperimentale di cinematografia di Roma, inizi\u00f2 a recitare in spettacoli amatoriali e interpret\u00f2 testi teatrali di Gatti, Sbragia e Shakespeare al Piccolo Teatro. Successivamente altern\u00f2 l'attivit\u00e0 teatrale a quella cinematografica, nella quale ebbe occasione di dare ottime prove di s\u00e9 con grandi registi. Impegnato politicamente, fond\u00f2 la compagnia \"I compagni di scena\", con la quale si dedic\u00f2 ad un lavoro di ricerca su testi alternativi.\nPer il cinema lavor\u00f2 con registi come Lina Wertm\u00fcller (\"I basilischi\"), Dario Argento (\"4 mosche di velluto grigio\"), Ettore Scola (\"C'eravamo tanto amati\", \"La terrazza\") e Pasquale Squitieri (\"Il prefetto di ferro\", \"Corleone\" e \"L'arma\"). Imperson\u00f2 inoltre il librettista Lorenzo Da Ponte in una serie televisiva in lingua francese sulla vita di Mozart.\nLa presenza di Satta Flores nel mondo del teatro si esplic\u00f2 anche nella drammaturgia: scrisse alcune commedie di costume, spesso a sfondo autobiografico o generazionale. Tra i titoli: \"Dai... proviamo!, Grandiosa svendita di fine stagione, Una donna normale, Pomeriggio di festa.\"\nSatta Flores mor\u00ec a Roma all'et\u00e0 di 48 anni, stroncato da una grave forma di leucemia. Lasci\u00f2 due figlie: Francesca, attrice, regista, drammaturga e sceneggiatrice, avuta dalla moglie, e Margherita, doppiatrice, avuta dall'attrice e doppiatrice Teresa Ricci.\nOmaggi.\nA lui sono state intitolate una strada nel comune di Roma, in zona Porta di Roma, e un'altra nel comune di Fonte Nuova (RM) in frazione Tor Lupara."}
{"id": "319099", "revid": "1305772", "url": "https://it.wikipedia.org/wiki?curid=319099", "title": "Mauro Repetto", "text": "\u00c8 stato fondatore, insieme a Max Pezzali, del gruppo musicale 883.\nBiografia.\nCresciuto a Pavia nella casa dei genitori Elio e Margherita Slajmer e con la sorella minore Veronica, frequenta in tale citt\u00e0 il liceo scientifico Niccol\u00f2 Copernico, dove al terzo anno ha come compagno di classe Max Pezzali, pi\u00f9 vecchio di un anno e bocciato nel precedente anno scolastico, con il quale inizia a scrivere brani musicali. Nel 1989 con Pezzali partecipa a una trasmissione di Jovanotti (\"1, 2, 3 Jovanotti\") e, dopo aver conosciuto Claudio Cecchetto e formato gli 883, partecipano al Festival di Castrocaro con il brano \"Non me la menare\". Ottengono il successo con \"Hanno ucciso l'Uomo Ragno\". Coautore di molti successi della band, Repetto non riesce tuttavia a trovare una posizione nelle esibizioni dal vivo, mentre Pezzali canta, si muove e balla sul palco: ci\u00f2 suscita l'ironia della stampa.\nNel 1993 pubblica l'album \"Nord sud ovest est\", che vende il doppio del precedente. Nel 1994 pubblica il suo ultimo album con gli 883, \"Remix '94\" contenente i successi dei primi due album in versione dance. L'ultima sua apparizione con Max Pezzali, in qualit\u00e0 di partner, si ha in una puntata del \"Roxy Bar\" di Red Ronnie, datata 14 gennaio 1994. Il sabato di Pasqua di quell'anno, dopo essersi ritrovati per lavoro, Max saluta l'amico dicendo: \"Ok Mauro, ci vediamo luned\u00ec alle 14\". Repetto per\u00f2 replica: \"Max, io veramente parto per l'America, vado a Miami...\". Mauro non si ritrova nel ritmo, nelle richieste e nelle conseguenze scaturite dal successo: tutto, per lui, si limitava al comporre canzoni con l'amico in cantina, e attraversa un periodo in cui non sa quale sia la sua strada. Della sua scelta di lasciare il gruppo il padre ebbe a dire: \"Altro che Uomo Ragno, tu hai ucciso la gallina dalle uova d'oro\".\nDopo gli 883.\nDecide cos\u00ec di inseguire un suo vecchio sogno: si trasferisce negli Stati Uniti d'America alla ricerca di una modella, Brandy, di cui si era innamorato dopo averla vista in una rivista; Mauro conoscer\u00e0 la ragazza, ma non riuscir\u00e0 a conquistarla. Frequenta poi la New York Film Academy e tenta di produrre un film ma, raggirato da un presunto avvocato, perde 20.000 dollari e termina l'avventura. Rientrato in Italia, consegue all'Universit\u00e0 degli Studi di Pavia la laurea in Lettere e incide l'album \"ZuccheroFilatoNero\" (1995), in cui compare anche la voce di Francesca Tour\u00e9, futura cantante dei Delta V, e il chitarrista Michele Chieppi, autore della musica di quattro dei dodici brani del disco. L'album, che doveva essere la colonna sonora del suo film, si rivela un flop di pubblico e critica.\nParte quindi alla volta della Francia, dove ritenta la strada del cinema col cortometraggio \"Point Mort\", ma anche questa volta non ottiene il successo sperato. Risponde quindi a un annuncio e inizia a lavorare come animatore a Disneyland Parigi, vestendo i panni del cowboy. Dopo pochi mesi, per\u00f2, il suo nome solleva l'attenzione di un responsabile risorse umane del parco che, pochi anni prima, aveva fatto l'Erasmus a Pavia, il quale lo riconosce e gli chiede come mai stia sprecando cos\u00ec il suo talento creativo, proponendogli il posto di produttore di eventi speciali. Successivamente, e per gli anni a venire, ricopre la carica di manager. Partecipa poi a sorpresa a un concerto gratuito degli 883 a Milano, il 21 luglio 1998. Nel 2004 fonda la ditta di design Manjaca, con sua moglie Jos\u00e9phine, designer francese, con la quale ha due figli.\nNel 2012 si dedica al teatro, realizzando e interpretando la commedia \"The Personal Coach\", in palinsesto da marzo a maggio al teatro Essalion di Parigi. Repetto torna nel mondo della musica nel 2012, partecipando come corista al singolo \"Sempre noi\" di Max Pezzali e J-Ax, oltre che come attore nel relativo videoclip. Sempre nel 2012 in alcune interviste, sia Pezzali che Repetto parlano di un possibile coinvolgimento futuro di Mauro in progetti comuni, non necessariamente musicali. Nel 2013 torna come compositore, scrivendo con Max Pezzali i brani \"Il presidente di tutto il mondo\" e \"Welcome Mr. President\" pubblicati nell'album \"Max 20\", nel quale canta una parte in francese. Nel novembre dello stesso anno torna sul palco, in una fugace apparizione, in compagnia dell'amico Max, nella tappa milanese del suo tour."}
{"id": "319100", "revid": "1223843", "url": "https://it.wikipedia.org/wiki?curid=319100", "title": "L'impresario teatrale", "text": "L'impresario teatrale o Der Schauspieldirektor \u00e8 un Singspiel di Wolfgang Amadeus Mozart su libretto di Johann Gottlieb Stephanie.\nL'opera, composta in sole due settimane, venne commissionata a Mozart dalla corte imperiale per essere rappresentata al Castello di Sch\u00f6nbrunn (residenza estiva dell'imperatore) in occasione della visita del Governatore dei Paesi Bassi, il duca Alberto di Sassonia-Teschen, di sua moglie Maria Cristina d'Asburgo-Lorena (1742-1798) (sorella dell'imperatore Giuseppe II) e di Stanislas Poniatowsky, nipote del re di Polonia.\nLa prima assoluta privata avvenne a Sch\u00f6nbrunn (Vienna) il 7 febbraio 1786 con Johann Gottlieb Stephanie, Valentin Adamberger, Aloysia Weber e Caterina Cavalieri e quella pubblica al K\u00e4rntnertortheater di Vienna l'11 febbraio successivo.\nStruttura.\nL'opera (la cui trama innocente pare suggerita dall'Imperatore stesso per evitare ogni possibile rischio di incidenti diplomatici) \u00e8 composta da una ouverture, un'aria e un rond\u00f2 per soprano, un terzetto e un vaudeville finale.\n\u00c8 una commedia in musica, con la contemporanea presenza di attori e cantanti.\nIl carattere e la scala dell'ouverture di questo singspiel \u00e8 affine a quello dell'ouverture de \"Le nozze di Figaro\" dello stesso compositore, opera che fu scritta e rappresentata nello stesso anno.\nSi contano solamente quattro brani vocali nella partitura. Il contenuto musicale (circa 30 minuti, compresa l'ouverture) \u00e8 quindi circondato da dialoghi d'attualit\u00e0 dell'epoca. In tempi moderni il testo \u00e8 usualmente completamente riscritto.\nTrama.\nUn impresario teatrale deve formare una compagnia per uno spettacolo a Salisburgo, ma la scelta di attori e cantanti si rivela pi\u00f9 difficile del previsto. In particolare sorge una accesa rivalit\u00e0 tra i due soprani Frau Herz e Fr\u00e4ulein Silberklang, che pretendono entrambe il ruolo di primadonna, mentre il tenore Vogelsang tenta invano di conciliarle. Infine l'impresario Frank riporta l'armonia sul palcoscenico."}
{"id": "319107", "revid": "660929", "url": "https://it.wikipedia.org/wiki?curid=319107", "title": "Fascio di His", "text": "Il fascio di His, o, pi\u00f9 correttamente, fascio di Paladino-His, \u00e8 una parte del sistema di conduzione del cuore, formato da miocardio specifico. Conduce l'impulso elettrico cardiaco dal nodo atrio-ventricolare ai ventricoli.\nIl fascio fu descritto la prima volta da Wilhelm His e da Giovanni Paladino, motivo per cui \u00e8 noto anche come fascio di Paladino-His.\nAnatomia.\nIl fascio si irradia dal nodo atrio-ventricolare (nodo di Tawara) discendendo lungo il setto ventricolare e si divide in due branche, una destra e una sinistra. Da quest'ultima si dipartono l'emibranca anteriore e l'emibranca posteriore. I fasci di His si collegano alle fibre di Purkinje (dal nome dell'anatomista boemo Jan Evangelista Purkyn\u011b) le quali penetrano nel miocardio ventricolare attraversando i muscoli papillari e la parete laterale dei ventricoli.\nFisiologia.\nDal punto di vista elettrofisiologico, gli impulsi elettrici provenienti dal nodo atrio-ventricolare viaggiano rapidamente lungo queste fibre, producendo un'energica contrazione dei ventricoli (sistole) con conseguente immissione del sangue nelle arterie."}
{"id": "319110", "revid": "547992", "url": "https://it.wikipedia.org/wiki?curid=319110", "title": "Kahina", "text": "\"K\u0101hina\" in arabo significa \"sacerdotessa, maga, indovina\".\nRegina della trib\u00f9 berbera nomade dei \"\u011eerawa\", la principale figura della resistenza all'invasione araba del Nordafrica tra il 695 e il 705. Partendo dai monti dell'Aur\u00e8s (nord-est dell'Algeria), sede della sua trib\u00f9 (sembra, di religione ebraica), riusc\u00ec a porsi a capo di un'alleanza di trib\u00f9 indigene di religione sia ebraica sia cristiana, che contrast\u00f2 efficacemente per oltre un decennio l'espansione araba musulmana.\nLe vicende.\nQuando la K\u0101hina avvia la sua esperienza politica era gi\u00e0 vedova, e senza dubbio alquanto anziana. Dopo avere gi\u00e0 partecipato al combattimento contro le truppe del Califfo a Tehuda (683), nel corso del quale trov\u00f2 la morte \u02bfUqba b. N\u0101fi\u02bf, la K\u0101hina affront\u00f2, alla testa delle sue truppe, i rinforzi arabi inviati da oriente nel 688, sotto il comando del governatore dell'Egitto, Hass\u0101n b. al-Nu\u02bfm\u0101n, contro i Berberi e i Bizantini.\nIl combattimento ebbe luogo nel 689 presso il \"w\u0101d\u012b\" Nini (vicino a Khenchela), gli Arabi vennero sconfitti dalla K\u0101hina e successivamente inseguiti fino in Tripolitania (l'attuale Libia).\nLa K\u0101hina fece allora ritorno nell'Aur\u00e8s, dove adott\u00f2 uno dei suoi prigionieri arabi, Kh\u0101lid ibn Yaz\u012bd.\nLe truppe del Califfo si riportarono in una posizione molto pi\u00f9 vantaggiosa a partire dal 698 con la presa di Cartagine e la sconfitta dei Bizantini in Nordafrica.\nGli uomini della K\u0101hina, convinti che gli Arabi fossero attirati nel paese dalle sue ricchezze agricole, si misero allora - secondo l\"'al-Bay\u0101n al-Mughrib\" di Ibn al-Ath\u012br - a fare terra bruciata. I coltivatori della costa, ostili a questa politica, come ricordano Ibn Khald\u016bn nel suo \"Kit\u0101b al-\u02bfIbar\" e nel \"Bay\u0101n\", abbandonarono la K\u0101hina e inviarono addirittura, secondo lo storico Ibn al-Ath\u012br, emissari all'emiro \u1e24assan b. al-Nu\u02bfm\u0101n per chiedergli di intervenire. D'altra parte, il suo figlio adottivo Kh\u0101lid, che conservava rapporti con il campo avversario, tenne informati gli Arabi degli spostamenti dei Berberi.\nIndebolita da queste defezioni, la K\u0101hina sub\u00ec un rovescio e cerc\u00f2 rifugio in una cittadella bizantina nei pressi di Biskra. Venne per\u00f2 costretta a proseguire nella sua ritirata, e affront\u00f2 l'ultima battaglia a Tarfa. Qui la K\u0101hina trov\u00f2 la morte in una localit\u00e0 che conserva tuttora il suo nome, il \"Bi\u02ber al-K\u0101hina\" (\"Il pozzo della K\u0101hina\").\nAlla vigilia del combattimento, la K\u0101hina avrebbe domandato ai suoi due figli, secondo Ibn Khald\u016bn, di allearsi al futuro vincitore. Di conseguenza l'emiro \u1e24ass\u0101n nomin\u00f2, dopo la conversione dei Berberi all'Islam, il figlio maggiore governatore dell'Aur\u00e8s, e l'altro figlio capo delle milizie \u011eerawa. Questa alleanza port\u00f2 con s\u00e9 quella di numerosi Berberi cristiani ed ebrei, che si convertirono anch'essi in massa alla fede islamica.\nLe divergenze storiche.\nIl ruolo svolto dalla K\u0101hina ha costituito un punto cruciale importante per i suoi commentatori. Le asserzioni di molti di essi sono basate su preconcetti politici che sono tanto pi\u00f9 difficili da verificare in quanto le fonti sono poche e questa regina guerriera \u00e8 una figura in gran parte leggendaria.\nGli Ebrei in Nordafrica.\nComunque sia, Ibn Khald\u016bn, considerato il pi\u00f9 autorevole non solo tra gli storici del Medioevo (non solo musulmani ma anche cristiani), riferisce: \u00abTra i Berberi ebrei, si distinguevano i \u011eerawa, trib\u00f9 che abita l'Aur\u00e8s, e alla quale appartiene la K\u0101hina\u00bb (\"Histoire des Berb\u00e8res\", tradotta [in francese] dal barone de Slane, t. 1, p.\u00a0208, Algeri, 1852-56).\nIl pi\u00f9 grande storico francese del Maghreb, \u00c9mile F\u00e9lix Gauthier, dopo aver metodicamente sottoposto ad un'analisi critica tutte le fonti, giunge alla stessa constatazione: \u00abI \u011eerawa non sono pi\u00f9 dei cristiani, come gli Awreba, ma sono proprio ebrei\u00bb. (E. F. Gauthier, \"Les si\u00e8cles obscurs du Maghreb\", Parigi, Payot, 1927, p.\u00a0245)\nCi\u00f2 non ha impedito il sorgere, ai nostri giorni, di una corrente che nega l'appartenenza all'ebraismo di questa eroina.\nGli Ebrei erano particolarmente numerosi in Nord Africa, in epoca romana, secondo la testimonianza di Strabone. Alcuni vi erano venuti liberamente, nel corso dei secoli, fin da epoca cartaginese, mentre altri vi erano stati deportati in massa ad opera di Traiano, dopo aver tenuto testa a lungo alle legioni romane in Cirenaica. Nessun significato ha invece il fatto che il nome stesso \"K\u0101hina\" sia paragonabile al femminile di \"Cohen\" \"sacerdote\" in ebraico. I termini infatti hanno la medesima radice triconsonantica (tipica delle lingue semitiche) &lt;k-h-n&gt; che in tutte le culture semitiche ha il significato di \"vaticinatore\" e, di conseguenza (per l'oracolarit\u00e0 di molte divinit\u00e0 proto-semitiche, \"officiatore di riti religiosi\".\nL'epiteto di K\u0101hina quindi non riporta necessariamente a un'origine ebraica, bench\u00e9 questo resti comunque possibile e, nel Maghreb precedente alla conquista islamica, ci\u00f2 fosse abbastanza normale.\nQuanto all'ipotesi, avanzata da alcuni autori, che la K\u0101hina fosse cristiana, perch\u00e9 tra i suoi antenati figuravano i nomi di Matya e Tifan, che sarebbero la deformazione di Mattia e Teofane, anche questi sembrano indizi tutto sommato deboli, poich\u00e9 entrambi i nomi, Mattia (di origine ebraica) e Teofane (di origine greca), potevano essere portati tanto da ebrei quanto da cristiani, in un'epoca in cui il Nordafrica era soggetto all'Impero bizantino.\nNomadi e sedentari.\nLa storiografia ha anche posto l'accento sulla politica di terra bruciata che sarebbe stata praticata sotto la K\u0101hina (secondo Ibn Khald\u016bn e il \"Bay\u0101n\"). Il Nordafrica era in effetti divenuto, dopo la caduta dell'Impero romano d'Occidente, teatro di scontri tra Bizantini e indigeni, come pure tra Berberi nomadi e sedentari.\nNegli ultimi tempi \u00e8 venuto di moda dare il nome \"K\u0101hina\" alle bambine sia tra i Berberi dell'Algeria o del Marocco, sia tra quelli nei paesi di emigrazione."}
{"id": "319111", "revid": "1155", "url": "https://it.wikipedia.org/wiki?curid=319111", "title": "Pesce pagliaccio", "text": ""}
{"id": "319114", "revid": "2421", "url": "https://it.wikipedia.org/wiki?curid=319114", "title": "Conduttanza Elettrica", "text": ""}
{"id": "319127", "revid": "34928", "url": "https://it.wikipedia.org/wiki?curid=319127", "title": "Dihya", "text": ""}
{"id": "319134", "revid": "287204", "url": "https://it.wikipedia.org/wiki?curid=319134", "title": "Cervi di Yggdrasill", "text": "Nella mitologia norrena, D\u00e1inn, Dvalinn, Duneyrr e Dura\u00fer\u00f3r sono i quattro cervi che vivono fra le fronde di Yggdrasill, l'albero cosmico, brucandone le foglie. All'albero sono associati anche altri animali: i serpenti che ne tormentano le radici, l'aquila e il falco appollaiati sulla sommit\u00e0, e lo scoiattolo che fa da messaggero fra i serpenti e i rapaci.\nI cervi sono citati sia nell\"Edda in poesia\" che nell\"Edda in prosa\". Il passaggio dell\"Edda in poesia\" in cui se ne parla si trova nel \"Discorso di Grimnir\" (\"Gr\u00edmnism\u00e1l\"):\nNell\"Edda in prosa\" di Snorri Sturluson, il riferimento ai cervi compare in un passo dell\"Inganno di Gylfi\" (\"Gylfaginning\"), molto probabilmente ispirato ai versi dell\"Edda in poesia\":"}
{"id": "319135", "revid": "21371", "url": "https://it.wikipedia.org/wiki?curid=319135", "title": "Sele\u00e7\u00e3o", "text": ""}
{"id": "319137", "revid": "2194416", "url": "https://it.wikipedia.org/wiki?curid=319137", "title": "Circonferenza unitaria", "text": "Una circonferenza unitaria, in matematica, \u00e8 una circonferenza di raggio unitario, cio\u00e8 una circonferenza il cui raggio \u00e8 formula_1. Frequentemente, specialmente in trigonometria, la circonferenza unitaria \u00e8 centrata nell'origine formula_2 in un sistema di coordinate cartesiane nel piano euclideo.\nGeneralit\u00e0.\nLa circonferenza unitaria \u00e8 spesso indicata con formula_3; la generalizzazione a pi\u00f9 dimensioni \u00e8 la sfera unitaria.\nSe formula_4 \u00e8 un punto della circonferenza unitaria del primo quadrante, allora formula_5 e formula_6 sono le lunghezze dei lati di un triangolo rettangolo la cui ipotenusa ha lunghezza 1. Quindi, per il teorema di Pitagora, formula_5 e formula_6 soddisfano l'equazione\nPoich\u00e9 formula_10 per ogni formula_5, e poich\u00e9 la riflessione di ogni punto della circonferenza unitaria sull'asse formula_5 (o formula_6) appartiene ancora alla circonferenza unitaria, l'equazione precedente vale per ogni punto formula_4 della circonferenza unitaria, non solo nel primo quadrante.\nSi pu\u00f2 anche usare la nozione di \"distanza\" per definire altre \"circonferenze unitarie\".\nOvvero le si pu\u00f2 definire come il luogo dei punti che hanno distanza unitaria (modulo uguale a formula_1) dall'origine. In coordinate polari l'equazione sar\u00e0\nVedere la voce sugli spazi normati per alcuni esempi.\nIl cerchio unitario \u00e8 il luogo dei punti del piano aventi una distanza minore o uguale all'unit\u00e0 da un punto detto centro del cerchio. In altri termini il cerchio unitario comprende la circonferenza unitaria e la parte di piano racchiusa dalla circonferenza stessa. Esso \u00e8 indicato dalle disequazioni:\nFunzioni trigonometriche sulla circonferenza unitaria.\nLe funzioni trigonometriche coseno e seno possono essere definite sulla circonferenza unitaria come segue. Se formula_4 \u00e8 un punto della circonferenza unitaria, e se il raggio dall'origine formula_2 a formula_4 forma un angolo formula_22 con l'asse formula_5 positivo (l'angolo misurato nel verso antiorario), allora\nPer definizione delle funzioni seno e coseno, l'equazione formula_26 fornisce la relazione\nche \u00e8 vera per ogni formula_22 reale.\nformula_22 \u00e8 definito come un angolo orientato, che cio\u00e8 assume un segno positivo in un verso e negativo nell'altro, a seconda della convenzione oraria o antioraria adottata. Solitamente si adotta la convenzione antioraria, e si suppone che l'angolo sia positivo spostandosi dall'asse delle ascisse in senso antiorario. Una circonferenza con tale angolo orientato \u00e8 detta circonferenza goniometrica.\nLa circonferenza trigonometrica \u00e8 una circonferenza goniometrica di raggio unitario (ossia goniometrica e unitaria). Essa \u00e8 detta trigonometrica perch\u00e9 per definire seno, coseno, e da essi tutte le altre funzioni trigonometriche, servono un angolo orientato e un raggio unitario. Gli altri elementi presenti nei disegni sono una costruzione di geometria euclidea.\nLa circonferenza unitaria fornisce un modo intuitivo per visualizzare il seno e il coseno come funzioni periodiche, con le identit\u00e0\nQueste identit\u00e0 discendono dal fatto che le coordinate formula_5 e formula_6 di un punto sulla circonferenza unitaria rimangono le stesse incrementando o decrementando l'angolo formula_22 di un numero qualsiasi di giri (1 giro = 2\u03c0 radianti).\nQuando si lavora con triangoli rettangoli, seni, coseni, e altre funzioni trigonometriche ha senso parlare di misura di angoli maggiore di zero e minore di \u03c0/2. Tuttavia, usando la circonferenza unitaria, queste funzioni hanno un significato intuitivo per ogni misura di angolo reale.\nIn effetti, non solo seno e coseno, ma tutte le sei funzioni trigonometriche standard \u2014 seno, coseno, tangente, cotangente, secante, e cosecante, come anche le funzioni arcaiche come senoverso ed exsecante \u2014 possono essere definite geometricamente in termini della circonferenza unitaria.\nArea della circonferenza unitaria.\nPrendendo in considerazione solo la parte della circonferenza descritta dall'equazione formula_36 che la rappresenta nel 1\u00b0 e nel 2\u00ba secondo quadrante, l'area di questa si calcoler\u00e0 con un integrale formula_37. Allo stesso modo prendendo in considerazione la parte formula_38, che descrive la circonferenza nel 3\u00b0 e nel 4\u00b0 quadrante, l'integrale che ne definisce l'area sar\u00e0 formula_39. Si pu\u00f2 dire pertanto che l'area della circonferenza unitaria ha come valore formula_40, visto che si pu\u00f2 considerare come la somma dei due integrali\nformula_41.\nSi pu\u00f2 inoltre dimostrare la veridicit\u00e0 di questa formula attraverso l'utilizzo della formula per calcolare l'area formula_42.\nSapendo che formula_43 otteniamo che formula_44 C.V.D.\nGruppo circolare.\nOgni numero complesso pu\u00f2 essere identificato con un punto del piano euclideo, chiamando il numero complesso formula_45 esso \u00e8 identificato con il punto formula_46. Con questa relazione la circonferenza unitaria \u00e8 un gruppo sotto la moltiplicazione, chiamato anche gruppo circolare. Questo gruppo ha importanti applicazioni in matematica e nelle scienze."}
{"id": "319139", "revid": "7381", "url": "https://it.wikipedia.org/wiki?curid=319139", "title": "S\u00e3o Paulo FC", "text": ""}
{"id": "319141", "revid": "1318658", "url": "https://it.wikipedia.org/wiki?curid=319141", "title": "Grotte di San Canziano", "text": "Le grotte di San Canziano (\"\u0160kocjanske Jame\" in sloveno, \"H\u00f6hlen von Sankt Kanzian\" in tedesco), si trovano sul Carso, a 3\u00a0km da Divaccia (\"Diva\u010da\") in Slovenia e a 15 chilometri dal confine di Trieste.\nStoria.\nLe grotte furono scoperte nel 1823 ed aperte al pubblico nel 1884, quando il club Alpino Tedesco-Austriaco fece scavare dagli scalpellini i primi sentieri nella roccia della grotta. \nNegli anni successivi sono state aperte nuove vie, meno tecniche e progressivamente rese sempre pi\u00f9 accessibili anche al turismo di massa. Attualmente la visita guidata del sistema carsico (seppur leggermente impegnativa, e della durata di circa un'ora e mezza) \u00e8 possibile a chiunque, senza particolari difficolt\u00e0.\nCaratteristiche.\nQueste grotte costituiscono uno dei fenomeni pi\u00f9 caratteristici del Carso. Sono state dichiarate area protetta nel 1981 ed il 25 novembre del 1986 sono state inserite nel registro del patrimonio mondiale tenuto dall'UNESCO.\nSi tratta di un complesso di gallerie e caverne lungo oltre 5 chilometri, ricoperto da stalattiti e stalagmiti scavato, nel corso di milioni di anni, dal fiume Timavo. Le grotte di San Canziano sono il luogo dove il fiume scompare nel sottosuolo, per riemergere 34\u00a0km pi\u00f9 a valle e sfociare quindi nel golfo di Trieste, a San Giovanni di Duino.\nI punti pi\u00f9 rilevanti di San Canziano sono la \"piccola voragine\", la \" grande voragine\", la \"caverna preistorica\", la \" grotta del silenzio\", la \"grotta Michelangelo\" e la particolare \"sala delle fontane\", con le sue belle \"vasche di concrezionamento\". \u00c8 presente inoltre una delle pi\u00f9 grandi formazioni stalagmitiche del mondo (il \"Gigante\"), dell'altezza di 15 metri e che si stima abbia avuto bisogno di oltre 250.000 anni di accumulo di concrezioni calcaree per poter raggiungere le attuali dimensioni.\nNel percorso si deve anche attraversare uno dei pi\u00f9 profondi canyon sotterranei del mondo (situato nella \"grotta del rumore\"), lungo pi\u00f9 di un chilometro e mezzo, che si attraversa su un ponte sospeso a 45 metri di altezza.\nSu materiale proveniente dalle grotte di San Canziano, nel 1880 fu descritto un gamberetto cieco classificato come \"Cambarus typhlobius\" che successivamente non fu mai pi\u00f9 ritrovato, malgrado le continue ricerche. Alcuni studiosi ipotizzano che il materiale provenisse dagli Stati Uniti d'America e che fosse errata la provenienza riportata sull'etichetta.\nUnitamente alle grotte di Postumia, situate a non molti chilometri di distanza, le grotte di San Canziano fanno parte delle pi\u00f9 note attrazioni turistiche slovene e fanno parte dei fenomeni carsici maggiormente studiati dai geologi."}
{"id": "319142", "revid": "674413", "url": "https://it.wikipedia.org/wiki?curid=319142", "title": "Chrominae", "text": "La sottofamiglia Chrominae fa parte della grande famiglia dei Pomacentridae ed \u00e8 diffusa nella fascia tropicale e subtropicale dell'Oceano Atlantico e Indopacifico, Mar Rosso e mar Mediterraneo compresi.\nOltre ai generi \"Acanthochromis\", \"Azurina\" e \"Mecaenichthys\" appartengono ad essa \noltre 80 specie del genere \"Chromis\", conosciute come castagnole e 10 specie di damigelle, del genere \"Dascyllus\".\nAlimentazione.\nI \"Chrominae\" sono pesci piccoli che vivono nel reef corallino nutrendosi di zooplankton, molluschi e alghe.\nAcquariofilia.\nIn acquariofilia i generi \"Dascyllus\" e \"Chromis\" riscuotono grande successo per via delle sgargianti colorazioni e le piccole dimensioni."}
{"id": "319143", "revid": "120999582", "url": "https://it.wikipedia.org/wiki?curid=319143", "title": "Basilica Eufrasiana", "text": "La Basilica Eufrasiana (in croato: \"Eufrazijeva bazilika\") \u00e8 una basilica paleocristiana nella citt\u00e0 di Parenzo in Istria.\nIl complesso episcopale, inclusa parte della basilica stessa, una sacrestia, un battistero e la torre campanaria del vicino palazzo vescovile, \u00e8 uno dei migliori esempi di arte bizantina della regione. A causa del suo eccezionale valore \u00e8 stata inserita tra i patrimoni dell'umanit\u00e0 dell'UNESCO nel 1997. Ha dignit\u00e0 di Basilica minore.\nStoria e descrizione.\nLa prima versione della basilica venne dedicata a San Mauro di Parenzo, e viene datata alla seconda met\u00e0 del IV secolo. Il pavimento mosaicato del suo oratorio, originariamente parte di una grande casa romana, \u00e8 ancora conservato nel giardino della chiesa. Questo oratorio venne ampliato nel corso dello stesso secolo trasformandolo in una chiesa composta da una navata ed un'abside (\"basilicae geminae\"). Il pesce (simbolo di Cristo) presente sul mosaico risale a quel periodo. Monete con l'effigie dell'imperatore Valente (365-378), ritrovate nello stesso luogo, ne confermano la datazione.\nL'attuale basilica, intitolata alla Vergine Maria, venne eretta nel VI secolo durante la reggenza del vescovo Eufrasio (che viene definito \"santo\" sebbene non sia mai stato canonizzato). Venne costruita nel 553 sul sito dell'antica basilica che, per l'occasione, venne rasa al suolo. Per la costruzione vennero usate parti del precedente edificio, mentre i blocchi di marmo vennero importati dalla costa del Mar di Marmara. I mosaici sui muri vennero eseguiti da maestri bizantini, mentre quelli sul pavimento da artisti locali. La costruzione richiese circa 10 anni.\nEufrasio, con in mano la basilica stessa, \u00e8 rappresentato su uno dei mosaici nell'abside, accanto a san Mauro. Con la scritta della dedicazione della chiesa, e con la raffigurazione di s\u00e9 stesso come fondatore, Eufrasio fece inserire una dedica alla memoria, sul mosaico dell'abside centrale.\nDescrizione.\nLa basilica fa parte di un complesso assieme al battistero ottagonale del VI secolo, a un campanile settecentesco, ad un atrio colonnato con alcune stele in pietra, ad una residenza del VI secolo e ad una cappella votiva.\nLe due absidi sono separate da una navata attraverso un colonnato in marmo greco riccamente scolpito con capitelli bizantini e romanici, decorati con immagini di animali. Tutti i capitelli raffigurano il monogramma di sant'Eufrasio. Gli archi che collegano i capitelli sono decorati con stucco.\nLa chiesa ospita anche preziosi oggetti sacri ed altri reperti di arte paleocristiana, bizantina e medievale. Una cappella votiva, adiacente alla sacrestia, contiene le reliquie di san Mauro e sant'Eleuterio.\nMosaici.\nIl tesoro pi\u00f9 prezioso della basilica consiste nei suoi mosaici, databili al VI secolo, considerati tra i migliori esemplari di arte bizantina del mondo.\nIl mosaico sull'arco di trionfo rappresenta il Cristo su un globo, con il Libro in mano che recita \"Ego sum Lux vera\" (Io sono la vera luce) e i dodici apostoli, sei per lato, ognuno recante una corona (come nei due Battisteri ravennati). Nell'intradosso sono rappresentati entro clipei l'Agnus Dei al centro e i busti di dodici sante martiri, sei per lato. \nIl mosaico del catino absidale raffigura la Vergine e il Bambino in trono, incoronata dalla mano di Dio che scende fra un mare di nuvolette, su uno sfondo totalmente dorato. \u00c8 una delle pochissime immagini rimaste della Madre di Dio in una basilica occidentale risalente ai primi anni del Cristianesimo (l'altra, di qualche decennio precedente, \u00e8 quella in Sant'Apollinare Nuovo a Ravenna). Maria \u00e8 affiancata da angeli; alla sua destra l'arcidiacono Claudio, il vescovo Eufrasio (secondo da sinistra) che le offre un modello della basilica e San Mauro, primo vescovo di Parenzo e della diocesi d'Istria, martirizzato probabilmente al tempo delle persecuzioni di Diocleziano nei confronti dei cristiani; alla sua sinistra tre santi locali, Sant'Elpidio, Sant'Eleuterio e San Proietto. C'\u00e8 anche un bambino tra Eufrasio e Claudio, accompagnato dall'iscrizione \"Eufrasio, figlio dell'arcidiacono\". Tutte le figure campeggiano su un prato fiorito.\nI mosaici centrali tra le vetrate dell'abside rappresentano l'Annunciazione e la Visitazione. Nell'Annunciazione un angelo alza la mano per indicare un messaggio, Maria indossa una veste blu porporata ed un velo ed \u00e8 sorpresa dall'annuncio nel momento in cui era dedita a lavori femminili (nella mano sinistra tiene un filo). Sul lato opposto \u00e8 un altro pannello a mosaico con la Visitazione di Maria a Elisabetta. Una piccola figura femminile osserva da dietro una casa. Nei pannelli pi\u00f9 stretti campiti fra le finestre sono rappresentati San Giovanni Battista, Zaccaria e un Angelo.\nNell'abside settentrionale le figure rappresentate sono probabilmente i Santi Cosma e Damiano, nell'abside meridionale ci sono Orso di Ravenna (o altro vescovo di Ravenna) e Severo.\nLa decorazione musiva della basilica eufrasiana \u00e8 una delle pi\u00f9 importanti rappresentazioni dell'arte giustinianea adriatica rimaste fuori di Ravenna, e certamente vi lavorarono \u00e9quipe di artisti ravennati, chiamati appositamente dal vescovo Massimiano.\nIl muro frontale dell'abside contiene una stretta banda decorata con preghiere di Eufrasio e altre sue opere. La parte inferiore \u00e8 decorata con pietre incrostate di madreperla; rappresenta uno degli esempi meglio conservati di opus sectile paleocristiana giunti fino a noi. Per la precisione sono 21 pannelli con 11 diverse decorazioni. Al centro si trova il trono del vescovo, con due candelabri al fianco.\nCiborio.\nL'abside \u00e8 dominata dal ciborio in marmo, costruito nel 1277 per ordine di Otto, vescovo di Parenzo. Il baldacchino, decorato con mosaici, \u00e8 sostenuto da quattro colonne in marmo appartenenti al precedente ciborio del VI secolo. La parte frontale del baldacchino raffigura l'Annunciazione. Lo stile musivo di questa decorazione tradisce una netta impronta veneta, che rivela un linguaggio consonante a quello protopaleologo di provincia, con figure placide e stagliate nella loro elegante monumentalit\u00e0, assimilabile a quello delle maestranze che lavorarono alle ultime cupole con le storie di Giuseppe e Mos\u00e8 nel nartece nord di San Marco a Venezia.\nAltre opere figurative.\nNel XV secolo il vescovo Giovanni VI ordin\u00f2 dall'Italia una scultura rinascimentale per il paliotto dell'altare in argento dorato. Il polittico del pittore veneziano Antonio Vivarini \u00e8 dello stesso periodo. L\"ultima cena\" del pittore Jacopo Palma il Giovane \u00e8 in stile barocco."}
{"id": "319148", "revid": "599013", "url": "https://it.wikipedia.org/wiki?curid=319148", "title": "Societ\u00e0 di Maria (maristi)", "text": "La Societ\u00e0 di Maria (in latino \"Societas Mariae\") \u00e8 un istituto religioso maschile di diritto pontificio: i membri di questa congregazione clericale, che pospongono al loro nome la sigla S.M., sono popolarmente detti Maristi (anche per distinguerli da quelli dell'omonima congregazione fondata dal beato Chaminade, detti invece Marianisti).\nStoria.\nLa prima idea di dare inizio a un nuovo istituto che svolgesse contro l'\"empiet\u00e0 e l'indifferentismo\" la stessa opera condotta dai gesuiti contro il protestantesimo, ma con lo spirito di umilt\u00e0 e nascondimento di Maria di Nazareth, venne nel 1814 a un allievo del seminario maggiore di Saint-Ir\u00e9n\u00e9e a Lione, Jean-Claude Courville, che per\u00f2 non fu in grado di realizzare l'opera da solo. Il 23 luglio 1816, nel santuario di Notre-Dame de Fourvi\u00e8re, dodici seminaristi (la maggior parte appena ordinati sacerdoti), pronunciarono la promessa di portare a compimento il progetto di fondare una nuova famiglia religiosa.\nTale famiglia avrebbe dovuto comprendere un ramo di religiosi laici dediti all'insegnamento (di cui si occup\u00f2 Marcellin Champagnat, che istitu\u00ec i Piccoli Fratelli di Maria), uno di suore (l'ultimo a vedere la luce) e uno di sacerdoti, la cui organizzazione venne affidata a Jean-Claude Colin (1790-1875): i preti della Societ\u00e0 sarebbero stati a disposizione della Chiesa, pronti ad accettare di svolgere le opere pi\u00f9 varie secondo i bisogni dei tempi, in uno spirito umile e nascosto ispirato a quello di Maria.\nIl ramo clericale ricevette una lettera d'incoraggiamento da papa Pio VII il 9 marzo 1822. Per i primi anni della loro storia i sacerdoti maristi rimasero inquadrati nel clero diocesano; nel 1825 formarono la prima compagnia di missionari per la predicazione e l'apostolato nelle zone rurali della diocesi di Belley, altri presero a condurre vita comune presso l'Hermitage di Saint-Chamond, sede dei Piccoli Fratelli di Maria.\nNel 1833 Colin si rec\u00f2 a Roma per chiedere l'approvazione del suo istituto, ma venne accolto con una certa diffidenza: solo quando i padri della Societ\u00e0 di Maria si mostrarono disponibili a recarsi come missionari in Oceania papa Gregorio XVI emise il breve di approvazione \"Omium gentium\" (29 aprile 1836) e il 24 settembre 1836 si celebr\u00f2 la professione dei voti dei primi venti padri maristi. Nel 1841 Pierre Chanel, missionario marista a Wallis e Futuna, venne ucciso dagli indigeni (canonizzato nel 1954, \u00e8 il primo martire della congregazione).\nLe costituzioni della Societ\u00e0 di Maria vennero approvate dalla Santa Sede il 28 febbraio 1873.\nAttivit\u00e0 e diffusione.\nI padri maristi si dedicano alle missioni popolari e \"ad gentes\", all'insegnamento e al ministero parrocchiale.\nSono presenti in Europa (Belgio, Francia, Germania, Irlanda, Italia, Norvegia, Paesi Bassi, Regno Unito, Russia, Spagna), nelle Americhe (Bolivia, Canada, Messico, Per\u00f9, Stati Uniti d'America, Venezuela), in Africa (Camerun, Senegal), in Asia (Giappone, Israele, Filippine, Thailandia) e in Oceania (Australia, Isole Cook, Figi, Nuova Caledonia, Nuova Zelanda, Papua Nuova Guinea, Isole Salomone, Samoa, Tonga, Tuvalu, Vanuatu, Wallis e Futuna). La sede generalizia \u00e8 a Roma.\nAl 31 dicembre 2005, la congregazione contava 202 case e 1.132 religiosi, dei quali 937 sacerdoti."}
{"id": "319150", "revid": "585241", "url": "https://it.wikipedia.org/wiki?curid=319150", "title": "Lingue tedesche centrali occidentali", "text": "Le lingue tedesche centrali occidentali (in tedesco Westmitteldeutsch) costituiscono un gruppo dialettale del tedesco, parlato in Germania occidentale, in Belgio e in Lussemburgo.\nSi dividono in due gruppi fondamentali:\n\"Ripuarisch\" (Ripuario).\nIl Ripuarisch \u00e8 parlato a Colonia e nel Belgio orientale. Nel parlare comune il dialetto cambia nome a seconda della localit\u00e0.\nIn Belgio e nei Paesi Bassi viene considerato una suddivisione del Limburghese.\nPi\u00f9 a nord, a D\u00fcsseldorf e in altri comuni si parla un dialetto del basso francone, che tuttavia appartiene al gruppo del basso-tedesco. ed al sud il mosellano, sempre del gruppo \"tedesco centrale occidentale\".\n\"Pf\u00e4lzisch\" (Dialetto del Palatinato).\nIl Pf\u00e4lzisch \u00e8 parlato nella Germania sud-occidentale, pi\u00f9 precisamente nei distretti di Rheinhessen-Pfalz e di Saarpfalz-Kreis e nei comuni dell'Assia e del Baden-W\u00fcrttemberg, in prossimit\u00e0 di Mannheim.\nVarianti note di questo dialetto sono:\n\"Hessisch\" (Assiano).\nL'Hessisch \u00e8 parlato soprattutto in Assia (regione da cui prende il nome) e in alcune zone limitrofe della Baviera.\nVarianti note di questo dialetto, derivanti dalla zona in cui viene parlato, sono:\n\"Lothringer Platt\".\nIl Lothringer Platt \u00e8 parlato essenzialmente in Lorena (Francia), in particolare nelle zone pi\u00f9 vicine alla citt\u00e0 tedesca di Saarbr\u00fccken. Il \"Lothringer Platt\" viene parlato in particolare a Sarreguemines, Forbach ed altri comuni limitrofi.\nVarianti parlate in America.\nIl Riograndenser Hunsr\u00fcckisch \u00e8 la principale versione parlata in Brasile, soprattutto nell'area meridionale.\nUna variante spuria dell\"'Hessisch\", il Kolonie-Deutsch, \u00e8 parlato nello Stato dell'Iowa (Stati Uniti).\nAnche il Tedesco della Pennsylvania fa parte di questo gruppo ed \u00e8 parlato negli Stati Uniti."}
{"id": "319152", "revid": "22475", "url": "https://it.wikipedia.org/wiki?curid=319152", "title": "Incontro ravvicinato", "text": "Un incontro ravvicinato (abbr. CE dall'inglese \"Close Encounter\") in ufologia \u00e8 un evento nel quale una persona testimonia di essere venuta in contatto con un oggetto volante non identificato (UFO) e con esseri viventi ad esso collegati. La terminologia e il sistema di classificazione degli avvistamenti di UFO furono inaugurati dall'astrofisico e ricercatore ufologico J. Allen Hynek, che li sugger\u00ec per la prima volta nel suo libro del 1972 \"The UFO Experience: A Scientific Inquiry\". Hynek introdusse i primi tre tipi di incontro; in seguito furono aggiunti altri due ulteriori sottotipi di incontri ravvicinati, ma queste categorie aggiuntive non sono universalmente accettate dai ricercatori sugli UFO.\nGli avvistamenti ad oltre di distanza dal testimone sono classificati come \"dischi alla luce del giorno\" (\"Daylight Discs\"), \"luci notturne\" o \"resoconti radar/visivi\". Gli avvistamenti entro i all'incirca sono sotto-classificati sotto vari tipi di \"incontro ravvicinato\". Hynek e altri hanno sostenuto che per essere tale un incontro ravvicinato deve avvenire entro circa , per ridurre notevolmente o eliminare la possibilit\u00e0 di identificare erroneamente degli aeromobili convenzionali o altri fenomeni noti.\nLa classificazione di Hynek divenne popolare grazie al film \"Incontri ravvicinati del terzo tipo\" (1977).\nCE1: Incontro ravvicinato del I tipo.\nAvvistamento di uno o pi\u00f9 oggetti volanti non identificati:\nCE2: Incontro ravvicinato del II tipo.\nUna osservazione di un UFO e fenomeni fisici provenienti dall'UFO, che comprendono:\nCE3: Incontro ravvicinato del III tipo.\nUna osservazione di \"esseri animati\" in associazione con un avvistamento di UFO\nHynek scelse deliberatamente il termine vago di \"esseri animati\" (\"animate beings\") per descrivere entit\u00e0 associate con gli UFO senza fare alcuna presunzione infondata riguardo all'origine o alla natura delle entit\u00e0. Hynek non guardava a queste entit\u00e0 necessariamente come \"extraterrestri\" o \"alieni\". Inoltre Hynek espresse in seguito sconforto per questi resoconti, ma sentiva un obbligo scientifico di includerli, in fin dei conti perch\u00e9 essi rappresentavano una ridotta minoranza dei presunti incontri con gli UFO.\nSottotipi di Bloecher.\nIl ricercatore ufologico Ted Bloecher ha proposto sette sottotipi per gli incontri ravvicinati del terzo tipo nella scala di Hynek:\nI sottotipi D, E, ed F possono essere non correlati con il fenomeno UFO.\nCE4: Incontro ravvicinato del IV tipo.\nQuesto tipo non \u00e8 compreso nella scala originale degli incontri ravvicinati di Hynek. L'ufologo Jacques Fabrice Vall\u00e9e, che lavor\u00f2 a lungo con Hynek, obiett\u00f2 che una pi\u00f9 precisa definizione degli Incontri ravvicinati del Quarto Tipo dovrebbe essere postulata come \"un incontro nel corso del quale i testimoni provino una sensazione di alterazione del loro senso della realt\u00e0\", cos\u00ec da includere nella categoria anche casi scollegati dai cosiddetti \"rapimenti alieni\" nei quali per\u00f2 eventi di natura assurda, allucinatoria o onirica possano essere associabili a fenomeni UFO.\nCE5: Incontro ravvicinato del V tipo.\nIl \"quinto tipo\" non \u00e8 incluso nell'originale scala degli incontri ravvicinati di Hynek, tuttavia gli ufologi del gruppo CSETI del dott. Steven Greer hanno definito i \"CE5\"; si tratta di una teoria simile a quella dei \"contattati\" degli anni 1950, o del sottotipo F di Bloecher per gli incontri ravvicinati del Terzo tipo.\nCE6: Incontro ravvicinato del VI tipo.\nTanto Jacques Fabrice Vall\u00e9e quanto Michael Naisbitt descrivono gli \"Incontri ravvicinati del 6\u00ba Tipo\". Tale tipologia di incontro ravvicinato non \u00e8 inclusa nell'originale scala di Hynek, e pu\u00f2 essere inoltre vista come un'inutile ridondanza, giacch\u00e9 la stessa scala Hynek descrive un Incontro ravvicinato del 2\u00ba Tipo come \"un incontro UFO che lasci tracce o prove fisiche dirette ed evidenti di \"qualsiasi\" tipo.\"\nCE7: Incontro ravvicinato del VII tipo.\nIl \"Black Vault Encyclopedia Project\" ipotizza un 7\u00ba Tipo di incontri ravvicinati. Si tratta di un concetto molto simile alle teorie avanzate dai teorici degli \"antichi astronauti\" quali Erich von D\u00e4niken, Zecharia Sitchin e Robert K.Gay. Temple, i quali sostengono che forme di vita extraterrestri abbiano interagito con gli esseri umani, e forse si siano con essi accoppiati, in epoche preistoriche ed antiche.\nIl concetto stesso di \"CE7\" \u00e8 comunque contrastante con le originarie concettualizzazioni di Hynek, il quale, nel descrivere gli Incontri ravvicinati del Terzo Tipo, evit\u00f2 volontariamente di definire gli occupanti degli UFO come \"alieni\" o \"extraterrestri\", sostenendo che non esistano prove sufficienti per determinare se gli esseri associati agli UFO stessi abbiano un'oggettiva consistenza fisica, n\u00e9 tantomeno per confermare le loro origini o le motivazioni delle loro azioni."}
{"id": "319155", "revid": "28530", "url": "https://it.wikipedia.org/wiki?curid=319155", "title": "AIM-9", "text": ""}
{"id": "319160", "revid": "28530", "url": "https://it.wikipedia.org/wiki?curid=319160", "title": "AIM-7", "text": ""}
{"id": "319161", "revid": "93556", "url": "https://it.wikipedia.org/wiki?curid=319161", "title": "The Curtain", "text": "Il Curtain Theatre, noto anche come The Curtain, fu un teatro londinese del periodo elisabettiano.\nSituato appena fuori della citt\u00e0, molto vicino ad un altro teatro - The Theatre - fu aperto nel 1577 e fu attivo fino al 1623. Fu distrutto in un incendio nel 1666.\nVi recit\u00f2 anche William Shakespeare.\nNon si sa chi fu il suo proprietario, anche se James Burbage o Henry Lanman (che in seguito lo diresse) possono essere stati coinvolti nella sua fondazione. "}
{"id": "319163", "revid": "1522738", "url": "https://it.wikipedia.org/wiki?curid=319163", "title": "Emirato di Fujaira", "text": "L'emirato di Fujaira () \u00e8 uno dei sette emirati che compongono gli Emirati Arabi Uniti. In particolare \u00e8 l'unico che si affaccia solamente sul golfo di Oman e quindi sull'Oceano Indiano, senza affacciarsi sul Golfo Persico. "}
{"id": "319164", "revid": "1543377", "url": "https://it.wikipedia.org/wiki?curid=319164", "title": "Calcio ai Giochi della XX Olimpiade", "text": "Il torneo di calcio della XX Olimpiade fu il sedicesimo torneo olimpico. Si svolse dal 27 agosto al 10 settembre 1972 in sei citt\u00e0 (Monaco di Baviera, Augusta, Ingolstadt, Norimberga, Passavia e Ratisbona) e vide la vittoria per la prima volta della .\nFormula.\nLe sedici squadre vennero divise in quattro gironi all'italiana di quattro squadre ciascuno. Le prime due classificate di ogni girone si sarebbero qualificate per la seconda fase a gruppi.\nLa seconda fase a gruppi prevedeva altri due gironi all'italiana di quattro squadre ciascuno. Le prime classificate si sarebbero qualificate per la finale per il 1\u00ba posto. Le seconde si sarebbero affrontate nella finale per il 3\u00ba posto.\nClassifica marcatori.\n9 reti\n7 reti\n6 reti\n5 reti\n3 reti\n2 reti\n1 rete"}
{"id": "319166", "revid": "963244", "url": "https://it.wikipedia.org/wiki?curid=319166", "title": "Egbert of Wessex", "text": ""}
{"id": "319170", "revid": "114391662", "url": "https://it.wikipedia.org/wiki?curid=319170", "title": "Missile aria-superficie", "text": "I missili aria-superficie, conosciuti anche come ASM (dall'inglese: \"Air to Surface Missile\") oppure AGM (\"Air to Ground Missile\") sono missili ad uso bellico con i quali sono equipaggiati diversi tipi di aerei militari (bombardieri, cacciabombardieri, da attacco al suolo) o di elicotteri d'attacco e che hanno il compito di colpire e distruggere obiettivi terrestri o navali.\nStoria.\nCon l'evoluzione del concetto di bombardamento tattico, in cui la precisione della distruzione del singolo obbiettivo era fondamentale nella riuscita della missione, le contromisure adottate per arginare questo tipo di minaccia aerea furono raffinate incrementando l'efficacia di armi contraerei a lunga e media gittata. La cadenza di tiro delle mitragliatrici e cannoni automatici da difesa costituivano un serio pericolo per i piloti e mezzi aerei che erano costretti ad incrementare blindature che ne appesantivano le strutture a discapito di velocit\u00e0 e manovrabilit\u00e0. Una soluzione era quella di ricorrere in alternativa ad un bombardamento tattico della zona operativa non altrettanto efficace e dispendioso in risorse belliche.\nI primi esperimenti per ovviare al problema furono quelli incentrati sullo studio e lo sviluppo di bombe che potessero raggiungere autonomamente l'obbiettivo con un accurato grado di approssimazione ed in modo parzialmente o totalmente autonomo permettendo al velivolo che lo trasportava di rimanere il pi\u00f9 possibile al di fuori della portata delle armi nemiche.\nUn primo esempio furono le bombe plananti guidate prima evoluzione delle normali bombe aeronautiche a caduta libera equipaggiate con superfici che generavano la necessaria portanza per essere indirizzate sull'obiettivo da dispositivi radiocomandati o automatici. Il limite di questa soluzione era quella di essere vincolati dalla velocit\u00e0 del lancio e dalla limitata possibilit\u00e0 di indirizzare l'ordigno verso obbiettivi in movimento.\nIl secondo passo evolutivo fu quello di sfruttare le conoscenze acquisite nella propulsione a razzo applicando motori autonomi agli ordigni per incrementare sia la velocit\u00e0 di approccio che una potenziale migliore capacit\u00e0 di approccio e manovrabilit\u00e0 dell'ordigno. Un esempio dell'efficacia di questa soluzione \u00e8 l'affondamento della nave da battaglia \"Roma\" e del danneggiamento della gemella \"Italia\" (ex \"Littorio\") della Regia Marina tramite l'uso della Ruhrstahl SD 1400, pi\u00f9 nota con il nome in codice Alleato di Fritz X, sganciata da un Dornier Do 217 K-2 della Luftwaffe durante le ultime fasi della seconda guerra mondiale.\nNella bibliografia quest'arma si trova descritta sia come bomba guidata a razzo sia come missile aria-superficie dandole implicitamente il ruolo di uno dei capostipiti del concetto di sistema d'arma moderno.\nDescrizione tecnica.\nConcettualmente hanno un uso simile alle bombe plananti guidate ma possedendo un qualche tipo di propulsione autonoma sono considerati missili. Le due tipologie pi\u00f9 utilizzate di propulsione per i missili aria-superficie sono i motori a razzo, per i missili a breve raggio, e i motori a reazione, sia turbogetto che nelle versioni pi\u00f9 recenti turboventola per quelli a medio e lungo raggio.\nAlcuni missili aria-superficie di produzione sovietico-russa sono propulsi da statoreattori che permettono loro di ottenere lunghe gittate a velocit\u00e0 elevata.\nEvoluzione.\nI primi missili erano radiocomandati dal velivolo vettore; successivamente vennero attivati attraverso una spoletta di prossimit\u00e0, comandata da un radioaltimetro come quello utilizzato nelle prime bombe atomiche. Successivamente vennero creati vari dispositivi di guida, dal radar usato per guidare i missili antinave come il sovietico AS-4 Kitchen, alla guida TV come per lo statunitense AGM-62 Walleye, alla guida termica attraverso sensori infrarossi che puntavano al calore emesso dal bersaglio, e la cui capacit\u00e0 di autoguida in termini di distanza dipendeva dalla quantit\u00e0 di calore emessa dal bersaglio stesso. Un ulteriore sistema di guida viene fornito dalle emissioni elettromagnetiche, come gli impulsi emessi dai radar o dalle trasmittenti radio, e questa classe di missili viene detta ARM (Anti-Radiation Missile, cio\u00e8 Missile Anti-Radiazioni); tra questi abbiamo il russo AS-9 Kyle, lo statunitense AGM-88 HARM e l'inglese ALARM.\nUn ulteriore sistema di guida, molto pi\u00f9 recente \u00e8 il GPS, usato ad esempio nel missile statunitense AGM-158 Joint Air to Surface Standoff Missile (JASSM)\nTipologie.\nEsistono diverse tipologie di missili aria-superficie:\nIn genere, pi\u00f9 alto e veloce \u00e8 l'aeromobile che effettua il lancio, maggiore \u00e8 la distanza utile che l'arma pu\u00f2 coprire. Per missili a lunga gittata questa differenza pu\u00f2 essere piccola, ma i missili a breve raggio, come l'AGM-65 Maverick, il lancio da alta quota aumenta significativamente il raggio d'azione.\nVi sono stati esempi di missili balistici lanciati da aerei, ma si \u00e8 trattato di applicazioni rare. A volte, il missili aria-superficie vengono suddivisi tra tattici e strategici. Questa classificazione \u00e8 basata sul tipo di esplosivo della testata, che in un caso \u00e8 di tipo convenzionale o una bomba nucleare di piccola potenza (tattica), nel caso di missili strategici, viene invece installata una testata nucleare di grande potenza (strategica).\nLista missili aria-superficie.\nI missili aria-superficie possono essere suddivisi in missilii: aria-terra, antiradar e antinave."}
{"id": "319180", "revid": "2128848", "url": "https://it.wikipedia.org/wiki?curid=319180", "title": "Trattato di Rapallo (1920)", "text": "Il trattato di Rapallo, firmato il 12 novembre 1920, fu un accordo con il quale l'Italia e il Regno dei Serbi, Croati e Sloveni stabilirono consensualmente i confini dei due Regni e le rispettive sovranit\u00e0, nel rispetto reciproco dei principi di nazionalit\u00e0 e di autodeterminazione dei popoli. Esso rappresent\u00f2 la conclusione del processo risorgimentale di unificazione italiana sino al confine orientale alpino e l'annessione al Regno d'Italia di Gorizia, Trieste, Pola e Zara.\nAntefatti.\nI Patti di Londra e la vittoria dell'Intesa.\nAllo scoppio della Prima guerra mondiale, il Ministro degli affari esteri italiano Sidney Sonnino non si era reso conto della caratteristica di \u201cguerra delle nazionalit\u00e0\u201d, intrinseca al conflitto, che pure era evidente nel \"casus belli\", cio\u00e8 l'Attentato di Sarajevo; n\u00e9 aveva compreso l'aspetto \u201cplanetario\u201d del conflitto. Sonnino aveva negoziato il Patto di Londra, ritenendo che la guerra sarebbe stata breve e l'impero asburgico sarebbe sopravvissuto. Aveva quindi condizionato l'ingresso dell'Italia in guerra, non solo al raggiungimento dei confini nazionali, ma anche al conseguimento di territori abitati da altre etnie (tra cui l'entroterra della Dalmazia, abitato da Slavi). In tale ottica, sia il Regno di Serbia, sia le altre nazionalit\u00e0 slave dell'Impero erano viste non come alleati, ma come dei potenziali contendenti.\nCon il Patto di Londra, stipulato in gran segreto il 26 aprile 1915, l'Italia s'impegn\u00f2 dunque ad entrare in guerra a fianco di Russia, Francia e Regno Unito in cambio delle regioni del Trentino, dell'Alto Adige, della Venezia Giulia (con i territori di Trieste, Gorizia e Gradisca, Pola, l'Istria fino a Volosca, Mattuglie e Castua e le isole occidentali del Quarnaro, ma con l'esclusione di Fiume) e della Dalmazia settentrionale (con Zara, Sebenico e, nell'entroterra, Tenin, ma senza Spalato, Tra\u00f9, Ragusa, Cattaro, Perasto e le altre citt\u00e0 meridionali), della sovranit\u00e0 sul porto di Valona, della conferma del Dodecaneso e la rettifica dei confini in Africa orientale e in Libia. Inoltre era garantita la penetrazione economica italiana sulla provincia di Adalia, in Turchia e un protettorato sull'Albania, pur essendo quest'ultima uno Stato indipendente e neutrale. Il 24 maggio 1915, l'Italia dichiar\u00f2 guerra all'Austria.\nIl problema dell'applicabilit\u00e0 del Patto di Londra alla Dalmazia si manifest\u00f2 gi\u00e0 in piena prima guerra mondiale, il 20 luglio 1917, con la firma, sull'isola di Corf\u00f9, della cosiddetta dichiarazione di Corf\u00f9 da parte del Comitato jugoslavo (formato da politici esuli dell'Impero austro-ungarico e che rappresentavano le etnie slovena, serba e croata), con i rappresentanti del Regno di Serbia, e sponsorizzati politicamente da Gran Bretagna e Francia, sotto il principio dell'autodeterminazione dei popoli. L'accordo rese imprescindibile la creazione di un Regno dei Serbi, Croati e Sloveni sulle ceneri dell'Impero austro-ungarico.\nDopo oltre tre anni di battaglie nel Triveneto, la situazione si risolse a favore dell'Intesa con la decisiva Battaglia di Vittorio Veneto, che inizi\u00f2 il 24 ottobre 1918 e che fu vinta dalle truppe di Diaz contro le forze imperiali; a Padova, il 3 novembre 1918, fu firmato l'armistizio e le truppe italiane occuparono Gorizia (7 novembre), allontanando il reggimento sloveno in ritirata che aveva occupato i punti nevralgici della citt\u00e0, Monfalcone, Trieste (3 novembre), Capodistria (4 novembre), Parenzo (5 novembre), Rovigno (5 novembre), Pola (5 novembre), Fiume - che si era autoproclamata italiana - (4 novembre), e Zara e Sebenico, cercando di spingersi addirittura fino a Lubiana, ma venendo fermate nei pressi di Postumia dai serbi.\nLa Conferenza per la pace.\nAlla Conferenza per la pace i rappresentanti dell'Italia (Vittorio Emanuele Orlando e il Ministro per gli affari esteri Sidney Sonnino) chiesero l'applicazione integrale del Patto di Londra, e, in aggiunta, l'annessione della citt\u00e0 di Fiume. Tali richieste si rivelarono in controtendenza con i princ\u00ecpi della Conferenza per la pace. A Parigi, infatti, le potenze vincitrici accolsero i principi di nazionalit\u00e0 e di autodeterminazione dei popoli, quest'ultimo propugnato dal presidente statunitense Wilson, che non aveva sottoscritto il Patto di Londra. Wilson individuava infatti quattordici punti per una pace equa tra le nazioni: tra essi la \u201crettifica delle frontiere italiane secondo linee di demarcazione chiaramente riconoscibili tra le due nazionalit\u00e0\u201d (punto 9); \u201cun libero e sicuro accesso al mare alla Serbia\u201d, e delle \u201cgaranzie internazionali dell'indipendenza politica ed economica e dell'integrit\u00e0 territoriale degli stati balcanici\u201d (punto 11).\nLa questione dei territori che sarebbero spettati agli italiani fu dibattuta a partire dal mese di febbraio, e in quell'occasione Orlando si ritrov\u00f2 di fronte l'ostilit\u00e0 degli jugoslavi, che miravano a ottenere, oltre alla Dalmazia, anche il Carso, Gorizia, Trieste, Pola e l'Istria, e che l'11 febbraio proposero alla delegazione italiana di affidare al presidente degli Stati Uniti Woodrow Wilson la risoluzione delle controversie sui territori; il netto rifiuto degli italiani provoc\u00f2 disordini a Lubiana, Spalato e Ragusa di Dalmazia, ai quali Orlando rispose rivendicando con fermezza Fiume.\nFu proprio sulla questione legata alla citt\u00e0 portuale che l'Italia aveva trovato la grande ostilit\u00e0 di Wilson, il quale, il 19 aprile, avanz\u00f2 la proposta di creare uno stato libero di Fiume, spiegando che la citt\u00e0 istriana doveva essere un porto utile per tutta l'Europa balcanica e che le rivendicazioni dell'Italia nei territori a est del Mare Adriatico andavano contro i \"quattordici punti\" da lui stesso fissati l'8 gennaio 1918 con l'obiettivo di creare una base per le trattative di pace, tanto da essere additate come \"imperialiste\". Fece pubblicare, sui giornali francesi, un suo articolo che ribadiva questi concetti.\nNello stesso giorno, il primo ministro italiano lasci\u00f2 polemicamente Parigi: al suo rientro in Italia, le piazze lo accolsero con grande calore, mentre a Roma, Milano, Torino e Napoli si verificarono disordini presso le ambasciate britanniche, francesi e statunitensi. Orlando fece ritorno a Parigi il 7 maggio, dopo che, il 29 aprile, la Camera aveva confermato la fiducia al suo governo. Ma la mossa di Orlando non ebbe l'effetto sperato e, al suo arrivo nella capitale francese, il politico italiano trov\u00f2 un clima decisamente ostile nei suoi confronti, tanto che si rese conto dell'impossibilit\u00e0 di proseguire sulla propria linea e rassegn\u00f2 le dimissioni.\nIl 21 giugno 1919, Francesco Saverio Nitti ottenne da Re Vittorio Emanuele III l'incarico di formare un nuovo governo. Nitti ottenne la fiducia il 12 luglio; nuovo ministro degli esteri fu Tommaso Tittoni.\nLa firma del trattato di Saint-Germain e l'occupazione di Fiume.\nIl 10 settembre seguente Nitti sottoscrisse il trattato di Saint-Germain, che definiva i confini italo-austriaci (quindi il confine del Brennero), ma non quelli orientali. Le potenze alleate, infatti, avevano autorizzato l'Italia e il neo-costituito regno dei Serbi, Croati e Sloveni (che nel 1929 avrebbe assunto il nome di Jugoslavia) a definire congiuntamente i propri confini. Immediatamente (12 settembre 1919), una forza volontaria irregolare di nazionalisti ed ex-combattenti italiani, guidata dal poeta Gabriele d'Annunzio, occup\u00f2 militarmente la citt\u00e0 di Fiume chiedendo l'annessione all'Italia.\nTra il popolo era dunque cresciuta la delusione per la cosiddetta \"Vittoria mutilata\" e la sfiducia verso le istituzioni era largamente aumentata dopo la caduta del gabinetto Orlando - arenatosi proprio sul progetto dell'espansione nei Balcani - e, soprattutto, dopo la firma del trattato di pace con la sola Austria. Nitti, nonostante gli fosse confermata la fiducia del governo, scelse di dimettersi il 16 novembre, preoccupato anche dalle agitazioni sul fronte interno degli operai e degli agricoltori. Le elezioni di dicembre decretarono la vittoria dei socialisti e l'esecutivo fu affidato ancora a Nitti.\nNel maggio 1920, a Pallanza, il nuovo Ministro degli affari esteri Vittorio Scialoja inizi\u00f2 i negoziati con i rappresentanti jugoslavi; tali colloqui non ebbero esito in quanto la controparte insisteva per la fissazione dei confini sulla cosiddetta \u201cLinea Wilson\u201d, che portava il confine a pochi chilometri da Trieste e - chiaramente - l'esclusione di Fiume dalle richieste italiane. Ne conseguirono le dimissioni del Governo Nitti II, nel giugno 1920.\nGenesi e conclusione del trattato di Rapallo.\nI negoziati e la riunione di villa Spinola.\nGiovanni Giolitti, che successe a Nitti il 15 giugno 1920, eredit\u00f2 da quest'ultimo la questione adriatica e il problema della definizione dei confini orientali. A tal fine, scelse Carlo Sforza come Ministro degli affari esteri. Quest'ultimo, allo scoppio della prima guerra mondiale, era politicamente collocato nelle file dell'interventismo democratico. La sua visione della guerra era conforme a quella mazziniana e risorgimentale, secondo cui la dissoluzione dell'Impero austro-ungarico sarebbe stata ineluttabile, dovuta al risveglio delle nazionalit\u00e0 oppresse. Diplomatico di carriera, tra il 1916 e il 1918, Sforza aveva rivestito la carica di ministro plenipotenziario presso il governo serbo\u00a0- rifugiatosi a Corf\u00f9 - e si trov\u00f2 a gestire diplomaticamente il nodo dei rapporti transadriatici, in contrasto con il suo superiore politico Sidney Sonnino. In tale veste aveva stretto ottimi rapporti con i rappresentanti politici serbi, che conosceva personalmente.\nUna delle prime iniziative adottate da Sforza, fu l'evacuazione delle truppe d'occupazione italiane in Albania, mantenendo una sola guarnigione sull'isoletta di Saseno. Tale operazione fu attuata anche in vista di una normalizzazione dei rapporti italo-jugoslavi.\nA latere della Conferenza interalleata di Spa, nel luglio 1920, Sforza ebbe tre colloqui con il Ministro degli esteri del regno dei Serbi, Croati e Sloveni Ante Trumbi\u0107. Nel terzo di tali colloqui, che si tenne il 17 luglio, Trumbi\u0107 espresse a Sforza il desiderio di riprendere i colloqui interrotti a Pallanza. Il ministro degli Esteri italiano rispose di condividere la necessit\u00e0 di riprendere il negoziato, ritenendo peraltro che ogni precedente risoluzione doveva considerarsi azzerata. Sforza si disse favorevole alla costituzione di uno Stato indipendente fiumano, ma aggiunse di considerare essenziale un confine fissato sulle Alpi Giulie, coincidente con quello naturale tra i due Regni, e l'integrazione in favore dell'Italia di alcune isole adiacenti, quali Cherso e Lussino ed altre da definire. Afferm\u00f2, infine, di essere disposto ad affrontare qualsiasi passeggera impopolarit\u00e0 nel suo paese, pur di difendere gli interessi permanenti dell'Italia e della pace tra i due Regni.\nNelle settimane successive Trumbi\u0107 si rec\u00f2 a Londra e a Parigi, al fine di premere sui governanti inglesi e francesi sulle pretese del nuovo governo italiano. Il ministro jugoslavo fu tuttavia diplomaticamente ben contrastato dal ministro Sforza, che, in entrambi i casi, fece illustrare ai governanti alleati la posizione italiana dai nostri ambasciatori. Contemporaneamente, Sforza invi\u00f2 dei dispacci dettagliati ai suoi colleghi inglese e francese, ed anche a Washington, circa la linea di confine che definiva non negoziabile con gli jugoslavi, acquisendone l'appoggio diplomatico. Infine, Sforza dette istruzioni all'ambasciatore italiano a Belgrado di far presente al Primo ministro jugoslavo Milenko Vesni\u0107, che l'evacuazione dell'Albania da parte delle truppe italiane, e la non annessione italiana di Fiume, costituivano due atti, da parte dell'Italia, che il governo jugoslavo doveva, giustamente, apprezzare.\nIl negoziato fu fissato a partire dal 7 novembre successivo, nella Villa Spinola (oggi conosciuta anche come \"Villa del Trattato\"), nel borgo di San Michele di Pagana presso Rapallo. Sforza era accompagnato dal Ministro della guerra Ivanoe Bonomi; solo a trattative ultimate, per la firma dell'accordo, fu raggiunto dal Primo ministro Giolitti. La delegazione jugoslava era composta dal Primo ministro Vesni\u0107, dal ministro Trumbi\u0107 e dal Ministro delle finanze Kosta Stojanovi\u0107.\nSin dalla prima riunione, apertasi l'8 novembre alle ore 9.30, Sforza pose sul tavolo le sue condizioni: la fissazione della frontiera terrestre allo spartiacque alpino da Tarvisio al Golfo del Quarnaro, compreso il Monte Nevoso; la costituzione del territorio di Fiume in Stato libero indipendente, collegato all'Italia da una striscia costiera, l'assegnazione all'Italia della citt\u00e0 di Zara e delle isole di Cherso, Lussino, Lagosta e Pelagosa. Nei due giorni successivi, si tent\u00f2 ancora, da parte di Belgrado, di avvicinare gli ambasciatori inglese e francese, al fine di premere sui rappresentanti italiani, ma senza alcun esito. La mattina del 10 novembre, Sforza pot\u00e9, dunque, insistere su tutti i punti richiesti, salvo che per l'isola di Lissa, che, inizialmente, faceva parte delle richieste italiane. Infine, superando anche le ultime riserve relative al passaggio di Zara all'Italia, la sera del 10 novembre, Ante Trumbi\u0107 comunic\u00f2 a Sforza di accettare le frontiere proposte dal governo italiano. L'accordo venne sottoscritto il 12 novembre 1920.\nUn successivo accordo, firmato il 25 novembre 1920 a Santa Margherita Ligure, prevedeva una serie di intese economiche e finanziarie tra i due paesi e, il 12 novembre, i due governi sottoscrissero una convenzione antiasburgica per la mutua difesa delle condizioni del precedente Trattato di Saint-Germain.\nAvvenimenti successivi.\nIn base al trattato di Rapallo 356.000 sudditi dell'Impero austro-ungarico di lingua italiana ottennero la cittadinanza italiana, mentre circa 15.000 di essi divennero sudditi del Regno dei Serbi, Croati e Sloveni.\nContemporaneamente per\u00f2 si ritrovarono entro i confini del Regno d'Italia, secondo i vecchi censimenti asburgici, anche 490.000 Croati e Sloveni (di cui circa 170.000 Croati e circa 320.000 Sloveni - di questi ultimi circa 190.000 risiedevano nei distretti di Tolmino, Gorizia-circondario, Sesana, Volosca, Idria e Fusine, Vipacco, Postumia e Bisterza, nei quali gli Sloveni rappresentavano la quasi totalit\u00e0 (99%) della popolazione.)\nIl Trattato di Rapallo rappresent\u00f2 la conclusione, salvo il nodo irrisolto di Fiume, del processo risorgimentale di unificazione italiana, con il raggiungimento dello spartiacque orientale alpino e l'annessione di Gorizia, Trieste, Pola. La rinuncia italiana ai territori dalmati, etnicamente slavi, non compromise il controllo italiano sul Mare Adriatico, garantito dal possesso di Pola e di Zara, delle isole di Cherso, Lussino, Lagosta, Pelagosa e dell'isola di Saseno. Infine, la citt\u00e0 di Fiume, costituita in Stato indipendente, acquisiva uno \"status\" internazionale simile a un Principato di Monaco italofono sul Mare Adriatico.\nTuttavia, nonostante i suoi brillanti interventi in Parlamento, il ministro Sforza, ancora agli esordi della carriera politica, ebbe difficolt\u00e0 a misurarsi nelle piazze nell'illustrazione e nella difesa della bont\u00e0 del Trattato ed a confutare il concetto di \u201cvittoria mutilata\u201d introdotto da D'Annunzio. La stessa maggioranza parlamentare accett\u00f2 il Trattato come una necessit\u00e0 della situazione e non, in base alle premesse sostenute da Sforza, come presupposto per una politica italiana di pace e di sviluppo oltre Adriatico.\nIl Governo Giolitti V, indebolito dalle elezioni generali del 1921, rassegn\u00f2 le dimissioni il 27 giugno 1921. Sforza rifiut\u00f2 di essere confermato al Ministero degli Esteri, cos\u00ec come gli aveva proposto il nuovo Capo del Governo ed ex collega di trattative a Rapallo, Ivanoe Bonomi, e ritorn\u00f2 nella carriera diplomatica, accettando di divenire Ambasciatore a Parigi.\nLe conseguenze a Fiume.\nNonostante la firma del trattato di Rapallo, che istituiva lo Stato libero di Fiume, Gabriele d'Annunzio, che l'8 settembre aveva pubblicato la \"Carta del Carnaro\" e si era proclamato governatore, rifiut\u00f2 categoricamente di lasciare Fiume: questo malgrado la situazione economica della citt\u00e0, dopo oltre un anno di isolamento, non fosse nelle condizioni migliori, tanto che tra la cittadinanza e i volontari erano cominciati a serpeggiare malcontento e antipatia nei confronti dell'eccentrico \"Vate\". Persino Mussolini, che aveva appoggiato anche finanziariamente l'iniziativa dell'intellettuale, approv\u00f2 il trattato di Rapallo, definendolo \"unica soluzione possibile\"\" per uscire dal periodo di stasi che caratterizzava ormai la politica estera italiana.\nIl governo italiano opt\u00f2 per un ultimatum e impose ad un d'Annunzio sempre pi\u00f9 isolato di abbandonare la citt\u00e0 con le truppe entro il 24 dicembre; dopodich\u00e9, nel caso avesse resistito, si sarebbe mosso l'esercito italiano. D'Annunzio sottovalut\u00f2 gli avvertimenti del governo. Convinto che mai Roma avrebbe attaccato Fiume, mantenne la sua posizione e cos\u00ec fecero i suoi uomini, fino alla vigilia di Natale, alle sei di sera, quando il primo colpo di cannone sparato dalla corazzata \"Andrea Doria\" sventr\u00f2 la residenza fiumana del poeta. Quest'ultimo rimase illeso ma opt\u00f2, il 31 dicembre, per la resa, dopo che negli scontri con l'esercito italiano della settimana precedente quasi cinquanta uomini, tra legionari, civili e militari del regio Esercito, avevano perso la vita (\"Natale di sangue\"). D'Annunzio, scortato dagli ufficiali dell'esercito italiano, tra cui l'eroe della prima guerra mondiale Pietro Micheletti, lasci\u00f2 rammaricato Fiume il 18 gennaio, scegliendo di ritirarsi nella sua villa di Gardone Riviera, il \"Vittoriale\".\nLa vita dello Stato libero di Fiume pot\u00e9 avere inizio. Dopo il 1922 e la marcia su Roma, i fiumani si divisero tra autonomisti e fascisti, accrescendo cos\u00ec le tensioni interne. Ammonito inizialmente dalla Societ\u00e0 delle Nazioni, della quale gli Stati Uniti non facevano parte, Mussolini riprese i colloqui con il governo jugoslavo, sino a ottenere una reciproca suddivisione del territorio dello Stato Libero, con il trattato di Roma, firmato il 27 gennaio 1924. Fiume divent\u00f2 dunque citt\u00e0 e capoluogo di provincia italiano fino alla seconda guerra mondiale, ma non consegu\u00ec mai quel decollo economico che gli ideatori dello Stato Libero avevano ipotizzato."}
{"id": "319181", "revid": "618763", "url": "https://it.wikipedia.org/wiki?curid=319181", "title": "Carlo III di Napoli", "text": "Fu il primo membro degli Angi\u00f2-Durazzo ad insediarsi sul trono di Napoli, riuscendo a spodestare la cugina Giovanna I nel 1381 e facendola assassinare l'anno successivo. Fu a sua volta assassinato nel 1386 in una congiura organizzata dalla regina Elisabetta di Bosnia, moglie di Luigi I e madre della regina d'Ungheria spodestata da Carlo, Maria.\nDopo la sua morte gli succederanno sul trono di Napoli amb\u03bf i figli, prima Ladislao e poi Giovanna, entrambi per\u00f2 moriranno senza figli legittimi, determinando in questo modo la fine del dominio angioino sul Regno di Napoli.\nBiografia.\nLo scontro con Giovanna.\nNel 1381 gli effetti dello Scisma d'Occidente si ripercossero anche sulle vicende del regno napoletano. Giovanna prese le parti dell'antipapa francese Clemente VII e revocando i diritti precedentemente riconosciuti a Carlo adott\u00f2 come figlio ed erede Luigi I d'Angi\u00f2, fratello di Carlo V di Francia, mentre Carlo di Durazzo si poneva a sostegno del pontefice romano Urbano VI. Il conflitto che ne deriv\u00f2 spinse Urbano a dichiarare Giovanna decaduta (1381) e ad assegnare il Regno a Carlo.\nLa conquista del trono di Napoli.\nMentre Carlo avanzava verso Napoli con un esercito di soldati ungheresi, Luigi d'Angi\u00f2 fu costretto a rimanere in Francia per la morte improvvisa del fratello, che lo lasciava reggente del minorenne Carlo VI. All'avvicinarsi delle truppe del pretendente, Giovanna schier\u00f2 una debole difesa ponendo a capo delle milizie stanziate ad Aversa il quarto marito Ottone di Brunswick. Carlo, intrapresa un'altra via per entrare nel Regno, si port\u00f2 sotto le mura di Napoli e il 16 luglio 1381 entr\u00f2 nella capitale, sconfiggendo Ottone. Giovanna, asserragliata in Castel dell'Ovo, fu assediata per un mese prima di cadere nelle mani del nemico. Con la presa del trono di Napoli e la caduta della regina, Carlo vendic\u00f2 la morte del principe Andrea, fratello del re d'Ungheria Luigi I il Grande e primo marito di Giovanna, assassinato nel 1345 da una congiura di Palazzo della quale fu accusata la stessa sovrana. Cos\u00ec, nel 1382, Carlo cinse la corona di Napoli assumendo il nome di Carlo III.\nLa rivalit\u00e0 con Luigi d'Angi\u00f2.\nLa conquista del Regno non era ancora definitivamente conclusa. Ad Avignone, Clemente VII incoron\u00f2 Luigi d'Angi\u00f2 re di Napoli e lo invi\u00f2 a destituire Carlo e a impadronirsi del trono. L'erede adottivo di Giovanna, preso possesso delle contee di Provenza e Forcalquier, marci\u00f2 verso Napoli per reclamare con le armi i suoi diritti. Carlo decise che era giunto il momento di sgombrare il campo da qualsiasi rivendicazione ed affermare una volta per tutte il suo completo dominio sul Regno di Napoli. Il 12 maggio 1382 i sicari del re assassinarono Giovanna I nel castello di Muro Lucano, dove era stata relegata all'indomani della conquista del trono da parte del Durazzesco. L'anno seguente, eredit\u00f2 il titolo di Principe d'Acaia da Giacomo Del Balzo. Luigi d'Angi\u00f2 invase il Regno nel corso del 1384, ma giunto in Puglia, mor\u00ec improvvisamente senza portare a termine l'impresa. Carlo di Durazzo fu allora sovrano assoluto di Napoli.\nLo scontro con Urbano VI.\nMa di colpo anche il potente alleato di Carlo gli si rivolt\u00f2 contro. Papa Urbano VI, scontento per non aver ricevuto i compensi stabiliti per il proprio appoggio alla causa del Durazzesco, entr\u00f2 nel Regno a reclamare quanto pattuito. Stabilitosi al castello del Parco di Nocera, uno dei feudi oggetto della trattativa, Urbano pretese la sottomissione del re alla sua autorit\u00e0 e, sventata una congiura ai suoi danni, scomunic\u00f2 Carlo. Le truppe del re assediarono il castello di Nocera per mesi, ma il papa riusc\u00ec a liberarsi dalla morsa del nemico e a fuggire a Genova via mare.\nLa conquista del trono d'Ungheria e la morte.\nNel settembre del 1382 mor\u00ec Luigi I d'Ungheria, che lasciava il trono alla figlia Maria. Appena risolta la controversia col papa, Carlo si precipit\u00f2 a Buda per rivendicare il trono in quanto unico erede maschio del ramo principale degli Angioini. Nel dicembre del 1385, col favore di una buona parte del popolo e della nobilt\u00e0, spodest\u00f2 la regina Maria ed assunse la corona d'Ungheria col nome di Carlo II. Ma la vedova di Luigi, Elisabetta, decisa a liberarsi dell'usurpatore, ord\u00ec un complotto contro di lui e lo fece assalire da un gruppo di sicari il 7 febbraio 1386. Rinchiuso nella prigione di Visegr\u00e1d, Carlo mor\u00ec avvelenato il 24 febbraio 1386. Il suo corpo fu tumulato nella citt\u00e0 di Buda. Entrambi i figli, prima Ladislao I, poi Giovanna II, gli successero sul trono di Napoli, ultimi sovrani della Casa d'Angi\u00f2."}
{"id": "319184", "revid": "1534511", "url": "https://it.wikipedia.org/wiki?curid=319184", "title": "Egberto del Wessex", "text": "Egberto (scritto anche Ecgberht, Ecgbert, Egbert, Ecgbriht e Ecgbeorht o Ecbert) fu Re del Wessex dall'802 fino alla sua morte nell'839. Suo padre era Ealhmund del Kent. Negli anni 780 Egberto fu costretto all'esilio alla corte di Carlo Magno nel Regno franco da Offa di Mercia e Beorhtric del Wessex, ma alla morte di Beorhtric nell'802 Egberto torn\u00f2 e prese il trono.\nPoco si sa dei primi 20 anni di regno di Egberto, ma si pensa che sia riuscito a mantenere l'indipendenza del Wessex contro il regno di Mercia, che a quel tempo dominava gli altri regni meridionali inglesi. Nell'825 Egberto sconfisse Beornwulf di Mercia, pose fine alla supremazia della Mercia nella battaglia di Ellandun e successivamente prese il controllo delle dipendenze merciane nell'Inghilterra sudorientale. Nell'829 sconfisse Wiglaf di Mercia e lo cacci\u00f2 dal suo regno, governando, per un periodo, la Mercia direttamente. Nello stesso anno Egberto ricevette la sottomissione del Re della Northumbria a Dore. La \"Cronaca anglosassone\" descrisse successivamente Egberto come un \"bretwalda\" o \"ampio sovrano\" delle terre anglosassoni.\nEgberto non riusc\u00ec a mantenere questa posizione dominante e nel giro di un anno Wiglaf riconquist\u00f2 il trono di Mercia. Tuttavia, il Wessex mantenne il controllo del Kent, del Sussex e del Surrey; questi territori furono dati al figlio di Egberto, Etelvulfo, per governare come sotto-re sotto Egberto. Quando Egberto mor\u00ec nell'839, Etelvulfo gli successe; i regni sudorientali furono infine assorbiti nel regno di Wessex dopo la morte del figlio di Etelvulfo, Etelbaldo, nell'860. I discendenti di Ecgbert governarono il Wessex e, in seguito, tutta l'Inghilterra ininterrottamente fino al 1013.\nFamiglia.\nGli storici non sono d'accordo sugli antenati di Egberto. La prima versione della \"Cronaca anglosassone,\" la \"Cronaca di Parker,\" inizia con una prefazione genealogica che traccia gli antenati del figlio di Egberto, Etelvulfo, attraverso Egberto, Ealhmund (che si pensa fosse Ealhmund del Kent), e gli altrimenti sconosciuti Eafa ed Eoppa fino a Ingild, fratello del re Ine di Wessex, che abdic\u00f2 al trono nel 726. Si continua fino a Cerdic, fondatore della Casa del Wessex . La discendenza di Egberto da Ingild \u00e8 stata accettata da Frank Stenton, ma non la genealogia precedente a Cerdic. Heather Edwards nel suo articolo su Egberto sul \"Dictionary of National Biography\" sostiene che in origine fosse del Kent e che la discendenza sassone occidentale potrebbe essere stata fabbricata durante il suo regno per dargli legittimit\u00e0, mentre Rory Naismith considerava improbabile un'origine kentiana, e che \u00e8 pi\u00f9 probabile che \"Egberto sia nato da una buona stirpe reale sassone occidentale\". \nIl nome della moglie di Egberto \u00e8 sconosciuto. Una cronaca del XV secolo ora tenuta dall'Universit\u00e0 di Oxford le d\u00e0 il nome di Redburga che era presumibilmente una parente di Carlo Magno che spos\u00f2 quando fu esiliato in Francia, ma questo \u00e8 una fonte trascurata dagli storici accademici alla luce della sua datazione successiva. Etelvulfo \u00e8 il loro unico figlio conosciuto.\nSi dice che abbia avuto una sorellastra Alburga, in seguito riconosciuta come santa per aver fondato l'Abbazia di Wilton. Era sposata con Wulfstan, ealdorman del Wiltshire, e alla sua morte nell'802 divenne monaca, badessa dell'abbazia di Wilton. \nContesto politico e primi anni di vita.\nOffa di Mercia, che regn\u00f2 dal 757 al 796, fu la forza dominante nell'Inghilterra anglosassone nella seconda met\u00e0 dell'VIII secolo. La relazione tra Offa e Cynewulf, che fu re del Wessex dal 757 al 786, non \u00e8 ben documentata, ma sembra probabile che Cynewulf mantenne una certa indipendenza dalla signoria merciana. La prova della relazione tra i re pu\u00f2 venire dalle carte (\"charter\"), che erano documenti che concedevano la terra ai seguaci o agli uomini di chiesa, e che erano testimoniati dai re che avevano il potere di concedere la terra. In alcuni casi un re apparir\u00e0 su una carta come subregulus, o \"subking\", rendendo chiaro che c'era un altro re a lui superiore. Cynewulf appare come \"Re dei Sassoni occidentali\" su una carta di Offa nel 772, e fu sconfitto da Offa in battaglia nel 779 a Bensington, ma non c'\u00e8 nient'altro che suggerisca che Cynewulf non fosse il suo padrone, e lui non \u00e8 noto per aver riconosciuto Offa come signore supremo. Offa ha avuto influenza nel sud-est del paese: una carta del 764 lo mostra in compagnia di Heahberht del Kent, suggerendo che l'influenza di Offa ha contribuito a mettere Heahberht sul trono. L'estensione del controllo di Offa sul Kent tra il 765 e il 776 \u00e8 oggetto di dibattito tra gli storici, ma dal 776 fino al 784 circa sembra che i re del Kent godessero di una sostanziale indipendenza dalla Mercia.\nUn altro Egberto, Egberto II di Kent, govern\u00f2 in quel regno per tutti gli anni 770; \u00e8 menzionato per l'ultima volta nel 779, in un atto di concessione di terreni a Rochester. Nel 784 un nuovo re del Kent, Ealhmund, compare nella \"Cronaca anglosassone\" . Secondo una nota a margine, \"questo re Ealhmund era il padre di Egbert [cio\u00e8 Egberht del Wessex], Egbert era il padre di \u00c6thelwulf.\" Ci\u00f2 \u00e8 supportato dalla prefazione genealogica del testo A della \"Cronaca\", la quale afferma, senza ulteriori dettagli che il padre di Egberto si chiamasse Ealhmund. La prefazione risale probabilmente alla fine del IX secolo; la nota a margine \u00e8 sul manoscritto F della \"Cronaca\", che \u00e8 una versione del Kent risalente al 1100 circa.\nEalhmund non sembra essere sopravvissuto a lungo al potere: non c'\u00e8 traccia delle sue attivit\u00e0 dopo il 784. Vi sono, tuttavia, ampie prove del dominio di Offa sul Kent durante la fine degli anni 780, con i suoi obiettivi che apparentemente andavano oltre la sovranit\u00e0 fino all'annessione totale del regno, ed \u00e8 stato descritto come \"il rivale, non il signore, dei re del Kent\". \u00c8 possibile che il giovane Egberto sia fuggito nel Wessex nel 785 circa; \u00e8 suggestivo che la \"Cronaca\" menzioni in una voce successiva che Beorhtric, il successore di Cynewulf, aiut\u00f2 Offa ad esiliare Egberto. \nCynewulf fu assassinato nel 786. La sua successione fu contestata da Egberto, ma fu sconfitto da Beorhtric, forse con l'aiuto di Offa. La \"Cronaca anglosassone\" riporta che Egberto, prima di diventare re, trascorse tre anni in Francia, esiliato da Beorhtric e Offa. Tuttavia, sebbene il testo dica \"iii\" che significa tre, potrebbe trattarsi di un errore di scrittura, ed essere invece \"xiii\", cio\u00e8 tredici anni. Il regno di Beorhtric dur\u00f2 sedici anni, e non tredici; e tutti i testi esistenti della \"Cronaca\" concordano su \"iii\", ma molti resoconti moderni presumono che Egberto abbia effettivamente trascorso tredici anni in Francia. Ci\u00f2 presuppone che l'errore di trascrizione sia comune a tutti i manoscritti della \"Cronaca anglosassone\"; molti storici fanno questa ipotesi ma altri la bocciano come improbabile, data la consistenza delle fonti. In entrambi i casi Egberto fu probabilmente esiliato nel 789, quando Beorhtric, suo rivale, spos\u00f2 la figlia di Offa di Mercia. \nAll'epoca in cui Egberto era in esilio, la Francia era governata da Carlo Magno, che mantenne l'influenza franca in Northumbria ed \u00e8 noto per aver sostenuto i nemici di Offa nel sud. Un altro esiliato in Gallia in questo periodo era Odberht, un sacerdote, che \u00e8 quasi certamente la stessa persona di Eadberht, che in seguito divenne re del Kent. Secondo un cronista successivo, Guglielmo di Malmesbury, Egberto apprese l'arte del governare durante il suo periodo in Gallia. \nPrimo regno.\nLa dipendenza di Beorhtric dalla Mercia continu\u00f2 durante il regno di Cenwulf, che divenne re di Mercia pochi mesi dopo la morte di Offa. Beorhtric mor\u00ec nell'802 ed Egberto sal\u00ec al trono del Wessex, probabilmente con l'appoggio di Carlo Magno e forse anche del papato. I Merciani continuarono ad opporsi a Egberto: il giorno della sua ascesa, gli Hwicce (che in origine avevano formato un regno separato, ma a quel tempo facevano parte della Mercia) attaccarono, sotto la guida del loro ealdorman, \u00c6thelmund . Weohstan, un ealdorman del Wessex, lo incontr\u00f2 con uomini del Wiltshire; Secondo una fonte del XV secolo, Weohstan aveva sposato Alburga, la sorella di Egberto, e cos\u00ec era suo cognato. Gli Hwicce furono sconfitti, anche se Weohstan fu ucciso cos\u00ec come \u00c6thelmund. Per pi\u00f9 di vent'anni dopo questa battaglia, non ci sono resoconti sui rapporti di Egberto con Mercia. Sembra probabile che Egberto non abbia avuto influenza al di fuori dei suoi confini, ma d'altra parte non ci sono prove che si sia mai sottomesso alla signoria di Cenwulf. Cenwulf aveva la sovranit\u00e0 sul resto dell'Inghilterra meridionale, ma nelle carte di Cenwulf il titolo di \"signore dell'Inghilterra meridionale\" non appare mai, presumibilmente per via dell'indipendenza del regno di Wessex.\nNell'815 la \"Cronaca anglosassone\" registra che Egberto devast\u00f2 l'intero territorio del restante regno britannico, Dumnonia, noto all'autore della \"Cronaca anglosassone\" come il Galles occidentale, che occupa il territorio che oggi \u00e8 la Cornovaglia. Dieci anni dopo, una carta datata 19 agosto 825 indica che Egberto stava di nuovo facendo campagna in Dumnonia; questo potrebbe essere stato collegato a una battaglia registrata nella \"Cronaca\" a Gafulford nell'823, tra gli uomini del Devon e i Britanni della Cornovaglia. \nBattaglia di Ellandun.\nFu anche nell'825 che ebbe luogo una delle battaglie pi\u00f9 importanti della storia anglosassone, quando Egberto sconfisse Beornwulf di Mercia a Ellandun, ora Wroughton, vicino a Swindon. Questa battaglia segn\u00f2 la fine della dominazione merciana dell'Inghilterra meridionale. La \"Cronaca\" racconta come Egberto segu\u00ec la sua vittoria: \"Poi mand\u00f2 suo figlio Etelvulfo dall'esercito, e Ealhstan, il suo vescovo, e Wulfheard, il suo ealdorman, nel Kent con una grande forza\". Etelvulfo spinse Baldred, il re del Kent, a nord oltre il Tamigi, e secondo la \"Cronaca\", gli uomini del Kent, dell'Essex, del Surrey e del Sussex si sottomisero tutti ad Etelvulfo \"perch\u00e9 in precedenza erano stati erroneamente allontanati dai suoi parenti\". Questo potrebbe riferirsi agli interventi di Offa nel Kent all'epoca in cui il padre di Egberto, Ealhmund, divenne re; se \u00e8 cos\u00ec, l'osservazione del cronista potrebbe anche indicare che Ealhmund aveva collegamenti altrove nel sud-est dell'Inghilterra.\nLa versione degli eventi della \"Cronaca\" fa sembrare che Baldred fu cacciato poco dopo la battaglia, ma questo probabilmente non fu il caso. Sopravvive un documento del Kent che colloca la data, marzo 826, al terzo anno del regno di Beornwulf. Ci\u00f2 rende probabile che Beornwulf avesse ancora autorit\u00e0 nel Kent a questa data, come signore superiore a Baldred; quindi Baldred era apparentemente ancora al potere. Nell'Essex, Egberto espulse il re Sigered, anche se la data \u00e8 sconosciuta. Potrebbe essere stato ritardato fino all'829, poich\u00e9 un cronista successivo associa l'espulsione con una campagna di Egberto in quell'anno contro i Merciani.\nLa \"Cronaca anglosassone\" non dice chi fosse l'aggressore a Ellandun, ma una storia recente afferma che l'attaccante fu quasi certamente Beornwulf. Secondo questa visione, Beornwulf potrebbe aver approfittato della campagna del Wessex in Dumnonia nell'estate dell'825. La motivazione di Beornwulf per lanciare un attacco sarebbe stata la minaccia di disordini o instabilit\u00e0 nel sud-est: le connessioni dinastiche con il Kent resero il Wessex una minaccia per il dominio merciano.\nLe conseguenze di Ellandun andarono oltre l'immediata perdita del potere merciano nel sud-est. Secondo la \"Cronaca\", gli Angli orientali chiesero la protezione di Egberto contro i Merciani nello stesso anno, 825, anche se potrebbe essere che la richiesta d'aiuto venne fatta l'anno successivo. Nell'826 Beornwulf invase l'Anglia orientale, presumibilmente per ripristinare il suo dominio. Fu ucciso, tuttavia, cos\u00ec come il suo successore, Ludeca, che invase l'Anglia nell'827, evidentemente per lo stesso motivo. Pu\u00f2 darsi che i Merciani sperassero in un sostegno dal Kent: c'era qualche ragione per supporre che Wulfred, l'arcivescovo di Canterbury, potesse essere scontento del dominio dei sassoni occidentali, poich\u00e9 Egberto aveva terminato la valuta di Wulfred e aveva iniziato a coniare la propria, a Rochester e Canterbury, ed \u00e8 noto che Egberto sequestr\u00f2 propriet\u00e0 appartenenti a Canterbury. Il risultato nell'Anglia orientale fu un disastro per i merciani che conferm\u00f2 il potere della Sassonia occidentale nel sud-est. \nSconfitta della Mercia.\nNell'829 Egberto invase la Mercia e cacci\u00f2 Wiglaf, re di Mercia, in esilio. Questa vittoria diede a Egberto il controllo della zecca londinese, ed emise monete come re di Mercia. Fu dopo questa vittoria che lo scriba sassone occidentale lo descrisse come un \"bretwalda\", che significa \"sovrano ampio\" o forse \"sovrano britannico\", in un famoso passaggio della \"Cronaca anglosassone\". La parte rilevante dell'Annale recita, nel manoscritto C della \"Cronaca\" : \nAnche i precedenti sette \"bretwalda\" sono nominati dal cronista, che d\u00e0 gli stessi sette nomi che Bede elenca come detentori dell'imperium, iniziando con \u00c6lle del Sussex e finendo con Oswiu di Northumbria. L'elenco \u00e8 spesso ritenuto incompleto, omettendo alcuni re merciani dominanti come Penda e Offa. L'esatto significato del titolo \u00e8 stato molto dibattuto; \u00e8 stato descritto come \"un termine di poesia encomiastica\" ma ci sono anche prove che implicasse un ruolo definito di comando militare.\nPi\u00f9 tardi nell'829, secondo la \"Cronaca anglosassone\", Egberto accett\u00f2 la sottomissione dei Northumbriani a Dore (ora sobborgo di Sheffield); il re della Northumbria era probabilmente Eanred. Secondo un cronista successivo, Ruggero di Wendover, Egberto invase la Northumbria e la saccheggi\u00f2 prima che Eanred si sottomettesse: \"Quando Egberto ebbe ottenuto tutti i regni meridionali, guid\u00f2 un grande esercito in Northumbria e devast\u00f2 quella provincia con gravi saccheggi e costrinse re Eanred a rendergli omaggio.\" Roger di Wendover \u00e8 noto per aver incorporato gli annali della Northumbria nella sua versione; la \"Cronaca\" non menziona questi eventi. Tuttavia, la natura della sottomissione di Eanred \u00e8 stata messa in dubbio: uno storico ha suggerito che \u00e8 pi\u00f9 probabile che l'incontro a Dore abbia rappresentato un reciproco riconoscimento della sovranit\u00e0. \nNell'830, Egberto guid\u00f2 una spedizione di successo contro i gallesi, quasi certamente con l'intento di estendere l'influenza della Sassonia occidentale nelle terre gallesi precedentemente all'interno dell'orbita merciana. Questo segn\u00f2 il culmine dell'influenza di Egberto. \nRiduzione dell'influenza dopo il 829.\nNell'830, Mercia riconquist\u00f2 la sua indipendenza sotto Wiglaf \u2014 la \"Cronaca\" dice semplicemente che Wiglaf \"ottenne di nuovo il regno di Mercia\", ma la spiegazione pi\u00f9 probabile \u00e8 che questo fu il risultato di una ribellione merciana contro il dominio del Wessex.\nIl dominio di Egberto sull'Inghilterra meridionale termin\u00f2 con la ripresa del potere da parte di Wiglaf. Il ritorno di Wiglaf \u00e8 seguito da prove della sua indipendenza dal Wessex. Le carte indicano che Wiglaf aveva autorit\u00e0 nel Middlesex e nel Berkshire, e in una carta dell'836 Wiglaf usa la frase \"i miei vescovi, \"duces\" e magistrates\" per descrivere un gruppo che includeva undici vescovi dell'episcopato di Canterbury, inclusi vescovi di sedi in territori della Sassonia occidentale. \u00c8 significativo che Wiglaf fosse ancora in grado di convocare un tale gruppo di notabili; i Sassoni occidentali, anche se fossero in grado di farlo, non tennero tali concili. Wiglaf potrebbe anche aver riportato l'Essex nell'orbita merciana durante gli anni successivi al recupero del trono. Nell'Anglia orientale, il re Aethelstan coni\u00f2 monete, forse gi\u00e0 nell'827, ma pi\u00f9 probabilmente c. 830 dopo che l'influenza di Egberto fu ridotta dopo il ritorno di Wiglaf in Mercia. Questa dimostrazione di indipendenza da parte dell'Anglia orientale non \u00e8 sorprendente, poich\u00e9 fu probabilmente \u00c6thelstan il responsabile della sconfitta e della morte sia di Beornwulf che di Ludeca.\nGli storici hanno esaminato sia l'improvvisa ascesa al potere del Wessex alla fine degli anni 820, sia la successiva incapacit\u00e0 di mantenere questa posizione dominante, per trovare le cause sottostanti. Una spiegazione plausibile per gli eventi di questi anni \u00e8 che le fortune del Wessex dipendevano in una certa misura dal sostegno carolingio. I Franchi sostennero Eardwulf quando recuper\u00f2 il trono di Northumbria nell'808, quindi \u00e8 plausibile che sostennero anche l'ascesa di Egberto nell'802. Nella Pasqua dell'839, non molto tempo prima della morte di Egberto, fu in contatto con Ludovico il Pio, re dei Franchi, per organizzare un passaggio sicuro a Roma. Quindi un rapporto continuativo con i Franchi sembra essere parte della politica dell'Inghilterra meridionale durante la prima met\u00e0 del IX secolo.\nIl supporto carolingio potrebbe essere stato uno dei fattori che hanno aiutato Egberto a raggiungere i successi militari della fine degli anni 820. Tuttavia, le reti commerciali del Reno e dei Franchi crollarono a un certo punto negli anni 820 o 830 e, inoltre, nel febbraio 830 scoppi\u00f2 una ribellione contro Ludovico il Pio, il primo di una serie di conflitti interni che durarono fino all'830 e oltre. Queste distrazioni potrebbero aver impedito a Louis di sostenere Egberto. In questa prospettiva, il ritiro dell'influenza franca avrebbe lasciato Anglia orientale, Mercia e Wessex per trovare un equilibrio di potere non dipendente da aiuti esterni. \nNonostante la perdita del dominio, i successi militari di Egberto cambiarono radicalmente il panorama politico dell'Inghilterra anglosassone. Il Wessex mantenne il controllo dei regni sudorientali, con la possibile eccezione dell'Essex, e la Mercia non riprese il controllo dell'East Anglia. Le vittorie di Egberto segnarono la fine dell'esistenza indipendente dei regni di Kent e Sussex. I territori conquistati, e pure il Surrey e forse l'Essex, furono amministrati come un sottoregno per un certo periodo. Sebbene Etelvulfo fosse un sotto-re sotto Egberto, \u00e8 chiaro che mantenne la propria famiglia reale, con la quale viaggi\u00f2 per il suo regno. Le carte emesse nel Kent descrivevano Egberto e Etelvulfo come \"re dei Sassoni occidentali e anche del popolo del Kent\". Quando \u00c6thelwulf mor\u00ec nell'858, il suo testamento, in cui il Wessex \u00e8 lasciato a un figlio e il regno sudorientale a un altro, chiarisce che solo dopo l'858 i regni furono completamente integrati. La Mercia rimase comunque una minaccia; Il figlio di Egberto, Etelvulfo, stabilito come re del Kent, don\u00f2 possedimenti a Christ Church, Canterbury, probabilmente per contrastare qualsiasi influenza che i merciani potessero ancora avere.\nNel sud-ovest, Egberto fu sconfitto nell'836 a Carhampton dai Dani, ma nell'838 vinse una battaglia contro di loro e contro i loro alleati gallesi occidentali nella battaglia di Hingston Down in Cornovaglia. La linea reale dumnonica continu\u00f2 dopo questo periodo, ma \u00e8 in questa data che l'indipendenza di uno degli ultimi regni britannici pu\u00f2 considerarsi terminata. I reseconti sull'espansione anglosassone in Cornovaglia sono piuttosto scarsi, ma alcune prove provengono dai nomi dei luoghi. Il fiume Ottery, che sfocia ad est nel Tamar vicino a Launceston, sembra essere un confine: a sud dell'Ottery i toponimi sono prevalentemente della Cornovaglia, mentre a nord sono pi\u00f9 fortemente influenzati dai nuovi arrivati inglesi.\nSuccessione.\nIn un concilio a Kingston upon Thames nell'838, Egberto e Etelvulfo concessero la terra alle sedi di Winchester e Canterbury in cambio della promessa di sostenere la pretesa di Etelvulfo al trono. L'arcivescovo di Canterbury, Ceolnoth, accett\u00f2 anche Egberto ed Etelvulfo come signori e protettori dei monasteri sotto il controllo di Ceolnoth. Questi accordi, insieme a una carta successiva in cui Etelvulfo confermava i privilegi della chiesa, suggeriscono che la chiesa aveva riconosciuto che il Wessex era un nuovo potere politico con cui si doveva avere a che fare. Gli uomini di chiesa consacrarono il re durante le cerimonie di incoronazione e aiutarono a scrivere i testamenti che specificavano l'erede del re; il loro sostegno aveva un valore reale nello stabilire il controllo della Sassonia occidentale nonch\u00e9 una successione regolare per la linea di Egberto. Sia il verbale del Concilio di Kingston, sia un'altra carta di quell'anno, includono la seguente frase: che una condizione della concessione \u00e8 che \"we ourselves and our heirs shall always hereafter have firm and unshakable friendships from Archbishop Ceolnoth and his congregation at Christ Church.\" (\"noi stessi e i nostri eredi avremo sempre in seguito amicizie salde e incrollabili dall'arcivescovo Ceolnoth e dalla sua congregazione a Christ Church\").\nSebbene non si sappia nulla di altri pretendenti al trono, \u00e8 probabile che ci fossero altri discendenti sopravvissuti di Cerdic (il presunto capostipite di tutti i re del Wessex) che avrebbero potuto contendersi il regno. Egberto mor\u00ec nell'839 e il suo testamento, secondo il resoconto trovato nel testamento di suo nipote, Alfredo il Grande, lasci\u00f2 la terra solo ai membri maschi della sua famiglia, in modo che le propriet\u00e0 non andassero perse alla casa reale attraverso matrimonio. La ricchezza di Egberto, acquisita attraverso la conquista, fu senza dubbio una delle ragioni della sua capacit\u00e0 di acquistare il sostegno della Chiesa del sud-est inglese; la parsimonia del suo testamento indica che ha capito l'importanza della ricchezza personale per un re. La sovranit\u00e0 del Wessex era stata spesso contesa tra diversi rami della linea reale, ed \u00e8 una notevole conquista di Egberto il fatto che sia stato in grado di garantire la serena successione di Etelvulfo. Inoltre, l'esperienza di Etelvulfo come sotto-re del territorio formato dalle conquiste sudorientali di Egberto, sarebbe stata preziosa per lui quando successe al padre.\nEgberto fu sepolto a Winchester, cos\u00ec come suo figlio, Etelvulfo, suo nipote, Alfredo il Grande, e il suo pronipote, Edoardo il Vecchio. Durante il IX secolo, Winchester inizi\u00f2 a mostrare segni di urbanizzazione, ed \u00e8 probabile che la sequenza delle sepolture indichi che Winchester fosse tenuta in grande considerazione dalla linea reale sassone occidentale."}
{"id": "319186", "revid": "287204", "url": "https://it.wikipedia.org/wiki?curid=319186", "title": "Chambara", "text": "La parola Chambara o Chanbara significa letteralmente \"combattimento con la spada\" e, riferita al cinema, indica il filone creativo dei film di cappa e spada giapponesi. \nQuesti film (anche noti come \"Samurai movies\") rappresentano per il Giappone quello che il western rappresenta per gli Stati Uniti d'America: una mitizzazione di una parte della storia nazionale (in questo caso il periodo medievale feudale nipponico) che nella sua versione cinematografica ha contribuito in parte a creare la moderna identit\u00e0 nazionale del paese.\nUn famoso esponente di questo genere di cinema \u00e8 Akira Kurosawa, che ha firmato film come \"I sette samurai\" e \"La sfida del samurai\"."}
{"id": "319191", "revid": "287204", "url": "https://it.wikipedia.org/wiki?curid=319191", "title": "Carlo di Durazzo", "text": "Con Carlo di Durazzo si pu\u00f2 intendere:"}
{"id": "319192", "revid": "15431", "url": "https://it.wikipedia.org/wiki?curid=319192", "title": "Lago Bodanico", "text": ""}
{"id": "319198", "revid": "1452073", "url": "https://it.wikipedia.org/wiki?curid=319198", "title": "Colorante acido", "text": "I coloranti acidi, o coloranti anionici, sono una classe di coloranti costituiti da sali di sodio di acidi solfonici aromatici che vengono applicati in soluzioni acide. Vengono suddivisi, a seconda della presenza o meno di uno ione metallico all'interno della molecola di colorante, in \"non metallizzati\" e \"premetallizzati\". Questi ultimi possono essere 1:1 oppure 1:2, dipendentemente dal rapporto fra ione metallico e molecola di colorante. La struttura molecolare, generalmente piccola e corta, \u00e8 caratterizzata da pi\u00f9 gruppi anionici e da parti cromogene appartenenti alle classi degli azoici (mono o bis, 65%), degli antrachinonici (per i toni scuri, 15%) e del trifenilmetano (12%). Possono inoltre essere presenti gruppi auxocromi (-OH oppure -NH2) e parti idrofobe (gruppi alchilici a catena lunga) per aumentare le solidit\u00e0.\nData la presenza di gruppi solfonici, sono coloranti solubili in acqua la cui solubilit\u00e0 aumenta con la temperatura.\nGli antrachinonici sono pi\u00f9 solidi alla luce e ai trattamenti ad umido.\nI trifenilmetanici hanno toni pi\u00f9 brillanti, ma sono i meno solidi alla luce.\nClassificazione.\nFra i premetallizzati si distinguono:\nA seconda della fibra, del pH a cui avviene la tintura e dalla velocit\u00e0 di tintura richiesta, i coloranti acidi vengono divisi in sottoclassi tintoriali. \nClasse I.\nTingono le fibre proteiche a valori di pH compresi tra 2 e 4 (si utilizza H2SO4 o HCOOH). I coloranti acidi di questa sottoclasse sono caratterizzati da una buona egualizzazione, anche se necessitano di Na2SO4 (o sapone di sgommatura per la tintura della seta) come egualizzante per ritardare la penetrazione del colorante, competendo con esso. Danno scarse solidit\u00e0.\nClasse II.\nI coloranti di questa sottoclasse, detti \"follone\", tingono le fibre proteiche a valori di pH compresi tra 4 e 6 (si utilizza CH3COOH e poco Na2SO4). I coloranti acidi di questa sottoclasse sono caratterizzati da una egualizzazione e da solidit\u00e0 intermedie. Necessitano di solfato di sodio, ma la sua azione egualizzante \u00e8 limitata all'aggregazione del colorante.\nClasse III.\nI coloranti di questa sottoclasse, detti \"superfollone\", tingono le fibre proteiche a valori di pH compresi tra 6 e 8 (si utilizza CH3COONa). I coloranti acidi di questa sottoclasse sono caratterizzati da una cattiva egualizzazione, e di conseguenza necessitano di prodotti ausiliari per favorire l'egualizzazione. Danno buone solidit\u00e0 e sono \"milling dyes\" (ovvero ottimi per la follatura perch\u00e9 molto solidi).\nGruppo A.\nTingono le fibre poliammidiche a pH compresi tra 4,5 e 5,5 e sono indicati per toni chiari e medi. Hanno una buona egualizzazione ma solidit\u00e0 ad umido limitate. \nGruppo B.\nTingono le fibre poliammidiche a pH compresi tra 6 e 7 e sono indicati per toni intensi. Hanno una media egualizzazione e ottime solidit\u00e0 ad umido. Poich\u00e9 sono caratterizzati da un assorbimento pi\u00f9 rapido rispetto ai coloranti del gruppo A richiedono l'utilizzo di un egualizzante che potr\u00e0 essere un tensioattivo cationico o un tensioattivo anionico a catena piccola.\nSia per il gruppo A che per il gruppo B \u00e8 possibile fare dei post-trattamenti per migliorare la fissazione del colorante con tannini naturali (per i toni scuri) o con polielettroliti cationici di sintesi (per i toni chiari).\nLegami con la fibra.\nI non metallizzati formano prevalentemente legami di tipo ionico fra i gruppi anionici della molecola di colorante e i gruppo cationici presenti sulla fibra:\nCol-SO3- +NH3-L-COOH\nPer questo motivo la lana si tinge ad un pH che aumenta al massimo la carica positiva della fibra.\nI premetallizzati, oltre al legame ionico tra gruppo anionico della molecola e gruppi cationici della fibra, formano legami fra ione metallico (generalmente cromo) e gruppi anionici della fibra:\nCol-Cr+ -OOC-L-NH2\ne fra ione metallico e doppietti elettronici liberi presenti sugli atomi di azoto della fibra. Gli 1:2, avendo a disposizione due ioni metallici per molecola di colorante, formano un maggior numero di legami, mostrando per questo solidit\u00e0 maggiori.\nTintura.\nLa tintura si effettua in bagno acquoso. Il valore di pH dipende dalla sottoclasse a cui il colorante appartiene, e deve essere sempre ben controllato. La temperatura ha l'effetto di aumentare la velocit\u00e0 di tintura; per la sottoclasse III l'aumento deve essere pi\u00f9 lento per migliorare l'egualizzazione. \nLa tintura con coloranti acidi delle fibre poliammidiche richiede che queste ultime abbiano un elevato numero di gruppi amminici terminali."}
{"id": "319202", "revid": "1543377", "url": "https://it.wikipedia.org/wiki?curid=319202", "title": "Rapimento alieno", "text": "Un rapimento alieno (il termine inglese abduction e il suo corrispondente italiano abduzione sono entrati nella terminologia ufologica) \u00e8 il presunto sequestro di esseri umani da parte degli UFO, ritenuto un fenomeno reale da alcuni sostenitori dell'ufologia. Numerose persone in tutto il mondo avrebbero espresso la credenza di essere state rapite da esseri alieni, e condotte a bordo di veicoli spaziali o in luoghi difficilmente accessibili, come basi militari sotterranee, dove affermano di avere sub\u00ecto esami di tipo medico.\nDefinizione e descrizione.\nIl fenomeno, detto anche incontro ravvicinato del IV tipo secondo la classificazione Hynek, \u00e8 stato descritto da chi sostiene di averlo vissuto come un'esperienza sovente invasiva e traumatica che ha come incipit il \"missing time\", ossia un presunto blocco del tempo (non dimostrato scientificamente). Lo stesso concetto, nei libri di Corrado Malanga, \u00e8 chiamato interferenza aliena.\nGli scettici fanno rilevare che nessun rapimento alieno \u00e8 stato osservato da testimoni indipendenti; anche nel caso di Travis Walton, che si pu\u00f2 definire il pi\u00f9 clamoroso, i compagni di lavoro non hanno visto il presunto rapito entrare nell'UFO. Le storie dei rapimenti si basano quindi essenzialmente sulle testimonianze dei cosiddetti \"rapiti\". Secondo tali testimonianze, gli esseri di presunta origine extraterrestre cancellerebbero apparentemente la memoria dell'evento nel soggetto \"rapito\" per un periodo di tempo spesso prolungato. Secondo alcune correnti dell'ufologia, la stessa memoria dell'evento potrebbe essere recuperata attraverso sedute di ipnosi regressiva, con la programmazione neurolinguistica e l'analisi grafologica \u2013 tecniche che tra l'altro non sono considerate scientifiche in ambito psicologico. Tra gli stessi ufologi non mancano per\u00f2 gli scettici, i quali si chiedono come mai una razza progredita di alieni riesca a cancellare il ricordo del rapimento dalla memoria cosciente e non anche dal subconscio.\nSecondo alcuni psichiatri, ci sarebbe una spiegazione pi\u00f9 semplice e razionale al \"vuoto temporale\", ed ai temi tipici raccontati dai presunti \"rapiti\": l'esperienza del rapimento potrebbe in realt\u00e0 ricondursi a un vissuto traumatico del soggetto, a sua volta oggetto di rimozione, che in questo caso prenderebbe la forma dissociativa ed allucinatoria del cosiddetto \"vuoto temporale\".\nIl cosiddetto \"contattista\" si differenzia dall'\"addotto\" perch\u00e9 i suoi contatti con i presunti alieni non avverrebbero in modo coatto ma consensuale e perch\u00e9, molto spesso, egli si dichiara latore di un messaggio di rinnovamento per l'umanit\u00e0.\nIn alcuni casi, i sedicenti rapiti hanno mostrato delle cicatrici come prova del presunto rapimento sub\u00ecto e di interventi chirurgici eseguiti dagli alieni. Gli scettici fanno per\u00f2 osservare che in questo caso la medicina aliena sarebbe paradossalmente meno progredita di quella umana, dato che oggi i chirurghi umani riescono ad eseguire molti interventi senza lasciare cicatrici apprezzabili; inoltre, alieni che vogliano tenere segreta la loro presenza starebbero attenti a non lasciarne segni visibili, come le cicatrici. Secondo altri scettici, non risulta che siano stati compilati referti sulla natura di tali cicatrici da parte di medici non appartenenti all'ambiente ufologico.\nSecondo alcuni sostenitori del movimento ufologico/contattista, esisterebbero dei cosiddetti \"impianti\" (definiti anche \"microimpianti\") estratti dal corpo dei soggetti che sostengono di essere stati rapiti. Uno di questi impianti sarebbe stato estratto dal corpo del cittadino statunitense Tim Cullen per opera del chirurgo Roger Leir, che ha collaborato con il ricercatore ufologico Derrel Sims; secondo Leir si tratterebbe di un oggetto dotato di un nucleo metallico, che misura 7\u00a0cm di lunghezza per 4 di larghezza, coperto da una membrana rosso-marrone dotata di molti recettori connessi alle terminazioni nervose, che sarebbe stato innestato nel corpo di Cullen in occasione di un incontro ravvicinato, con un UFO dal diametro di 30 metri, che egli stesso avrebbe avuto nel corso del 1978. \u00c8 stato tuttavia obiettato che Leir in realt\u00e0 non sarebbe un medico, ma un podologo abilitato ad effettuare piccoli interventi chirurgici ai piedi; \u00e8 probabile pertanto che si trattasse di un semplice corpo estraneo penetrato casualmente in un piede. Gli scettici fanno inoltre notare che non risulta che siano stati pubblicati referti di analisi di tali impianti eseguite in laboratori scientifici da ricercatori estranei all'ambiente ufologico.\nSecondo le tesi pseudoscientifiche di alcuni sostenitori delle teorie ufologiche e contattiste, questo tipo di \"rapimenti\" avrebbe scopi scientifici; ovvero, secondo loro, esseri di presunta origine extraterrestre avrebbero utilizzato cavie umane (o animali) per condurre esperimenti scientifici di natura non meglio precisata. Secondo David Icke, si tratterebbe di esperimenti genetici condotti con la complicit\u00e0 di militari terrestri. Su tali ipotesi, Carl Sagan ha osservato che esperimenti scientifici condotti nel modo raccontato dai presunti rapiti rivelerebbero una grande arretratezza in biologia, che sarebbe inconcepibile in una razza aliena cos\u00ec avanzata da effettuare lunghi viaggi spaziali. L'antropologo Thomas Bullard ritiene invece che i rapimenti avrebbero lo scopo di modificare la coscienza dei rapiti attraverso messaggi subliminali, in modo da favorire una positiva evoluzione dell'umanit\u00e0. Lo psichiatra Richiard Boylan ha anche ipotizzato l'esistenza di falsi rapimenti alieni, condotti sotto la regia dei servizi segreti nell'ambito di esperimenti socio-psicologici.\nCasi principali nel mondo.\nRimane materia di dibattito quale sia stato il primo caso presunto di \"abduction\". L'ufologo Jerome Clark ha fatto notare che i presunti rapimenti alieni hanno ricevuto attenzione a partire dagli anni sessanta, ma storie simili sono state riferite anche in epoche precedenti; questi casi sono stati definiti da Clark \"paleo-rapimenti alieni\". Il 27 novembre 1896 il giornale di Stockton \"Evening Mail\" riport\u00f2 la notizia che il colonnello H.G. Shaw, collaboratore del giornale, avrebbe incontrato in California insieme ad un suo amico, Camille Spooner, tre esseri alti pi\u00f9 di due metri, con capelli lunghi; gli strani esseri avrebbero cercato di portare con la forza i due uomini sulla loro aeronave, ma senza riuscirci. Raymond W. Bernard ha raccontato che nel 1947 alcuni dischi volanti recanti svastiche avrebbero costretto l'ammiraglio Richard Evelyn Byrd, in volo sull'Antartide, ad atterrare in un'immensa area sotterranea abitata da esseri dall'accento tedesco simili ai cosiddetti \"Nordici\". Risalirebbe al 1953 il rapimento di due elettricisti (Karl Hunrath e Wilbur Wilkinson) scomparsi durante un volo sui cieli della California. Sarebbe avvenuto invece nel 1957 in Brasile, nello stato di Minas Gerais, il famoso caso del contadino Antonio Villas Boas. Nello stesso anno Reinhold O. Schmidt sarebbe stato prelevato nel Nebraska e portato in una base aliena artica.\nSecondo alcuni ufologi, i primi \"addotti\" della storia in senso vero e proprio sarebbero stati i coniugi Hill, che sarebbero stati rapiti mentre tornavano da un viaggio in Canada nella notte fra il 19 e il 20 settembre 1961. Si noti che in un'enciclopedia del paranormale \u00e8 riportato che, durante una regressione ipnotica, Barney Hill avrebbe definito \"nazista\" uno dei suoi presunti rapitori. John Fuller scrive un libro sul caso Hill, inserendo le testimonianze ottenute grazie alla cosiddetta \"ipnosi regressiva\". Nel 1967 un caso di presunto rapimento alieno ha coinvolto un sergente di polizia, Herbert Schirmer; il caso \u00e8 stato esaminato dalla Commissione Condon con la collaborazione dello psicologo R. Leo Sprinkle. Un altro famoso caso di presunto rapimento alieno \u00e8 il rapimento alieno di Pascagoula, che \u00e8 avvenuto nel 1973 e ha coinvolto due operai, Charles Hickson e Calvin Parker.\nTra i casi pi\u00f9 celebri vi \u00e8 il presunto rapimento del taglialegna Travis Walton: dalla sua esperienza e dalle testimonianze raccolte \u00e8 stato tratto anche il noto film di fantascienza \"Bagliori nel buio\" (\"Fire in the sky\").\nIl 5 novembre 1975 sette taglialegna dell'Arizona (USA), tornando verso le loro case con il camion, avrebbero visto una \"strana\" luce discoidale nel bosco. Travis Walton, che era tra loro, avvicinatosi, sarebbe stato colpito da un raggio di luce, mentre i suoi compagni fuggivano dalla paura.\nWalton riapparve solo dopo cinque giorni, in stato confusionale, raccontando di essersi svegliato all'interno di una strana cella metallica disteso su un tavolo operatorio, e attorno a lui stavano tre esseri alti circa un metro; avrebbe cercato di scappare, ma sarebbe stato afferrato da altri \"strani esseri\" ben pi\u00f9 alti, che dopo avergli applicato una maschera sul viso, lo avrebbero riaddormentato. Avrebbe sentito quegli esseri dire che non volevano affatto fargli del male, semmai solo studiare \"gli strani abitanti del pianeta\", tutto questo in perfetta lingua inglese.\nTra i casi pi\u00f9 noti avvenuti successivamente vi sono il rapimento alieno di Allagash verificatosi nel 1976 in USA e il rapimento alieno di Emilcin, verificatosi nel 1978 in Polonia.\nIl ricercatore ufologo Budd Hopkins negli anni ottanta scrisse alcuni libri che riportano numerose storie di statunitensi legate ad esperienze di \"abduction\". Uno dei casi pi\u00f9 noti descritti da Hopkins, riguarda Linda Cortile Napolitano, e vedrebbe come testimone un'importante figura della politica internazionale, che molti identificano in Javier P\u00e9rez de Cu\u00e9llar; sul caso aleggiano per\u00f2 diversi dubbi, tra cui le analogie con il racconto di fantascienza \"Nighteyes\". Durante lo stesso decennio, Whitley Strieber scrive una sua biografia personale riguardante il suo rapimento, da cui \u00e8 stato tratto il film \"Communion\". Anche in questi casi si sono usate tecniche di ipnosi regressiva.\nIndagini sui rapimenti alieni con l'uso della regressione ipnotica sono state effettuate anche da James Harder, docente universitario di ingegneria.\nDavid Michael Jacobs, professore di storia alla Temple University, fu il primo a mettere in relazione con i progetti degli alieni le esperienze subite dai rapiti, sostenendo che gli alieni perseguissero un progetto ben preciso, esponendosi cos\u00ec alle critiche della comunit\u00e0 accademica americana.\nJohn Edward Mack, docente di psichiatria ad Harvard, sostenne l'idea di Jacobs sull'autenticit\u00e0 dei rapimenti alieni, ma anche lui si attir\u00f2 le critiche della comunit\u00e0 accademica, per cui nel 1993 fu insignito del Premio Ig Nobel insieme a Jacobs.\nIn Italia l'episodio pi\u00f9 noto di presunto rapimento alieno, per quanto controverso, \u00e8 quello dell'ex metronotte genovese Pier Fortunato Zanfretta, che sostiene di aver vissuto undici casi di questo tipo. Piuttosto noti anche i casi di Maurizio Cavallo e del genovese Valerio Lonzi. Il caso di Valerio Lonzi \u00e8 descritto minuziosamente in un libro di Corrado Malanga, nel quale vengono citati anche i referti dello psicoterapeuta e ipnologo Mauro Moretti, degli psicologi R. Bonomo, P. Concerto, S. Santoro, G.M. Sferrazza, del dermatologo Moreno Vittorio e dello psichiatra forense Marco Lagazzi, dove non si tace l'interesse che il soggetto ha e aveva allo studio dei fenomeni di carattere ufologico, pur negando ogni valore misticheggiante, paranormale o settario in questo ambito.\nParere della comunit\u00e0 scientifica.\nLa comunit\u00e0 scientifica costituisce \"de facto\" il pi\u00f9 grande detrattore del fenomeno delle \"abduction\", sostenendo l'impossibilit\u00e0 di verificare se le testimonianze di abduzione abbiano un riscontro reale oppure immaginario.\nDal punto di vista scientifico, dunque, non vi \u00e8 alcuna prova che questi \"rapimenti\" siano realmente avvenuti. Solitamente la comunit\u00e0 accademica imputa il fenomeno (cio\u00e8 la \"convinzione\" di essere stati rapiti da intelligenze extraterrestri) ad altre cause, generalmente di tipo psicologico e biochimico, e in alcuni casi psicopatologico. Alcuni \"rapimenti\" potrebbero essere spiegati con la paralisi nel sonno, altri con la creazione di falsi ricordi in un contesto di credenze gi\u00e0 deliranti, altri ancora come illusioni ipnagogiche e allucinazioni ipnopompiche, altri, infine, come elaborate allucinazioni indotte dall'interazione elettromagnetica tra particolari fonti di energia elettrica e il complesso sistema neuro-elettrico del cervello umano.\nEffettivamente la difficolt\u00e0 nell'accettare per reali questi eventi sta tanto nelle tecniche quanto nella metodologia usate per identificarli. L'ipnosi regressiva, che nella teoria dei rapimenti alieni dovrebbe fornire la prova conclusiva dell'esistenza del rapimento stesso, per la quasi totalit\u00e0 degli scienziati non ha validit\u00e0 epistemica, perch\u00e9 pu\u00f2 dimostrare, in linea di massima, che il soggetto non mente, ma non pu\u00f2 determinare se si \u00e8 trattato di un'esperienza reale o immaginaria. Anche la programmazione neurolinguistica \u00e8 attualmente oggetto di molte critiche, sotto il profilo epistemologico, nell'ambito della psicologia ufficiale.\nChris French, psicologo, ha esaminato una ventina di persone convinte di essere state rapite dagli alieni ed ha rilevato in esse una tendenza alla fantasia, alle allucinazioni, alla dissociazione e alla credenza nel paranormale maggiore della norma. French \u00e8 arrivato alla conclusione che non c'erano motivi per ritenere che quelle persone fossero state realmente rapite da extraterrestri.\nFrederick Malmstrom, psicologo, sostiene che le descrizioni delle facce degli alieni riferite dalle persone che sostengono di essere state vittime di rapimenti sono molto simili al modo in cui un neonato vede il volto della madre. Quest'immagine resterebbe fissata nel subconscio e riemergerebbe nella fase di dormiveglia, in cui viene riferita la maggior parte delle esperienze di rapimento alieno, o anche durante la regressione ipnotica.\nAlvin Lawson, professore di letteratura inglese alla California State University, ha condotto una ricerca sui rapimenti alieni insieme al medico William McCall, nel corso della quale un gruppo di volontari \u00e8 stato sottoposto a ipnosi regressiva e invitato sotto ipnosi a immaginare un rapimento alieno. Le descrizioni dei rapimenti immaginari sono state molto simili a quelle di persone che ritengono di essere state rapite realmente. Lawson ha ipotizzato che le sensazioni legate al trauma della nascita affiorino durante l'ipnosi regressiva e vengano usate per costruire la storia di un rapimento alieno non avvenuto nella realt\u00e0.\nMistificazioni deliberate.\nIn alcuni casi, i racconti sui rapimenti alieni sono dichiaratamente frutto di mistificazioni deliberate.\nUno dei casi pi\u00f9 noti \u00e8 avvenuto nel 1979 in Francia, a Cergy-Pontoise. Tre giovani (Jean-Pierre Pr\u00e8vost, Franck Fontaine e Salomon N'Diaye) avrebbero avvistato un UFO; mentre due di loro si allontanavano per prendere la macchina fotografica, gli alieni avrebbero rapito il terzo amico, rimasto da solo. Gli amici hanno denunciato la scomparsa alla polizia. Il giovane \u00e8 sparito per alcuni giorni e al suo ritorno ha confermato di essere stato rapito dagli alieni. Tre anni pi\u00f9 tardi, trascorso il termine legale della prescrizione, uno dei giovani, Jean-Pierre Pr\u00e8vot, ha ammesso l'imbroglio con la seguente dichiarazione:\nL'episodio \u00e8 stato definito \"una delle tre pi\u00f9 grandi bugie della storia dell'ufologia\".\nNarrativa.\nAll'argomento sono stati dedicati, oltre a pretese autobiografie di \"rapiti\", numerose storie di fantascienza, tra le quali \"Playboy e il dio limaccioso\" (\"What Is This Thing Called Love?\", 1961), racconto di Isaac Asimov dal sapore satirico sul tema."}
{"id": "319204", "revid": "729019", "url": "https://it.wikipedia.org/wiki?curid=319204", "title": "Oddantonio II da Montefeltro", "text": "Il nome.\nOddantonio fu l'unico membro della composita famiglia dei Montefeltro a portare questo nome; la composizione \u00e8 una rappresentazione dell'alleanza tra i Montefeltro e i Colonna di cui il suo concepimento \u00e8 segno tangibile. Ed \u00e8 un omaggio allo zio materno, il papa, auspice dell'unione tra i suoi genitori e promotore dell'alleanza delle due Casate. L'origine del nome deriva infatti dall'unione del nome dello zio materno Oddone Colonna, papa con il nome di Martino V, e del nonno paterno, Antonio da Montefeltro (m. 1404).\nUn antenato con lo stesso nome fu inventato da una sorta di genealogista nell'intento di compiacere la corte urbinate, nei mesi successivi la nascita del sospirato erede.\nBiografia.\nNacque il 18 gennaio 1427 dal conte di Urbino Guidantonio da Montefeltro e dalla seconda moglie di costui, Caterina Colonna. Oddantonio fu l'unico figlio maschio legittimo del conte di Urbino e super\u00f2 nel diritto di successione il fratellastro maggiore Federico, nato nel 1422 e legittimato nel 1424.\nNel 1442 Oddantonio e Cecilia Gonzaga mandarono a vuoto il tentativo promosso dai genitori di combinare il loro matrimonio; successivamente Cecilia entrer\u00e0 in convento (1444).\nIl 17 febbraio 1443, pochi giorni prima della morte del padre, Oddantonio venne investito del vicariato apostolico \"in temporalibus\", e associato cos\u00ec al governo dei domini paterni.\nIl 25 aprile 1443 a Siena il papa Eugenio IV, anche grazie ai buoni uffici dello zio, il potente cardinale Prospero Colonna (che consentiva cos\u00ec il ritorno a Roma del papa dopo l'allontanamento di quasi dieci anni prima), elevava Oddantonio al grado di duca di Urbino, titolo trasmissibile agli eredi.\nAl suo ritorno a Urbino incaric\u00f2 lo zio Antonio di Niccol\u00f2 da Montefeltro di recarsi a Ferrara a chiedere, per suo conto, la mano di Isotta d'Este, sorella di Lionello Marchese di Ferrara. L'atto di matrimonio con Isotta d'Este fu firmato per procura a Ferrara il 6 luglio 1443 e pubblicato a Urbino il 14 dello stesso mese.\nLa nomina a duca si inquadrava anche nell'azione pontificia di contrasto a Francesco Sforza nelle Marche, nella quale i Montefeltro erano comunque impegnati militando da tempo nell'esercito del duca di Milano, alleato del papa nella lotta allo Sforza.\nLa guerra alle porte dello Stato, le ingenti spese per sostenerla, unite alle spese sostenute per pagare la nomina ducale, costrinsero il giovanissimo duca a un'inedita stretta fiscale che accrebbe il malumore della popolazione. Lo scontento fu alimentato anche dal discredito gettato sulla corte comitale dal comportamento di alcuni consiglieri, accusati di vita dissoluta e di gravi molestie ad alcune donne urbinati. Cos\u00ec, nella notte tra il 21 e il 22 luglio 1444 un manipolo di congiurati entr\u00f2 nel palazzo signorile e fece scempio del duca, di Manfredo Pio di Carpi e Tommaso di Guido d'Agnello. Alla congiura parteciparono anche esponenti della corte, come Pierantonio Paltroni, ed \u00e8 assai probabile che ebbe motivazioni esclusivamente politiche. Oddantonio doveva apparire inadatto a governare lo Stato in quel difficile frangente, specialmente a fronte della forte presenza di Federico, tenuto ai margini del governo. In pi\u00f9 il duca di Urbino era pienamente sotto l'influenza del signore di Cesena Domenico (Novello) Malatesta, esponente di una casata storicamente avversaria dei Montefeltro.\nConseguenze.\nDopo l'assassinio Oddantonio venne sepolto in un luogo non precisato (San Francesco o San Donato).\nFederico si present\u00f2 la mattina successiva alle porte di Urbino e, dopo avere stipulato patti con la citt\u00e0, che prevedevano l'impunit\u00e0 per i congiurati, venne acclamato signore di Urbino. L'avvento di Federico fu inutilmente contrastato da parte della famiglia e della corte. Nel 1446 venne ordita una congiura ai suoi danni nella quale risultarono coinvolti Antonio di Niccol\u00f2 da Montefeltro (zio di Federico), Francesco di Vico (lontano parente dei Montefeltro) e Giovanni di San Marino (gi\u00e0 cancelliere di Oddantonio), ma dietro la congiura ci fu con ogni probabilit\u00e0 la sorella di Oddantonio e di Federico, Violante da Montefeltro, moglie di Domenico (Novello) Malatesta. I congiurati furono tutti decapitati e la memoria di Oddantonio trascinata nell'oblio o additata al discredito.\nTitoli e stato.\nOddantonio era:\nCondotte militari.\nL'unica condotta militare fu quella nell'esercito dei Visconti duchi di Milano, ereditata dal padre. Nel 1443 l'esercito di Milano, comandato dal Niccol\u00f2 Piccinino era impegnato nella guerra a Francesco Sforza, in alleanza con il papa e con il re di Napoli. Il comando della compagnia militare dei Montefeltro era per\u00f2 assegnato a Federico da Montefeltro. Salvo un'occasione non sar\u00e0 mai presente sui campi di battaglia."}
{"id": "319212", "revid": "123867525", "url": "https://it.wikipedia.org/wiki?curid=319212", "title": "Tedeschi della Namibia", "text": "I tedeschi della Namibia (in tedesco \"Deutschnamibier\", in afrikaans \"Duitsers van Namibi\u00eb\", in inglese \"German Namibians\") costituiscono una comunit\u00e0 dello stato africano della Namibia che discende direttamente dai coloni tedeschi dell'Africa Tedesca del Sud-Ovest.\nStoria.\nNel 1883 un mercante tedesco, Adolf L\u00fcderitz, acquist\u00f2 da un capo locale la costa meridionale dell'attuale Namibia e fond\u00f2 la citt\u00e0 di L\u00fcderitz. Il governo tedesco, desideroso di impadronirsi di territori oltremare, decise ben presto di annettersi il possedimento, che ricevette il nome di \"Africa Tedesca del Sud-Ovest (\"Deutsch-S\u00fcdwestafrika\" in lingua tedesca). Alcuni piccoli gruppi di tedeschi cominciarono a stabilirvisi: si trattava soprattutto di mercanti, cercatori di diamanti, ufficiali coloniali e soldati della Schutztruppe.\nNel 1916, durante la prima guerra mondiale, la Germania perse il controllo della Namibia che divenne cos\u00ec un mandato del Sudafrica. Ai coloni tedeschi fu tuttavia concesso di restare tant'\u00e8 che fino al 1990, anno di indipendenza della Namibia dal Sudafrica, il tedesco fu lingua ufficiale del paese insieme all'inglese e all'afrikaans.\nAttualmente, l'inglese \u00e8 l'unica lingua ufficiale della Namibia. Tuttavia vi sono circa 25.000 cittadini namibiani di diretta discendenza tedesca (circa l'1% della popolazione totale) e, probabilmente, altri 20.000 namibiani di colore parlanti tedesco come prima lingua: in totale, il tedesco \u00e8 parlato dal 32% dei namibiani bianchi. Gran parte della comunit\u00e0 germanofona risiede nella capitale Windhoek, oltre che nelle piccole citt\u00e0 di Swakopmund e L\u00fcderitz, nelle quali sono ancora ben visibili le tracce dell'architettura coloniale tedesca.\nMolti tedeschi della Namibia sono attivi nei commerci, oltre che nelle attivit\u00e0 agricole e turistiche. Vi sono anche vari uomini di governo di origine tedesca: per esempio, dopo l'indipendenza, divenne sindaco della capitale proprio un tedesco della Namibia. Molto importante ai fini della conservazione della specifica identit\u00e0 culturale della comunit\u00e0 \u00e8 l\"'Allgemeine Zeitung\", l'unico quotidiano africano stampato in lingua tedesca.\nLa profonda influenza esercitata dalla colonizzazione tedesca in Namibia \u00e8 testimoniata anche dal fatto che la principale confessione religiosa del paese \u00e8 la cristiana luterana."}
{"id": "319213", "revid": "43774", "url": "https://it.wikipedia.org/wiki?curid=319213", "title": "Funzione speciale", "text": "In matematica sono chiamate funzioni speciali delle specifiche funzioni di variabili reali o complesse a valori reali o complessi che hanno propriet\u00e0 che le rendono utili in diverse applicazioni e che rendono opportuno il loro studio sistematico, soprattutto per quanto riguarda le loro applicazioni computazionali e le loro connessioni con altre funzioni, equazioni differenziali e di altri generi e altre strutture non necessariamente continue. \nDescrizione.\nEsempi di funzioni speciali sono le funzioni trigonometriche, le armoniche cilindriche e sferiche. Non esiste una teoria unitaria delle funzioni speciali: accade invece che alcune loro propriet\u00e0 sono studiate nell'ambito di discipline matematiche di ampia portata come l'analisi matematica, l'analisi funzionale e la teoria delle funzioni olomorfe, altre sono inquadrate da teorie che considerano famiglie abbastanza ampie di funzioni ma caratterizzate di propriet\u00e0 relativamente specifiche, come il calcolo umbrale o la teoria delle rappresentazioni dei gruppi di Lie, altre ancora sono esaminate a partire da propriet\u00e0 peculiari, ad esempio a partire da determinate equazioni differenziali ordinarie. Nonostante questa mancanza di \"unitariet\u00e0\" ma in considerazione dell'importanza dell'argomento, la classificazione MSC2000 prevede un codice primario (33-XX) per le ricerche in questo settore.\nMentre la trigonometria e le relative funzioni sono solidamente codificate, come \u00e8 risultato chiaro agli esperti di matematica fin dal XVIII secolo (se non da prima), la ricerca di teorie complete e unificanti per le funzioni speciali \u00e8 continuata fin dal XIX secolo. Un periodo di importanti risultati si \u00e8 avuto tra il 1850 e il 1900 con lo sviluppo della teoria delle funzioni ellittiche; hanno potuto essere pubblicati trattati sostanzialmente completi costituenti manuali con tutte le identit\u00e0 di base soddisfatte da queste funzioni. Questa teoria si basava sulle tecniche dell'analisi complessa e da allora la teoria delle funzioni analitiche, che gi\u00e0 aveva consentito di unificare funzioni trigonometriche e funzione esponenziale, \u00e8 stata riconosciuta come strumento fondamentale. Verso la fine del XIX secolo si \u00e8 inoltre sviluppata un'ampia discussione delle armoniche sferiche.\nNaturalmente l'aspirazione ad un'ampia teoria capace di includere quanti pi\u00f9 possibili risultati sulle funzioni speciali conosciute ha una forte valenza intellettuale; conviene tuttavia notare che vi sono altre ragioni per ricercarla. Per molto tempo le funzioni speciali sono state considerate appartenere al dominio della matematica applicata e le applicazioni alle scienze fisiche e all'ingegneria hanno determinato l'importanza di tali funzioni. Prima della disponibilit\u00e0 del computer, la presentazione di una funzione speciale andava conclusa con tavole il pi\u00f9 possibile complete e precise dei suoi valori numerici (calcolati manualmente). Queste tavole numeriche (come le familiari tavole dei logaritmi) erano un prodotto che richiedeva notevole impegno, anche finanziario, finalizzato a rendere effettivamente utilizzabile la funzione. Gli aspetti dello studio delle funzioni speciali che allora contavano maggiormente erano due:\nQuesti aspetti si contrappongono agli approcci tipici della matematica pura: analisi asintotica, continuazione analitica e monodromia nel piano complesso, e scoperta di propriet\u00e0 di simmetria e di altre strutture sotto la facciata delle numerose formule specifiche che si erano individuate. Tra i due tipi di approcci comunque non si ha un reale conflitto.\nLa teoria delle funzioni speciali nel XX secolo ha visto lo sviluppo di molti nuovi punti di vista. Il classico testo \"A Course of Modern Analysis\" di Edmund Taylor Whittaker e George Neville Watson, noto come il \"Whittaker &amp; Watson\", costituisce un'esposizione unitaria della teoria mediante le variabili complesse. Il volume di George Neville Watson, \"The theory of Bessel functions\", del 1922, ha spinto molto avanti le tecniche concernenti gli sviluppi asintotici per un'importante classe di funzioni speciali. Intorno al 1950 il Bateman manuscript project ha prodotto una raccolta enciclopedica dei risultati, proprio quando lo sviluppo del calcolo elettronico stava per cambiare le motivazioni della teoria togliendo il primato alla compilazione di tavole numeriche. La teoria dei polinomi ortogonali ha una portata limitata ma ben focalizzata. Le serie ipergeometriche hanno costituito una teoria complessa e di ampia portata, ancora molto attuale e bisognosa di sistemazioni concettuali. \nLa teoria dei gruppi di Lie, e in particolare la teoria delle rappresentazioni, generalizza la trattazione basata sulla simmetria delle funzioni sferiche e dal 1950 in poi parti sostanziali delle teoria precedente hanno potuto essere riformulate in termini di gruppi di Lie. A partire dagli anni 1960 lo sviluppo della combinatoria algebrica (in particolare con il moderno calcolo umbrale, con la nozione di funzione generatrice e con il collegamento alle specie di strutture di Andr\u00e9 Joyal, ha rinnovato i punti di vista e gli interessi di parti tradizionali della teoria. Le congetture di Ian Macdonald hanno aiutato ad aprire ampi e vivaci nuovi campi di ricerca con tipici orientamenti verso le funzioni speciali. Le equazioni alle differenze hanno cominciato a affiancarsi alle equazioni differenziali per svolgere il ruolo delle sorgenti di funzioni speciali.\nIn teoria dei numeri sono state studiate tradizionalmente alcune funzioni speciali, come particolari serie di Dirichlet e forme modulari. In esse sono rispecchiati quasi tutti gli aspetti della teoria delle funzioni speciali e in particolare alcuni piuttosto recenti emersi dalla teoria del cosiddetto monstrous moonshine."}
{"id": "319215", "revid": "767487", "url": "https://it.wikipedia.org/wiki?curid=319215", "title": "Salzach", "text": "La Salzach \u00e8 un fiume austriaco affluente dell'Inn lungo 225\u00a0km.\nLa parola tedesca \"Salz\", da cui deriva il suo nome, significa sale, visto che fino al XIX secolo e all'arrivo della ferrovia, il fiume era un'importante via di commercio del minerale, importante per l'economia della zona.\nIl fiume, il principale del Salisburghese, nasce presso Krimml, sulle Alpi di Kitzb\u00fchel, per poi attraversare citt\u00e0 come Hallein e Salisburgo. A valle del capoluogo esso forma il confine fra Germania (Baviera) e Austria per quasi 70\u00a0km bagnando Laufen, Tittmoning e Burghausen. Il fiume si getta poi nell'Inn a Braunau."}
{"id": "319216", "revid": "21880", "url": "https://it.wikipedia.org/wiki?curid=319216", "title": "Cycadopsida", "text": ""}
{"id": "319223", "revid": "768068", "url": "https://it.wikipedia.org/wiki?curid=319223", "title": "Esperanto II", "text": "Esperanto II \u00e8 un progetto di riforma della lingua ausiliaria internazionale esperanto proposto nel 1937 da Ren\u00e9 de Saussure.\nStoria.\nEsso fu l'ultimo di una trentennale serie di proposte che l'autore inizi\u00f2 nel 1907, come risposta alla lingua ido, con un progetto chiamato prima \"lingwo internaciona\", e in seguito \"antido 1\" da un suo pseudonimo. Tra \"antido 1\" ed \"esperanto II\" si susseguirono i seguenti progetti: \"antido 2\" (1910), \"lingvo kosmopolita\" (1912), \"lingvo internatsia de antido\" (1917), \"reformita esperanto\" (1917), \"esperantido de antido\" (1919-24), \"nov-esperanto/idiomo mondialo\" (1925-32).\nVenne menzionato nel libro \"Cours de linguistique g\u00e9n\u00e9rale\" del fratello Ferdinand de Saussure. \nFu una delle lingue esaminate dalla \"IALA\" (International Auxiliary Language Association), il comitato di ricerche linguistiche che alla fine standardizz\u00f2 e present\u00f2 l'interlingua.\nPrincipali modifiche all'esperanto.\nL'ortografia e la fonologia vengono riformate per eliminare i segni diacritici ed alcuni suoni poco frequenti: J divent\u00f2 Y, \u0134 e \u011c confluirono in J, \u016c pass\u00f2 a W, \u0108 divent\u00f2 CH, \u015c divenne SH, KV pass\u00f2 a Q, KZ e KS confluirono in X, EJ divent\u00f2 E. \nPer quanto riguarda la morfologia, l'accusativo \u00e8 in \"-u\", che sostituisce la vocale finale dei nomi, dei pronomi e delle correlative (\"ju\" per \"\u011din\", \"tu\" per \"tion\"); e nei plurali \"-n\" viene aggiunto sia ai nomi che ai pronomi (\"lin\" \"essi\", \"lina\", \"il, la, i, le loro\"). Nessun suffisso viene aggiunto agli aggettivi, che non concordano con il nome di riferimento. Le serie correlative \"tiu\", \"\u0109iu\" diventano \"ta\", \"cha\" quando modificano un nome. Il suffisso indefinito \"-a\u016d\" \u00e8 sostituito con l'avverbiale \"-e\"; e l'incoativo \"-i\u011d\" diventa \"-ev\".\nViene sostituito anche un buon numero di particelle, quali \"ey\" per \"kaj\" \"e\", \"be\" per \"\u0109e\" \"a\" (stato in luogo), e \"ki\" per \"ol\" \"di\" (paragone).\nLe funzioni della preposizione \"de\" \"di,da\" vengono suddivise in varie preposizioni pi\u00f9 specifiche.\nInoltre il progetto sostituisce alcuni termini dell'esperanto con parole sinonime di uso internazionale, quando tali termini erano immediatamente riconoscibili. Per es. \"skolo\" fu adoperata per \"scuola\" al posto dell'esperanto standard \"lernejo\", una derivazione dell'inglese \"lerni\" \"to learn\" (imparare). \"Skolo\" \u00e8 stata da allora adottata dall'esperanto nel senso di \"scuola di pensiero\", che \u00e8 il senso della parola usata nel passaggio seguente. Alcune radici antonimiche, come \"tarde\" per \"malfrue\" (tardi) e \"poke\" per \"malmulte\" (poco), vengono usate oggi nella poesia in esperanto, nonostante sia incerto che l'esperanto le abbia adottate dalla lingua \"esperanto II\" o dalla lingua \"ido\"."}
{"id": "319225", "revid": "92723", "url": "https://it.wikipedia.org/wiki?curid=319225", "title": "Tesi di Duhem-Quine", "text": "Secondo la tesi di Duhem-Quine non \u00e8 possibile confrontare con l'esperienza singole ipotesi scientifiche, a una a una, ma solo intere teorie, cio\u00e8 insiemi di ipotesi, olisticamente.\nLa paternit\u00e0 di questa tesi \u00e8 attribuita al fisico francese Pierre Duhem che la espose nella sua opera del 1906 \"La th\u00e9orie physique: son object et sa structure\".\nL'olismo di Duhem.\nNe \"La th\u00e9orie physique\" Duhem scrive: \nIn modo pi\u00f9 formale si pu\u00f2 esprimere la tesi di Duhem in questo modo\nO \u00e8 un'asserzione osservativa, che descrive come dovrebbero andare le cose se fossero valide tutte le ipotesi T1, T2, \u2026, T5. Ma i dati sperimentali ci indicano che l'asserzione osservativa O \u00e8 falsa (non-O). Per modus tollens si deve concludere che l'insieme di ipotesi (T1 &amp; T2 &amp; T3 &amp; T4 &amp; T5) non \u00e8 in accordo con l'esperienza, cio\u00e8 che almeno una delle ipotesi che lo compongono \u00e8 falsa. Tuttavia, in mancanza di altri dati, non si pu\u00f2 decidere quale delle ipotesi sia quella falsa.\nDa questa sua tesi Duhem trae la conseguenza che in fisica \u00e8 impossibile fare un experimentum crucis. Un esperimento \u00e8 cruciale tra T1 e T2 se T1 prevede l'osservazione O e T2 prevede l'osservazione non-O. Tuttavia, nessuna tesi pu\u00f2 essere messa a confronto con l'esperienza isolatamente come invece dovrebbe essere per consentire l'experimentum crucis. Nessuna teoria pu\u00f2 essere confrontata da sola con i risultati di un esperimento. Insieme con ogni teoria sottoposta a verifica sperimentale sono sempre presenti molte assunzioni ausiliarie, alcune delle quali implicite. Fra queste assunzioni ausiliarie bisogna ricordare anche quelle che riguardano il funzionamento degli apparati sperimentali. Inoltre, se in un certo momento esistono solo due teorie T1 e T2 in competizione, ci potrebbe sempre essere una terza teoria T3 che spiegherebbe meglio i fenomeni.\nL'olismo di Quine.\nA differenza di Duhem, l'olismo di Willard Van Orman Quine ha un campo di applicazione molto pi\u00f9 vasto della fisica: \u00e8 una caratteristica non solo della metodologia scientifica, ma di tutte le nostre conoscenze e soprattutto del nostro linguaggio.\nL'olismo epistemologico (come quello di Duhem) pone in dubbio la possibilit\u00e0 di una falsificazione empirica conclusiva di singole proposizioni scientifiche; per questa ragione \u00e8 stato anche chiamato tesi della simmetria fra verificazione e falsificazione. Come la verificazione di una ipotesi non pu\u00f2 essere conclusiva (per quanti cigni si possano osservare non potremo mai inferire la verit\u00e0 della proposizione \"Tutti i cigni sono bianchi\"), cos\u00ec anche la falsificazione di una ipotesi non pu\u00f2 essere conclusiva. \nL'olismo semantico (quello di Quine) ritiene invece che tutti i nostri enunciati teorici, non solo quelli scientifici, siano privi di significato separato; non si pu\u00f2 parlare del significato di un enunciato considerato singolarmente, perch\u00e9 il significato non \u00e8 discreto, ma \u00e8 piuttosto \u201csparpagliato\u201d nell'intero linguaggio. Per Quine solo il linguaggio come un tutto unitario \u00e8 propriamente significante."}
{"id": "319233", "revid": "123087468", "url": "https://it.wikipedia.org/wiki?curid=319233", "title": "Lingua franca nova", "text": "La lingua franca nova (abbreviata in LFN e nota colloquialmente come elefen) \u00e8 una lingua artificiale ausiliaria originariamente creata da Cornelis George Boeree della Shippensburg University, in Pennsylvania, e successivamente perfezionata da molti dei suoi utilizzatori. Il suo vocabolario \u00e8 basato sulle lingue romanze francese, italiano, portoghese, spagnolo e catalano.\nLa lingua franca nova ha un'ortografia fonemica basata su 22 lettere, e pu\u00f2 essere scritta usando sia l'alfabeto latino sia l'alfabeto cirillico.\nLa grammatica della lingua franca nova \u00e8 ispirata a quella delle lingue creole romanze. Come gran parte delle lingue creole, la lingua franca nova possiede un sistema grammaticale estremamente semplificato e facile da imparare.\nStoria.\nBoeree inizi\u00f2 a progettare la lingua franca nova nel 1965, con l'obiettivo di creare una lingua ausiliaria internazionale semplice, regolare e facile da imparare da usare per le comunicazioni internazionali. Egli venne ispirato dalla lingua franca mediterranea o \"sabir\", un pidgin romanzo usato dai marinai e dai mercanti europei come lingua franca nelle regioni costiere del Mar Mediterraneo tra l'XI e il XVIII secolo, e da vari creoli come il papiamento e il creolo haitiano. Utilizz\u00f2 il francese, l'italiano, il portoghese, lo spagnolo e il catalano come lessificatori.\nLa lingua franca nova venne presentata per la prima volta su Internet nel 1998. Nel 2002 Bjorn Madsen form\u00f2 un gruppo Yahoo!, che arriv\u00f2 ad avere circa 300 iscritti che contribuirono significativamente all'ulteriore evoluzione della lingua.\nNel 2005 Stefan Fisahn cre\u00f2 un wiki per la lingua. Il wiki si trasfer\u00ec a Wikia nel 2009, poi venne ospitato direttamente sul sito web ufficiale nel 2019.\nNel 2007, Igor Vasiljevic cre\u00f2 un gruppo Facebook, che oggi ha oltre 600 membri.\nNel gennaio 2008 la lingua franca nova ha ottenuto da SIL il codice di classificazione ISO 639-3 \"lfn\".\nNel 2008 Simon Davies inizi\u00f2 a effettuare aggiornamenti significativi al dizionario \"master\" consultabile LFN-inglese. Il dizionario continua a essere tuttora mantenuto aggiornato sul sito web ufficiale, con oltre 20000 lemmi, e venne anche pubblicato in forma cartacea nel 2018.\nNel 2012 venne pubblicato per la prima volta in forma cartacea un romanzo completamente tradotto in lingua franca nova: \"La aventuras de Alisia en la pais de mervelias\", che \u00e8 la traduzione, fatta da Simon Davies, de \"Le avventure di Alice nel Paese delle Meraviglie\" di Lewis Carroll.\nNel 2014 venne lanciato un nuovo sito web ufficiale sul dominio \"elefen.org\": offre vari supporti didattici (come liste di parole per i viaggiatori, guide alla grammatica complete) disponibili in diverse lingue, e ospita un wiki e il dizionario ufficiale consultabile. Sul sito web ufficiale sono disponibili pubblicamente per la lettura anche alcune opere letterarie interamente tradotte in lingua franca nova.\nIl 18 aprile 2018, venne lanciata ufficialmente come regolare progetto Wikipedia la versione di Wikipedia in lingua franca nova, denominata \"Vicipedia\".\nIl 15 maggio 2020 in rete e il 10 maggio 2021 in formato cartaceo venne pubblicato il primo romanzo letterario originale scritto in Lingua Franca Nova: \"La xerca per Pahoa\", di Vicente Costalago.\nIl 5 gennaio 2021, il creatore della lingua, Cornelis George Boeree, mor\u00ec di tumore al pancreas all'et\u00e0 di 68 anni.\nOrigini del lessico.\nIl lessico della lingua franca nova si fonda principalmente sulle lingue romanze occidentali: il francese, l'italiano, il portoghese, lo spagnolo e il catalano.\nLa lingua franca nova non deriva la forma delle sue parole in un modo rigidamente logico, ma i creatori del lessico considerano anche la bellezza dei suoni e altri fattori soggettivi. Generalmente, se una parola \u00e8 simile nella maggior parte delle lingue d'origine, essa viene adottata.\nOvviamente, ogni lingua ha varianti di ortografia e pronuncia. Generalmente, la lingua franca nova preferisce la pronuncia all'ortografia.\nQuando le lingue d'origine condividono una parola nativa dal latino, ma l'hanno modificata in diversi modi, la lingua franca nova preferisce la variante pi\u00f9 vecchia, vale a dire una variante simile al latino. Per esempio:\nMa quando la forma latina non concorda con le regole fonotattiche della lingua franca nova, viene adattata l'ortografia (in un modo analogo alle lingue moderne, soprattutto l'italiano):\nIl lessico della lingua franca nova pu\u00f2 accettare parole straniere ma importanti a livello internazionale (per esempio i nomi delle nazioni moderne, delle principali lingue, dei mari e di altre entit\u00e0 geografiche internazionali, delle entit\u00e0 importanti dalle varie culture del mondo). Generalmente, le parole si trascrivono foneticamente, non ortograficamente (per esempio, la lettera \"c\" diventa \"s\" se la lingua d'origine la pronuncia in modo sibilante, \"tx\" nelle parole prese dall'italiano). Molte eccezioni sono possibili, specialmente quando la pronuncia \u00e8 incerta; in tal caso, si segue preferibilmente l'ortografia (per esempio, la parola \"English\" \u00e8 trascritta come \"\" e non \"inglix\" per mantenere una forma pi\u00f9 riconoscibile).\nOrtografia e pronuncia.\nLa lingua franca nova normalmente viene scritta utilizzando l'alfabeto latino. \u00c8 anche disponibile un alfabeto cirillico parallelo:\nLe vocali della lingua franca nova (\"a\", \"e\", \"i\", \"o\" e \"u\") vengono pronunciate come in italiano. I suoni delle vocali consentono la possibilit\u00e0 di variazioni, soprattutto la \"a\", la \"e\" e la \"o\", come indicato nella tabella soprastante.\nI dittonghi sono \"ai\" , \"au\" , \"eu\" e \"oi\" .\nLe lettere \"i\" e \"u\" vengono usate come semivocali ( e ) ad inizio parola prima di una vocale (ad es. '), tra vocali (ad es. '), in \"li\" e \"ni\" (non nella prima sillaba di una parola) tra vocali (ad es. '), e in \"cu\" e \"gu\" prima di una vocale (ad es. '). La lettera \"n\" viene pronunciata come in \"banco\" () prima della \"g\" (ad es. ') e della \"c\" (ad es. '), e in \"-ng\" alla fine di una sillaba (ad es. \"\"). Le lettere \"e\" e \"o\" possono variare nella pronuncia, come indicato qui sopra dalle tildi (~).\nLa maggior parte delle consonanti viene pronunciata come in italiano, tranne la \"c\" e la \"g\" che vengono sempre pronunciate dure come in \"cane\" (\"can\") e in \"gatto\" (\"gato\"), la \"j\" pronunciata alla francese come in \"gigol\u00f2\" (\"jigolo\"), e la \"x\" per il suono \"sc\" di \"sciarpa\" (\"xarpe\").\nSebbene l'accento tonico \"non\" sia fonemico in lingua franca nova, la maggior parte delle parole \u00e8 accentata sulla vocale o sul dittongo che precede l'ultima consonante (ad es. ', ', '). Le parole senza vocali prima dell'ultima consonante sono accentate sulla prima vocale (ad es. '). Le parole che finiscono con un dittongo sono accentate sul dittongo (ad es. '). Quelle che finiscono con le doppie vocali \"ae\", \"ao\", \"ea\", \"eo\", \"oa\", \"oe\" e \"ui\" sono accentate sulla prima di queste vocali (ad es. '). L'aggiunta di \"-s\" o \"-es\" per i nomi plurali non altera l'accento.\nIl fonema /h/ \u00e8 estremamente marginale e pu\u00f2 essere muto.\nLe lettere \"k\", \"q\", \"w\" e \"y\" (\"ka\", \"qua\", \"wa\" e \"ya\") sono disponibili per le parole e i nomi provenienti da altre lingue. Sono accettabili variazioni nella pronuncia.\nGrammatica.\nLa lingua franca nova \u00e8 una lingua SVO (soggetto-verbo-oggetto). Gli attributi seguono generalmente ci\u00f2 che alterano, cos\u00ec come i sintagmi preposizionali e le proposizioni subordinate.\nA parte il plurale in -s o -es, i sostantivi sono invarianti. Il ruolo di un sostantivo in una proposizione \u00e8 determinato dall'ordine delle parole e dalle preposizioni. Esistono 22 preposizioni, come a \"(a)\", de \"(da, di)\", en \"(in)\" e con \"(con)\".\nI sostantivi sono solitamente preceduti dagli articoli (la \"(il)\" o un \"(un)\") o da altri determinanti come esta \"(questo/i)\", acel \"(quello/i)\", alga \"(un po'/alcuni)\", cada \"(ciascuno)\", multe \"(molto/i)\" e poca \"(poco/i)\". Anche i determinanti possessivi, i numeri cardinali e gli aggettivi bon \"(buono)\" e mal \"(cattivo)\" precedono il sostantivo; i numeri ordinali seguono il sostantivo. Vari pronomi sono identici ai determinanti o derivati da essi.\nI pronomi personali sono invarianti:\nEl \"(egli/ella)\" \u00e8 usato per le persone e per i principali animali; lo \"(esso/a)\" \u00e8 usato per tutto il resto. On \"(si)\" \u00e8 usato come in francese o come \"man\" in tedesco.\nPer quanto riguarda la prima e la seconda persona, i pronomi riflessivi sono uguali ai pronomi regolari, e i determinanti possessivi sono mea \"(mio)\", nosa \"(nostro)\", tua \"(tuo)\" e vosa \"(vostro)\". I pronomi possessivi vengono formati utilizzando l'articolo la \"(il)\" prima dei determinanti possessivi, ad es. la mea \"(il mio)\".\nSe \"(s\u00e9)\" \u00e8 il pronome riflessivo della terza persona, singolare e plurale. Il determinante possessivo della terza persona, sia singolare sia plurale, \u00e8 sua \"(suo/loro)\", e il pronome possessivo \u00e8 la sua \"(il suo/il loro)\".\nI verbi sono invarianti. Il verbo da solo rappresenta il tempo presente e l'infinito. Gli altri tempi e modi sono indicati da particelle che precedono il verbo:\nGli avverbi come ja \"(gi\u00e0)\" e i verbi ausiliari come comensa \"(iniziare)\" sono usati per aggiungere precisione. Il participio presente termina in -nte e il participio passato in -da. Possono essere usati con es \"(essere)\" per formare rispettivamente l'aspetto continuativo e la forma passiva.\nGli aggettivi sono invarianti, e gli avverbi non sono distinti dagli aggettivi. Gli aggettivi seguono i sostantivi e gli avverbi seguono i verbi ma precedono gli aggettivi. Il comparativo viene formato con plu \"(pi\u00f9)\" o min \"(meno)\", il superlativo relativo con la plu \"(il pi\u00f9)\" o la min \"(il meno)\".\nLe domande vengono formate precedendo la proposizione con esce \"(\u00e8 vero che)\" o usando una delle diverse \"parole interrogative\", come cual \"(che cosa, quale/i)\", ci \"(chi)\", do \"(dove)\", cuando \"(quando)\" e perce \"(perch\u00e9)\". Queste stesse parole vengono anche utilizzate per introdurre le proposizioni subordinate, cos\u00ec come fanno le parole si \"(se)\", ce \"(che)\", car \"(poich\u00e9)\" e afin \"(affinch\u00e9)\".\nLe preposizioni comprendono a \"(a)\", de \"(da, di)\", ante \"(davanti a, prima)\", pos \"(dietro, dopo)\", ecc.\nLe congiunzioni comprendono e \"(e)\", o \"(o)\" e ma \"(ma)\".\nLetteratura.\nEsiste una ricca letteratura in lingua franca nova con testi originali e tradotti.\nIl primo romanzo letterario originale scritto in Lingua Franca Nova fu \"La xerca per Pahoa\", di Vicente Costalago, pubblicato il 15 maggio 2020 in rete e il 10 maggio 2021 in formato cartaceo.\nTra le principali opere letterarie tradotte in lingua franca nova, tutte disponibili pubblicamente per la lettura sul sito ufficiale, troviamo:\nBandiera.\nLa bandiera della lingua franca nova, disegnata nel 2010 da Stefan Fisahn e Beate Hornung, \u00e8 il simbolo principale della lingua franca nova e degli elefenisti.\nLa bandiera \u00e8 formata da cinque bande colorate (blu, verde, giallo, arancione e rosso) che partono dall'angolo in basso a sinistra e si estendono verso i bordi superiore e destro.\n\u00c8 simile alla bandiera delle Seychelles, uno Stato che adotta il creolo come lingua ufficiale, ma utilizza i colori dell'arcobaleno che simboleggia la pace. La forma vuole essere evocativa del sorgere del sole.\nIn passato sono esistite altre bandiere: la prima, disegnata originariamente da Boeree e scherzosamente chiamata \"europijon\" dal gioco di parole tra \"pijon\" (colomba) ed \"europijin\" (europidgin), si ispirava a un disegno di Pablo Picasso."}
{"id": "319240", "revid": "1305772", "url": "https://it.wikipedia.org/wiki?curid=319240", "title": "Crystal", "text": ""}
{"id": "319243", "revid": "339392", "url": "https://it.wikipedia.org/wiki?curid=319243", "title": "Ethelwulf of Wessex", "text": ""}
{"id": "319244", "revid": "125632226", "url": "https://it.wikipedia.org/wiki?curid=319244", "title": "Advertising Space", "text": "Advertising Space \u00e8 una canzone del cantante britannico Robbie Williams. \u00c8 il secondo singolo estratto dal sesto album \"Intensive Care\".\nIl brano trae ispirazione dalla storia di Quentin Tarantino intitolata \"Una vita al massimo\", nella quale il personaggio di Christian Slater \u00e8 in grado di parlare allo spirito di Elvis Presley. Elegiaca e triste, la canzone descrive la tragica parabola discendente di una stella, dal culmine della notoriet\u00e0 e del successo alla disperazione e alla morte.\nIl video del brano \u00e8 stato diretto da David LaChapelle e trasmesso per la prima volta nel novembre del 2005. Nel video Williams imita nel modo di atteggiarsi, di cantare e di vestire Elvis Presley.\nTracce.\nUK 2-Track CD Single\nUK CD Maxi\nUK DVD"}
{"id": "319245", "revid": "125959218", "url": "https://it.wikipedia.org/wiki?curid=319245", "title": "Alfabeto farfallino", "text": "Il farfallino o alfabeto farfallino \u00e8 una lingua ludica per bambini. In questo alfabeto le vocali vengono \"codificate\" per parlare in codice segreto, per esempio , \"Alfabeto farfallino\" diventa: \"afalfafabefetofo fafarfafallifinofo\" \nSchema.\nSi pu\u00f2 intendere come una forma estremamente semplice di codice segreto e consiste nel raddoppiare ogni vocale con l'aggiunta di una \"f\" interposta: per esempio, \"a\" diventa \"afa\", \"e\" diventa \"efe\", e cos\u00ec via (quindi \"ciao\" diventa \"cifiafaofo\"). Esiste una variante, pi\u00f9 debole, che consiste semplicemente nell'inserire una \"f\" dopo ogni sillaba. Viene detto \"farfallino\" perch\u00e9 la parola \"farfalla\" ha un suono simile a quello delle parole \"codificate\" secondo questo schema.\nVarianti.\nQuesto schema generale ammette ovviamente un'infinit\u00e0 di varianti, alcune delle quali hanno a loro volta una certa diffusione; In francese esiste un gioco linguistico analogo in cui \"a\" diventa \"adaga\", \"e\" diventa \"edegue\" e cos\u00ec via. Nei paesi di lingua spagnola c'\u00e8 l\"idioma de la pe\" o \"jeringonza\" (rispettivamente \"lingua della p\" o \"gergo\"), in cui si aggiunge una \"p\". Lo \"jeringonza\" \u00e8 particolarmente popolare in Sudamerica, dove \u00e8 chiamato in diversi modi, in genere derivati da \"jeringonza\" (per esempio \"jeringozo\" in Argentina e Uruguay, \"jeringonzo\" in Colombia, \"jerigonzo\" o \"jerigoncio\" in Cile). Lo \"jeringonza\" \u00e8 diffuso anche in Brasile, col nome di \"l\u00edngua do p\u00ea\" (\"lingua della p\").\nIl farfallino e le sue varianti sono casi di crittografia basata su un cifrario a sostituzione (come, ad esempio, il cifrario di Cesare). La regola di sostituzione particolarmente semplice rende possibile la decodifica anche \"a orecchio\". L\u2019incomprensibilit\u00e0 di quello che si dice viene dall'inserimento di altri suoni e sillabe aggiuntive che disturbano la comprensione. Questo non vale per altri tipi di codici a sostituzione usati dai bambini in cui la regola di sostituzione \u00e8 irregolare.\nSostituzioni nell'alfabeto farfallino:\nCultura di massa.\nAll'alfabeto farfallino Federico Fellini dedica una scena nel film 8\u00bd. Il protagonista Guido Anselmi (ruolo interpretato da Marcello Mastroianni) incontra il mago Maurice (interpretato da Ian Dallas), che insieme con la sua assistente, la sensitiva Maya (l'attrice Mary Indovino) si lancia nella lettura del pensiero di Guido, da dove spuntano certe parole misteriose: \u201cAsa Nisi Masa\u201d. Segue un lungo flashback che porta a svelare l\u2019origine delle parole: da bambino, il regista usava la frase come formula magica, che pronunciata in un certo modo, faceva puntare le pupille di un uomo ritratto in un dipinto verso un tesoro nascosto. Dalla traslitterazione della parola magica scritta in farfallino, si arriva poi alla parola originale: anima.\nNel 2016, una domanda di logica sull'alfabeto farfallino \u00e8 stata inserita all'interno del test d\u2019ingresso per le facolt\u00e0 a numero chiuso, Medicina e Chirurgia e Odontoiatria, alla Sapienza.\nE' usato nel film The Mask."}
{"id": "319246", "revid": "14691", "url": "https://it.wikipedia.org/wiki?curid=319246", "title": "Grande Isola delle Hawaii", "text": ""}
{"id": "319247", "revid": "339392", "url": "https://it.wikipedia.org/wiki?curid=319247", "title": "Non al denaro non all'amore ne' al cielo", "text": ""}
{"id": "319250", "revid": "709565", "url": "https://it.wikipedia.org/wiki?curid=319250", "title": "Claudia Razzi", "text": "Biografia.\nFiglia del curatore di edizioni Claudio Razzi, \u00e8 madre della doppiatrice Guendalina Ward avuta dall'ex marito Luca Ward.\nHa prestato voce al personaggio di Sheila nell'anime \"Occhi di gatto\", all'attrice Nicollette Sheridan in \"Desperate Housewives\" e a Bitty Schram in Detective Monk. D\u00e0 voce al personaggio di Vicky in \"Due fantagenitori\".\nTra le altre attrici, ha doppiato Helena Bonham Carter, Meg Ryan, Jennifer Jason Leigh e Ashley Judd."}
{"id": "319253", "revid": "1632387", "url": "https://it.wikipedia.org/wiki?curid=319253", "title": "Geometria proiettiva", "text": "La geometria proiettiva \u00e8 la parte della geometria che modellizza i concetti intuitivi di \"prospettiva\" e \"orizzonte\". Definisce e studia gli enti geometrici usuali (punti, rette, ...) senza utilizzare misure o confronto di lunghezze.\nPu\u00f2 essere pensata informalmente come la geometria che nasce dal collocare il proprio occhio in un punto dello spazio, cos\u00ec che ogni linea che intersechi l'\"occhio\" appaia solo come un punto. Le grandezze degli oggetti non sono direttamente quantificabili (perch\u00e9 guardando il mondo con un occhio soltanto non abbiamo informazioni sulla profondit\u00e0) e l'orizzonte \u00e8 considerato parte integrante dello spazio. Come conseguenza, nella geometria piana proiettiva due rette si intersecano sempre, non esistono quindi due rette parallele e distinte che non hanno punti di intersezione.\nStoria.\nL'origine della geometria proiettiva \u00e8 legata agli sforzi di un artista e matematico francese, Girard Desargues (1591-1661), che cercava una via alternativa per il disegno in prospettiva, che generalizzasse l'uso dei punti di fuga e includesse il caso in cui questi sono infinitamente lontani. Egli inquadr\u00f2 quindi la geometria euclidea all'interno di un sistema geometrico pi\u00f9 generale. La geometria proiettiva si svilupp\u00f2 quindi pi\u00f9 ampiamente nella prima met\u00e0 del diciannovesimo secolo. Storicamente, questo sviluppo pu\u00f2 essere letto come un passaggio intermedio tra la geometria analitica (introdotta da Cartesio nel XVII secolo) e la geometria algebrica (che occupa un ruolo cruciale nel XX secolo).\nIl passaggio dalla geometria analitica a quella proiettiva si effettu\u00f2 sostituendo le usuali coordinate cartesiane (ad esempio del piano cartesiano) con delle nuove coordinate, dette coordinate omogenee. Tramite queste coordinate, lo spazio (ad esempio, il piano) si arricch\u00ec di alcuni \"punti all'infinito\", che la geometria proiettiva considera punti a tutti gli effetti, indistinguibili dai punti \"finiti\" (da cui il carattere \"omogeneo\" del nuovo spazio, in cui tutti i punti hanno lo stesso ruolo).\nI matematici del XIX secolo si resero conto che in questo nuovo contesto \"omogeneo\" molti teoremi risultavano pi\u00f9 semplici ed eleganti: questo grazie alla scomparsa di molti \"casi eccezionali\", generati da configurazioni particolari (quali ad esempio quella di due rette parallele nel piano), proprie della geometria euclidea ma assenti nella proiettiva. In particolare lo studio delle curve risultava semplificato nel contesto proiettivo: tramite l'utilizzo dell'algebra lineare vennero classificate le coniche, e matematici come Julius Pl\u00fccker iniziarono a rappresentare le curve come punti di altri spazi proiettivi, generalmente pi\u00f9 grandi.\nI matematici che per primi introdussero la geometria proiettiva, tra cui Poncelet e Steiner, non intendevano inizialmente estendere la geometria analitica. Le tecniche di dimostrazione erano inizialmente sintetiche (cio\u00e8 simili a quelle di Euclide, senza l'ausilio dell'algebra), e lo spazio proiettivo era introdotto su base assiomatica (con assiomi simili a quelli di Euclide). Per questo motivo una riformulazione rigorosa dei lavori di questi matematici in chiave odierna \u00e8 spesso difficile: anche nel caso pi\u00f9 semplice del piano proiettivo, il loro approccio assiomatico comprende anche modelli diversi da quello definito oggi (e non studiabili tramite l'algebra lineare).\nVerso la fine del secolo la scuola italiana (composta tra gli altri da Castelnuovo, Enriques e Severi) usc\u00ec dal solco della tradizione finendo per trovarsi ad affrontare nuovi problemi che richiedevano tecniche algebriche sempre pi\u00f9 potenti. Nacque quindi la geometria algebrica.\nPropriet\u00e0.\nLa \"retta all'infinito\".\nQualunque fosse la discussione sui suoi fondamenti nel XIX secolo, la geometria proiettiva includeva come una sua propriet\u00e0 basilare quella dell'incidenza tra due rette qualunque nel piano: due rette distinte \"L\" e \"M\" nel piano proiettivo si intersecano \"sempre\" in esattamente un punto \"P\". Contrariamente alla geometria euclidea o analitica, in quella proiettiva non esistono rette parallele. Il caso \"eccezionale\" delle rette \"parallele\" viene eliminato aggiungendo al piano i \"punti all'infinito\", o \"punti impropri\". Cos\u00ec, due rette parallele hanno in comune un punto all'infinito, che si pu\u00f2 immaginare come la loro direzione.\nQuesti nuovi punti formano anch'essi una retta, detta \"retta all'infinito\" o \"impropria\", o anche \"orizzonte\". La teoria considera quindi la \"retta all'infinito\" come una retta qualsiasi, indistinta dalle altre.\nLo stesso accade in dimensione pi\u00f9 alta: lo spazio proiettivo tridimensionale \u00e8 ottenuto aggiungendo il \"piano all'infinito\", in modo che due piani nello spazio non siano mai paralleli, ma si intersechino sempre in una retta.\nSemplificazione dei teoremi classici.\nGrazie all'aggiunta dei punti all'infinito, e all'eliminazione dei fenomeni di parallelismo, molti teoremi classici assumono nella geometria proiettiva una forma pi\u00f9 semplice, pi\u00f9 essenziale.\nAd esempio, la geometria proiettiva fornisce una descrizione breve ed elegante delle sezioni coniche: iperbole, parabola e ellisse altro non sono che la \"stessa conica\" nel piano proiettivo, e le differenze fra questi tre enti dipendono soltanto da come questo oggetto interseca la retta all'infinito: l'iperbole la interseca in due punti, la parabola in uno solo, l'ellisse in nessuno.\nIl teorema di Pappo e il teorema di Desargues sono due risultati riguardanti alcune configurazioni di rette nel piano. Ciascun teorema ha una versione proiettiva e una euclidea. La versione proiettiva \u00e8 espressa sinteticamente con un unico enunciato, mentre la euclidea necessita una trattazione differenziata per alcuni casi, a seconda della configurazione delle rette: ad esempio se una di queste \u00e8 \"all'infinito\" si ottiene un risultato, se due sono parallele se ne ottiene un altro, ecc.\nApplicazioni.\nScienze naturali.\nTra i non matematici che hanno studiato e usato la geometria proiettiva per modellizzare fenomeni del mondo vivente, \u00e8 da menzionare il filosofo Rudolf Steiner (il quale non va confuso con il matematico svizzero Jakob Steiner, in precedenza menzionato). Tra gli studiosi che contribuirono a questo filone, ci sono Louis Locher-Ernst, Hermann von Baravalle (che studi\u00f2 il potenziale pedagogico della geometria proiettiva nella scuola superiore e nei corsi per futuri docenti) e Lawrence Edwards."}
{"id": "319256", "revid": "1305772", "url": "https://it.wikipedia.org/wiki?curid=319256", "title": "Dagoberto II", "text": "Origini.\nEra l'unico figlio maschio del re dei Franchi Sali di Austrasia della dinastia merovingia, Sigeberto III e della moglie, Inechilde. La sorella, Bilichilde, fu regina di tutti i Franchi, per aver sposato il re merovingio, Childerico II.\nBiografia.\nQuando Dagoberto nacque, suo padre aveva, da pochi anni, adottato Childeberto, figlio di Grimoaldo suo maggiordomo di palazzo dal 643. Sigeberto III mor\u00ec pochi anni dopo, nel 656, nominando suo unico erede Dagoberto: ma, approfittando della sua giovane et\u00e0, Grimoaldo lo fece rapire, tonsurare (gli ordini minori rendevano quanti li ricevessero inabili a regnare) e lo invi\u00f2 in un monastero scozzese o irlandese (forse a Slane), accompagnato dal vescovo di Poitiers, Didone. Cos\u00ec il maggiordomo, il figlio di Pipino di Landen, Grimoaldo, riusc\u00ec cos\u00ec a far riconoscere il figlio Childeberto, detto \"l'Adottato\", re di Austrasia.\nL'esilio.\nSecondo una tradizione, durante il suo esilio ventennale, Dagoberto avrebbe soggiornato anche presso la corte di Northumbria, a York: qui avrebbe anche sposato la figlia del re, Margherita, dalla quale sarebbero nate le sante Erminia e Adele, badesse rispettivamente dei monasteri di O\u00ebren e di Pfalzel, entrambi presso Treviri (ma probabilmente la notizia fu fabbricata dai cronisti dei monasteri per dare prestigio alle due fondazioni).Il rientro di Dagoberto in Austrasia \u00e8 senz'altro avvenuto dopo l'uccisione del cugino, Childeberto II, e della sorella, Bilichilde, tra la fine del 675 e l'inizio del 676, perch\u00e9 in quel momento in Austrasia non c'era alcun re.\nSituazione in Austrasia.\nLa nobilt\u00e0 d'Austrasia si ribell\u00f2 a Grimoaldo lo combatt\u00e9 e lo cattur\u00f2, quindi Grimoaldo fu consegnato al sovrano di Neustria, Clodoveo II, che lo mise in carcere a Parigi e, per aver perseguitato il suo sovrano, fu condannato a morte e fatto morire sotto tortura.Giustiziato l'usurpatore, Clodoveo II si annesse il regno d'Austrasia.\n\u00c8 incerto se l'annessione dell'Austrasia sia avvenuta nel 657 ad opera di Ercinoaldo, Maggiordomo di Clodoveo II, o nel 662 grazie ad Ebroino, Maggiordomo di Neustria del successore di Clodoveo, Clotario III: Childeberto avrebbe continuato a regnare, anche dopo la cattura del padre; secondo alcune fonti sarebbe stato Ercinoaldo a farlo uccidere nel 657; per altre, l'usurpatore venne deposto e fatto giustiziare da Ebroino, nel 662. Sicuramente Wulfoaldo, maggiordomo di Austrasia, nel 662, stacc\u00f2 l'Austrasia dalla Neustria e insedi\u00f2 sul suo trono Childerico II, di nemmeno dieci anni, fratello di Clotario III, che, alla morte del fratello, nel 673, conquist\u00f2 anche la Neustria e regn\u00f2 fino al 675, quando fu ucciso in Neustria e gli succedette il figlio presunto Clodoveo III, morto o, molto pi\u00f9 probabilmente, chiuso in convento subito dopo l'acclamazione (676); gli succedette il terzo fratello di Clotario III e Chilperico II Teodorico III, con l'appoggio di Ebroino, ma con l'opposizione di Wulfoaldo.\nDagoberto II re di Austrasia.\nUn'insurrezione dei nobili di Austrasia, con a capo il maggiordomo di Austrasia, Wulfoaldo, imped\u00ec a Teodorico III di installarsi anche sul trono di Austrasia, sul quale Wulfoaldo con la vedova di Sigeberto III, Inechilde, si adoperarono per portarci Dagoberto II, tornato dal suo esilio accompagnato da san Vilfrido. Nello stesso tempo, Ebroino, che nel 673 era stato chiuso in monastero, in Burgundia, evase dal monastero ed insieme a molti compagni d'arme, rientr\u00f2 in Neustria, dove rimise sul trono Teodorico III e si riprese la carica di maggiordomo di Neustria, cercando di imporre Teodorico III anche in Austrasia. Rientrato in Austrasia, Dagoberto divenne, nel 676, re dei Franchi di Austrasia. Scopo del suo governo fu il consolidamento della monarchia: si scontr\u00f2 spesso col maggiordomo di Neustria, Ebroino, sempre intenzionato a riunire i regni Franchi sotto Teodorico III, che nel 677, attaccarono invano l'Austrasia. E fu probabilmente lo stesso Ebroino ad organizzare la partita di caccia in cui, nel 679, Dagoberto perse la vita a seguito di un colpo di spada all'inguine da parte di alcuni congiurati.Dagoberto fu inumato a Stenay, nella basilica di Saint-R\u00e9mi.\nCarlo il Calvo fece erigere una basilica nella foresta di Wo\u00ebvre, presso Stenay, in Lorena, luogo della sua uccisione.\nPrivo di eredi diretti, la corona di Austrasia and\u00f2 a Teodorico III.\nDiscendenza.\nDi Dagoberto non si conosce alcuna discendenza diretta, ma alcuni cronisti gli attribuirono un figlio (infatti, nell\"'Ex historia episcoporum autissiodorensium\" \u00e8 scritto che alcune fonti lo davano padre del futuro re Clotario IV, mentre negli \"Annales Francorum Ludovici Dufour\" \u00e8 scritto che Clotario IV verosimilmente poteva discendere dai re di Austrasia, Sigeberto e Dagoberto II):"}
{"id": "319257", "revid": "125895212", "url": "https://it.wikipedia.org/wiki?curid=319257", "title": "Ilaria Stagni", "text": "Biografia.\nFiglia degli attori e doppiatori Vittorio Stagni e Lorenza Biella, \u00e8 madre di Jacopo Castagna, avuto dal direttore del doppiaggio Anton Giulio Castagna. Ilaria Stagni ha doppiato spesso bambini maschi, tra i quali Bart Simpson della serie animata \"I Simpson\", Macaulay Culkin in \"Mamma, ho perso l'aereo\" e Barret Oliver ne \"La storia infinita\".\nTra le attrici cui ha prestato pi\u00f9 spesso la voce ci sono Mira Sorvino, Winona Ryder, Charlize Theron, Jennifer Lopez e Samantha Morton. Tra le altre attrici doppiate Jessica Biel in \"The Illusionist - L'illusionista\" e \"Settimo cielo\", Nicole Eggert in \"Baby Sitter\", Kim Fields (Tootie del telefilm \"L'albero delle mele\"), Claire Danes in \"Stardust\", Eva Longoria, Salma Hayek, Christina Ricci, Natalie Portman, Sienna Miller, Patricia Arquette, e Jennifer Connelly in \"Phenomena\" e \"Labyrinth\". Ha anche ridoppiato Shirley Temple in alcuni suoi film, come \"Riccioli d'oro\", \"Zoccoletti olandesi\" e \"La piccola principessa\". \nNel campo dell'animazione la Stagni ha prestato la voce a Shippo, personaggio dell'anime giapponese \"Inuyasha\", a Shampoo in \"Ranma \u00bd\". Nel 1993 ha inoltre dato voce al topo Jerry Mouse in \"Tom &amp; Jerry - Il film\", e nel 1995 alla protagonista di \"Pocahontas\"; nel 1999 a Terk nel film Disney \"Tarzan\" e nel 2000 a Baba in \"Galline in fuga\" e Chel in \"La strada per El Dorado\". \u00c8 inoltre stata la voce di Jessie nei film \"Toy Story 2 - Woody e Buzz alla riscossa\", \"Toy Story 3 - La grande fuga\" e \"Toy Story 4\". Tra i doppiaggi pi\u00f9 significativi avuti nei telefilm, quelli di Mayim Bialik in \"Blossom - Le avventure di una teenager\", di Hannah Murray nel telefilm \"Skins\" e Kimberly Williams-Paisley nella mini-serie tv \"Il magico regno delle favole\".\nHa lavorato in esclusiva con la CVD dal 1997. Successivamente \u00e8 divenuta una doppiatrice libera. Nel 2006 ha vinto il Leggio d'oro per la miglior interpretazione femminile dell'anno per il doppiaggio di Jennifer Lopez in \"Il vento del perdono.\" Dal 2009 interpreta nella trasmissione radiofonica \"Il ruggito del coniglio\" il personaggio di Nadia Cartocci, una ragazza assuefatta al social network Facebook."}
{"id": "319258", "revid": "371529", "url": "https://it.wikipedia.org/wiki?curid=319258", "title": "Michael Caine", "text": "Apparso in oltre cento pellicole e attivo sul grande schermo dal 1956, \u00e8 uno dei volti pi\u00f9 noti del cinema britannico moderno, grazie alla versatilit\u00e0 in ruoli da protagonista e da caratterista: tra le sue interpretazioni pi\u00f9 note, quella nel ruolo della spia inglese Harry Palmer da \"Ipcress\" (1965) a \"Intrigo a San Pietroburgo\" (1996), un \"agente segreto ombroso, silenzioso [\u2026] antitesi del coevo James Bond\".\nRaggiunge la notoriet\u00e0 internazionale negli anni sessanta con \"Alfie\" (1966) di Lewis Gilbert, e bissa il successo nel decennio successivo con pellicole quali \"Carter\" (1971), \"L'uomo che volle farsi re\" (1975) e \"Quell'ultimo ponte\" (1978). In et\u00e0 matura, dagli anni ottanta, riceve i principali riconoscimenti della carriera, un BAFTA Award e un Golden Globe per \"Rita, Rita, Rita\" (1983) e il primo dei due Oscar, grazie al ruolo di Elliot in \"Hannah e le sue sorelle\" di Woody Allen (1986). Riceve un secondo premio Oscar come miglior attore non protagonista per l'interpretazione di un medico in \"Le regole della casa del sidro\" (1999). Ha interpretato Alfred Pennyworth, il maggiordomo di Bruce Wayne/Batman nella trilogia del cavaliere oscuro diretta da Christopher Nolan. \u00c8 apparso anche in altri film di Nolan: \"The Prestige\" (2006), \"Inception\" (2010), \"Interstellar\" (2014), in un cameo vocale in \"Dunkirk\" (2017) e in \"Tenet\" (2020).\nInsieme a Jack Nicholson e a Paul Newman \u00e8 l'unico attore della storia a esser stato candidato ai premi Oscar per film prodotti in cinque decenni: negli anni sessanta, settanta, ottanta, novanta e duemila. Nel 1992 Caine, grande tifoso del Chelsea, \u00e8 stato insignito del titolo di Commendatore dell'Ordine dell'Impero Britannico dalla regina Elisabetta II come riconoscimento al suo contributo nella storia del cinema. Nel 2000 \u00e8 stato nominato cavaliere.\nBiografia.\nCaine nasce a Rotherhithe, un quartiere residenziale di Southwark (Londra), il 14 marzo del 1933, figlio di Maurice Joseph Micklewhite Sr., uno scaricatore portuale inglese di religione cattolica e d'origini per met\u00e0 irlandesi e per met\u00e0 pavee, e di Ellen Frances Marie Burchell, una cuoca e domestica inglese di religione protestante. Ha un fratellastro materno, David William Burchell, e un fratello, Stanley Micklewhite, anch'egli attore. Dopo un'infanzia difficile, a diciotto anni lascia la scuola e per qualche tempo intraprende la carriera militare come fuciliere nei \"Royal Fusiliers\" durante la Guerra di Corea dal 1952 al 1954. Deciso a diventare attore, frequenta una scuola di recitazione e fa una breve gavetta in teatro. Nel 1955 sposa Patricia Haines, da cui divorzia tre anni dopo. I due hanno avuto una figlia, Dominique.\nDebutta nel cinema alla fine degli anni cinquanta in ruoli spesso non accreditati e ottiene il suo primo successo accanto a Stanley Baker e Ulla Jacobsson in \"Zulu\" (1964) di Cy Endfield, nel quale interpreta il tenente Gonville Bromhead. Seguir\u00e0 \"Ipcress\" (1965) di Sidney J. Furie, nel ruolo della spia Harry Palmer, il laconico agente segreto protagonista di una breve saga spionistica che conquista grande notoriet\u00e0, pur con caratteristiche molto lontane dal personaggio del suo coevo James Bond. Caine riprende subito il ruolo di Harry Palmer nei film \"Funerale a Berlino\" (1966) di Guy Hamilton e \"Il cervello da un miliardo di dollari\" (1967) di Ken Russell, e molti anni dopo nel televisivo \"All'inseguimento della morte rossa\" (1995) di George Mihalka e in \"Intrigo a San Pietroburgo\" (1996) di Douglas Jackson. Con i film \"Alfie\" (1966) di Lewis Gilbert, \"Gambit - Grande furto al Semiramis\" (1966) di Ronald Neame e \"Sette volte donna\" (1967) di Vittorio De Sica, questi ultimi al fianco di Shirley MacLaine, dimostra una grande attitudine per la commedia, mentre riconferma il suo talento drammatico in pellicole come \"E venne la notte\" (1967) di Otto Preminger, \"I lunghi giorni delle aquile\" (1969) di Guy Hamilton, \"Non \u00e8 pi\u00f9 tempo d'eroi\" (1970) di Robert Aldrich e \"L'ultima valle\" (1970) di James Clavell. \nNegli anni settanta si risposa con Shakira Baksh, da cui ha una figlia, Natasha. Durante il decennio appare in film importanti e in genere di successo, come \"Carter\" (1971) di Mike Hodges, \"X Y e Zi\" (1972) di Brian G. Hutton, accanto a Elizabeth Taylor e Susannah York, \"Gli insospettabili\" (1972) di Joseph L. Mankiewicz, in cui recita al fianco di Laurence Olivier, \"Il seme dell'odio\" (1975) di Ralph Nelson, \"L'uomo che volle farsi re\" (1975) di John Huston, \"Una romantica donna inglese\" (1975) di Joseph Losey, \"La notte dell'aquila\" (1976) di John Sturges, \"Quell'ultimo ponte\" (1977) di Richard Attenborough, fino a \"California Suite\" (1978) di Herbert Ross, in coppia con Maggie Smith, \"Swarm\" (1978) di Irwin Allen e \"Vestito per uccidere\" (1980) di Brian De Palma, con coprotagonista Angie Dickinson.\nPer tutti gli anni ottanta e novanta alterna ruoli di livello in film di prestigio - come quello del pigmalione di una parrucchiera in \"Rita, Rita, Rita\" (1983) di Lewis Gilbert o del commediografo in crisi in \"Trappola mortale\" (1982) di Sidney Lumet - ad altri pi\u00f9 convenzionali. Si aggiudica due premi Oscar, il primo per il ruolo dell'adultero marito di una delle protagoniste (Mia Farrow) in \"Hannah e le sue sorelle\" (1986) di Woody Allen, e il secondo per quello del medico abortista in \"Le regole della casa del sidro\" (1999) di Lasse Hallstr\u00f6m. Ottiene inoltre numerose altre candidature agli Oscar, l'ultima delle quali per la sua partecipazione al film \"The Quiet American\" (2002) di Phillip Noyce, tratto dal romanzo di Graham Greene. Tra gli altri film di successo ai quali lavora sono da ricordare \"Batman Begins\" (2005) e \"The Prestige\" (2006), entrambi di Christopher Nolan, e \"The Weather Man - L'uomo delle previsioni\" (2005) di Gore Verbinski.\nNel 2007 recita al fianco di Jude Law in \"Sleuth - Gli insospettabili\" di Kenneth Branagh, remake de \"Gli insospettabili\" del 1972, dove interpreta la parte che fu di Olivier nell'originale. Nel 2008 ritorna nel sequel di \"Batman Begins\", \"Il cavaliere oscuro\", e ancora con Nolan partecipa a \"Inception\" (2010) di Christopher Nolan. Nell'ottobre 2010 pubblica la sua autobiografia, \"The Elephant to Hollywood\". Nel 2012 recita al fianco di Dwayne Johnson in \"Viaggio nell'isola misteriosa\" di Brad Peyton e torna a interpretare il maggiordomo Alfred nel terzo capitolo della saga di Batman diretta da Nolan, \"Il cavaliere oscuro - Il ritorno\". Nel 2015 \u00e8 protagonista del film \"Youth - La giovinezza\", diretto da Paolo Sorrentino, presentato in concorso al \"Festival di Cannes\". Nel luglio 2016 decide di cambiare ufficialmente il suo nome in Michael Caine per semplificare le procedure di sicurezza agli aeroporti.\nDoppiatori italiani.\nNelle versioni in italiano dei suoi film, Michael Caine \u00e8 stato doppiato da:\nDa doppiatore \u00e8 sostituito da"}
{"id": "319260", "revid": "1272592", "url": "https://it.wikipedia.org/wiki?curid=319260", "title": "Nazionale di calcio dell'Ucraina", "text": "La nazionale di calcio dell'Ucraina (in ucraino \u0417\u0431\u0456\u0440\u043d\u0430 \u0423\u043a\u0440\u0430\u0457\u043d\u0438 \u0437 \u0444\u0443\u0442\u0431\u043e\u043b\u0443, \"Zb\u0456rna Ukrajini z futbolu\") \u00e8 la rappresentativa calcistica dell'Ucraina ed \u00e8 posta sotto l'egida dell'Associazione calcistica dell'Ucraina (UAF) (fino al 2019 conosciuta come Federazione calcistica dell'Ucraina (FFU)).\nLa nazionale ucraina, che ha esordito nel 1992, conta una partecipazione alla fase finale del campionato del mondo, nel 2006, edizione in cui raggiunse i quarti di finale, eliminata dall' poi laureatasi campione del mondo. Al campionato europeo conta tre partecipazioni alla fase finale, nel 2012, quando fu nazionale del paese ospitante insieme alla , nel 2016 e nel 2020, raggiungendo in quest'ultima edizione i quarti di finale. Pi\u00f9 volte \u00e8 giunta a disputare i play-off di qualificazione a mondiali ed europei (, , , e ) senza riuscire a vincerli.\nNella classifica mondiale della FIFA l'Ucraina ha ottenuto come miglior piazzamento l'11\u00ba posto del febbraio 2007, il peggior piazzamento \u00e8 stato invece il 132\u00ba posto del settembre 1993. Occupa il 25\u00ba posto della classifica.\nStoria.\nPeriodo pre-indipendenza.\nBen prima dell'indipendenza dal paese, avvenuta con il crollo dell'URSS, una selezione ucraina fu attiva dal 1925 al 1935. Il primo incontro documentato della selezione ucraina risale al 1928, quando fu organizzato un torneo tra le selezioni delle varie repubbliche sovietiche socialiste e le squadre di club della citt\u00e0 di Mosca. Appena prima dell'inizio del torneo l'Ucraina gioc\u00f2 due amichevoli contro la Federaci\u00f3n Roja del Deporte, squadra uruguaiana, una a Charkiv (persa per 1-2) e una a Mosca (vinta per 3-2). Nel torneo sovietico gioc\u00f2 tre partite e raggiunse la finale, dove fu sconfitta dal Mosca per 1-0. Nel cammino verso la finale riusc\u00ec a sconfiggere la e la selezione della Repubblica Transcaucasica.\nNel 1929 sconfisse per 4-1 l'Austria meridionale in un'amichevole giocata a Charkiv.\nNel 1931 partecip\u00f2 ad un altro torneo pansovietico a Mosca, dove gioc\u00f2 una partita di semifinale, persa per 3-0 contro la Repubblica Transcaucasica.\nNel 1986 l'Ucraina vinse in casa il torneo calcistico delle Spartakiadi dell'URSS sconfiggendo in finale l'.\nAnni 1990.\nEsordi.\nNata da quella sovietica dopo il crollo dell'Unione Sovietica, la nazionale ucraina gioc\u00f2 la sua prima partita ufficiale il 29 aprile 1992, un'amichevole contro l' allo Stadio Avanhard di U\u017ehorod (1-3 per gli ungheresi, gol ucraino di Ivan Hetsko). La partita si sarebbe dovuta svolgere allo Stadio della Repubblica di Kiev, ma per problemi finanziari si decise per il suo spostamento vicino al confine con l'Ungheria. Per la partita la selezione Ucraina non fece alcuna preparazione, dal momento che si radun\u00f2 il 27 aprile e l'indomani raggiunse in volo la citt\u00e0 di U\u017ehorod. La compagine ucraina era priva di molti elementi di valore ed esperienza, impegnati nel contempo con la in amichevole contro l' a Mosca, e gli unici calciatori della rosa che potevano vantare esperienza con le nazionali di calcio erano Ivan Hetsko e Oleh Lu\u017enyj. Gli altri avevano giocato con la nazionale olimpica sovietica, mentre Serhij Kovalec' aveva militato nell'Ucraina alle Spartakiadi dell'URSS del 1986.\nPrima della nascita della nazionale ucraina propriamente detta, molti giocatori ucraini rappresentarono importanti tasselli dell' che aveva ben figurato al campionato del mondo 1986 e al campionato d'Europa 1988, sotto la direzione di Valerij Lobanovs'kyj (con 7 giocatori di origine ucraina su 11 titolari nella finale), ma parecchi di loro, come Andrej Kan\u010del'skis, Viktor Onopko, Sergej Juran, Jurij Nikiforov, Ilya Tsymbalar ed Oleg Salenko, scelsero di militare nella invece che nella propria, avendo la FIFA identificato nella Russia l'erede della nazionale sovietica. Akhrik Tsveiba e Oleksij Mychajly\u010denko, che militarono nell'URSS e nella CSI, contano una e due presenze con la nazionale ucraina, collezionate nella fase conclusiva della loro carriera.\nIl primo allenatore dell'Ucraina avrebbe dovuto essere Valerij Lobanovs'kyj, che all'epoca era per\u00f2 sotto contratto con gli . Si stabil\u00ec che la scelta del CT della nazionale sarebbe ricaduta su un allenatore selezionato tra un comitato tecnico composto da Anatolij Puza\u010d, tecnico della , Jevhen Ku\u010derevs'kyj, allenatore del , Evgenij Leme\u0161ko, allenatore della Torpedo Zapori\u017e\u017eja, Yukhym Shkolnykov, alla guida del Bukovyna \u010cernivci, e Viktor Prokopenko, allenatore del . In seguito ai suddetti allenatori si aggiunse anche Valerij Jarem\u010denko, tecnico dello . Alla fine la rosa dei nomi si ridusse a Puzach, Yaremn\u010denko e Prokopenko, il quale alla fine divenne il CT.\nNell'estate del 1992 la nazionale ucraina gioc\u00f2 due altre partite in trasferta, il 27 giugno contro gli (0-0) e il 26 agosto ancora contro l'Ungheria (che vinse per 2-1). Dopo questa sconfitta, maturata a causa di due gol subiti negli ultimi dieci minuti di gioco, Prokopenko si dimise.\nPer l'amichevole in programma nell'autunno 1992 a Minsk contro la il ruolo di CT pass\u00f2 a Mykola Pavlov e Leonid Tka\u010denko, i vice di Prokopenko. Allo Stadio Dinamo l'Ucraina riusc\u00ec a pareggiare con un gol di Jurij Maksymov.\nL'Ucraina sulla scena internazionale.\nNonostante l'abbandono di tanti ex-sovietici di origine ucraina, gli anni novanta furono un buon periodo per la scuola calcistica ucraina, con giocatori come Andrij Voronin e Anatolij Tymo\u0161\u010duk e specialmente molti prodotti delle giovanili della Dinamo Kiev, che produsse talenti del calibro di Serhij Rebrov, Oleksandr \u0160ovkovs'kyj e, soprattutto, uno dei pi\u00f9 incisivi attaccanti del periodo e una delle principali stelle calcistiche della storia del paese, Andrij \u0160ev\u010denko, che ne divent\u00f2 ben presto capitano e simbolo.\nNell'inverno del 1992 fu nominato allenatore dell'Ucraina l'ex stella della Dinamo Kiev Oleh Bazylevy\u010d. Il 27 aprile 1993 il nuovo CT esord\u00ec con un pareggio in amichevole alla Prokopenko Arena di Odessa contro : al gol israeliano rispose, a dieci minuti dalla fine, una rete di Serhij Konovalov. Il 18 maggio 1993, a Vilnius, l'Ucraina ottenne la prima vittoria battendo per 1-2 la con reti di Viktor Leonenko e Dmytro Mykhaylenko, che risposero al vantaggio lituano. Nell'estate seguente la squadra ucraina perse per 3-1 in casa della (gol ucraino di Andrij Husin). Nell'ottobre 1993 l'Ucraina tenne la sua prima tourn\u00e9e, disputando tre di partite negli Stati Uniti. Ad High Point, il 16 ottobre, batt\u00e9 per 2-1 gli di fronte a 32\u00a0600 spettatori (doppietta di Viktor Leonenko); a San Diego, il 20 ottobre, perse per 1-2 contro il di fronte a circa 54\u00a0000 spettatori; il 23 ottobre vinse nuovamente contro gli Stati Uniti, stavolta per 1-0 (gol di Serhij Popov) a Bethlehem di fronte a 8\u00a0000 spettatori.\nInserita nel gruppo 4 di qualificazione al dal sorteggio tenutosi il 22 gennaio 1994 a Manchester, l'Ucraina trov\u00f2 nel raggruppamento l', prima nella classifica mondiale della FIFA del novembre 1993 e ai vertici del calcio mondiale, la quotata e , ed . Nel marzo 1994 l'Ucraina fu sconfitta in amichevole (0-1) sul campo di , poi batt\u00e9 la per 3-1. Le successive amichevoli in trasferta contro e , entrambe terminate 1-1, fecero da preludio all'esordio in competizioni ufficiali, avvenuto il 7 settembre 1994, nella prima giornata delle qualificazioni a Euro 1996. In questa occasione, allo Stadio della Repubblica di Kiev, l'Ucraina, di fronte a 25\u00a0000 spettatori, sub\u00ec un'inattesa sconfitta per 0-2 contro la , a causa di due gol subiti a met\u00e0 del secondo tempo, nell'arco di un paio di minuti. La successiva avversaria fu la , che aveva esonerato il CT ucraino Anatolij By\u0161ovec per affidarsi ai suoi assistenti Mykola Pavlov e Volodymyr Muntyan. Con i sudcoreani l'Ucraina gioc\u00f2 due partite amichevoli e le perse entrambe. Al ritorno in patria, il 20 settembre 1994, Bazylevy\u010d fu pesantemente criticato dai vertici federali. Sul suo futuro si sarebbe deciso nella riunione del comitato esecutivo della federcalcio ucraina, ma Bazylevy\u010d decise di dimettersi, accusando Bannikov di \"mancanza di tatto\". Il 24 settembre 1994 la panchina ucraina pass\u00f2 a J\u00f3zsef Szab\u00f3, ad interim fino alla fine dell'anno. L'esordio di Szab\u00f3 non fu positivo, dato che il 12 ottobre l'Ucraina pareggi\u00f2 per 0-0 a Kiev contro la Slovenia, ma il 13 novembre la squadra batt\u00e9 per 3-0 a Kiev l'Estonia, chiudendo l'anno solare al quarto posto della graduatoria del girone di qualificazione a Euro 1996. Il nuovo anno port\u00f2 un nuovo CT: il 5 gennaio 1995 la federcalcio ucraina nomin\u00f2 allenatore della nazionale Anatolij Kon'kov, che esord\u00ec in gare ufficiali il 25 marzo, perdendo per 4-0 in casa della Croazia, prima di subire un'altra sconfitta, per 0-2, a Kiev contro l'Italia. Sotto la gestione Konkov l'Ucraina concluse al quarto posto il girone di qualificazione all'europeo, con un bilancio complessivo di 4 vittorie, un pareggio e 5 sconfitte. Fu, tuttavia, l'unica squadra del girone in grado di battere la Croazia (classificatasi prima per il vantaggio negli scontri diretti contro l'Italia), l'11 giugno 1995 a Kiev (1-0 con gol di Jurij Kalytvyncev).\nIl 9 aprile 1996 Szab\u00f3 torn\u00f2 sulla panchina dell'Ucraina, dove sarebbe rimasto per tre anni. Sotto la sua gestione la nazionale affront\u00f2, in un difficile girone di qualificazione al , la campione d'Europa in carica, il , reduce dall'eliminazione ai quarti di finale di Euro 1996, l', l' e l'. Battendo l'Irlanda del Nord a Belfast (1-0) e il Portogallo a Kiev (2-1) e approfittando di un passo falso della Germania in casa contro i nordirlandesi (1-1), l'Ucraina sal\u00ec in testa al girone dopo due giornate. Malgrado la sconfitta per 1-0 patita in Portogallo, riprese la testa del gruppo battendo per 1-0 l'Albania a Granada (in campo neutro per via dei disordini in corso nel paese schipetaro) e in casa l'Irlanda del Nord (2-1). Con tre punti di vantaggio sulla Germania e una partita in meno rispetto ai tedeschi, per gli ucraini la strada verso la qualificazione parve spianata. Fu in questo momento, per\u00f2, che le cose iniziarono a complicarsi. Prima la sconfitta subita il 30 aprile 1997 a Brema contro i tedeschi (2-0) e poi il pareggio in casa (1-1) con l'Armenia del 7 maggio seguente frenarono il cammino degli ucraini, che il 7 giugno a Kiev non andarono oltre un pari senza reti contro la \"Mannschaft\". Nel frattempo il Portogallo riusc\u00ec ad approfittare degli scontri diretti tra ucraini e tedeschi per inserirsi nella lotta per i vertici della classifica. L'Ucraina si risollev\u00f2 battendo in casa (1-0) l'Albania ad agosto, prima di chiudere il girone con una vittoria per 0-2 contro l'Armenia a Erevan nell'ottobre 1997. Grazie a questi ultimi risultati concluse seconda e ottenne dunque un posto nei play-off di qualificazione al mondiale a scapito dei portoghesi. Agli spareggi fu, tuttavia, la Croazia a qualificarsi per , battendo gli ucraini in casa (2-0) all'andata e pareggiando in trasferta (1-1) al ritorno.\nArriv\u00f2 poi un'altra delusione nei play-off di qualificazione al . Dopo il secondo posto nel girone di , campione del mondo in carica, , e , la nazionale ucraina fu eliminata dalla . Il 13 novembre 1999 furono gli ucraini ad aprire le marcature a Lubiana (gol di Andrij \u0160ev\u010denko), ma due gol sloveni ribaltarono il risultato (2-1). Un rigore di Sergej Rebrov fece passare in vantaggio gli ucraini anche nella sfida di ritorno, il 17 novembre a Kiev, ma un gol di Miran Pavlin a dodici minuti dalla fine valse agli sloveni la qualificazione.\nAnni 2000: il debutto mondiale.\nI play-off furono fatali per l'Ucraina anche nelle qualificazioni al . Pur avendo perso una sola partita su dieci, la squadra giallobl\u00f9 chiuse al secondo posto il girone di qualificazione, con quattro punti in meno rispetto alla capolista e davanti a , , , . Nel novembre 2001 fu la ad eliminare la nazionale ucraina agli spareggi (1-1 l'11 novembre a Kiev, 4-1 a il 14 novembre a Dortmund).\nL'Ucraina non riusc\u00ec a qualificarsi neanche per il campionato d'Europa 2004, piazzandosi terza in un girone di qualificazione che comprendeva la e gli inaspettati futuri campioni d'Europa della .\nNel 2005 la squadra riusc\u00ec a qualificarsi per la prima volta nella sua storia ad un mondiale, guidata dal capitano, leader e Pallone d'oro 2004 Andrij \u0160ev\u010denko, che realizz\u00f2 6 dei 18 gol totali della squadra nelle eliminatorie. Gli ucraini furono presenti a Germania 2006 dopo essersi piazzati primi nel loro equilibrato girone di qualificazione, vincendo sette partite e perdendone solo una delle dodici totali e precedendo in classifica rappresentative pi\u00f9 blasonate come la campione d'Europa in carica, la e la .\nIl cammino dei giallobl\u00f9 nella fase finale del mondiale tedesco fu positivo. Inseriti nel girone H con ESP, ed , persero per 4-0 la prima partita contro gli spagnoli, ma in virt\u00f9 delle vittorie per 4-0 sugli arabi e per 1-0 sui tunisini si qualificarono per gli ottavi di finale. Battendo la ai tiri di rigore per 3-0 (dopo lo 0-0 dei tempi supplementari) arrivarono ai quarti di finale, dove furono eliminati dall' (poi campione del mondo), vittoriosa per 3-0.\nGli ucraini non riuscirono a qualificarsi per la fase finale del campionato d'Europa 2008, piazzandosi quarti in un arduo girone di qualificazione comprendente , e .\nL'Ucraina prese parte alle qualificazioni al mondiale del 2010, in programma in Sudafrica. Si piazz\u00f2 seconda nel gruppo 6, alle spalle dell' e precedendo la forte , qualificandosi cos\u00ec per gli spareggi per l'accesso ai mondiale, dove trovarono la . Dopo il pareggio 0-0 in casa dei greci, gli ucraini furono battuti per 1-0 in casa, non riuscendo cos\u00ec a qualificarsi.\nAnni 2010: l'europeo casalingo.\nL'Ucraina del CT Oleh Blochin, gi\u00e0 qualificata in quanto paese ospitante insieme alla al campionato europeo del 2012, si apprest\u00f2 ad esordire in una fase finale di un campionato europeo con notevoli aspettative. Inserita nel gruppo D, nella prima partita batt\u00e9 per 2-1 la Svezia con una doppietta di Andrij \u0160ev\u010denko, che rispose al vantaggio di Zlatan Ibrahimovi\u0107. La partita con la , interrotta dopo cinque minuti a causa di una pioggia torrenziale e ripresa dopo quindici minuti, si concluse con la vittoria dei francesi per 2-0. Nell'ultima partita, contro l', l'Ucraina forn\u00ec una buona prova, ma un colpo di testa di Wayne Rooney al 48\u00ba minuto di gioco port\u00f2 in vantaggio gli inglesi. L'Ucraina pervenne al pareggio con Marko Devi\u0107, nonostante il tentativo di salvataggio sulla linea di John Terry, ma l'arbitro Viktor Kassai non convalid\u00f2 il gol e perci\u00f2 l'Ucraina fu eliminata da Euro 2012.\nNelle eliminatorie del mondiale di l'Ucraina fu inserita nel gruppo H di qualificazione di Inghilterra, Montenegro, Polonia, San Marino e Moldavia. Riusc\u00ec ad aggiudicarsi l'accesso ai play-off piazzandosi seconda con 21 punti in classifica, dietro gli inglesi. Ai play-off contro la , nonostante la vittoria per 2-0 nella partita di andata a Kiev, l'Ucraina fu eliminata a causa del 3-0 subito nella partita ritorno in terra francese.\nCome nelle qualificazioni al mondiale di due anni prima, anche per Euro 2016 (esteso a 24 squadre) l'Ucraina ottenne un posto nei play-off, piazzandosi questa volta terza nel girone dietro Spagna e Slovacchia e lasciandosi alle spalle Bielorussia, Lussemburgo e Macedonia. Agli spareggi gli ucraini batterono la per 2-0 nella partita di andata e pareggiarono per 1-1 in quella di ritorno, accedendo cos\u00ec alla fase finale. In Francia, l'Ucraina fu inserita nel girone C con , e . L'esito della competizione fu negativo: dopo aver perso le prime due partite con Germania ed Irlanda del Nord per 2-0, i giallobl\u00f9 furono aritmeticamente eliminati dal torneo con un turno di anticipo, divenendo la prima squadra della competizione ad essere sicura dell'eliminazione al primo turno. Persero anche l'ultima partita del girone contro la Polonia per 1-0, chiudendo il torneo senza reti all'attivo.\nAl CT Fomenko subentr\u00f2, nel luglio 2016, un simbolo del calcio ucraino, Andrij \u0160ev\u010denko. Per le qualificazioni UEFA al campionato del mondo di , gli ucraini furono inseriti nel gruppo I, dove i principali avversari erano l'emergente Islanda, la Croazia e la Turchia. Dopo un inizio stentato, la nazionale ucraina si riprese e si ritrov\u00f2 seconda in classifica alla vigilia della terzultima gara, ma compromise la qualificazione con la sconfitta in Islanda e soprattutto con la sconfitta interna per 0-2 con la Croazia nell'ultima partita. Fu eliminata chiudendo al terzo posto in classifica, dietro all'Islanda e alla stessa Croazia.\nNel gruppo 1 della Lega B della UEFA Nations League 2018-2019 l'Ucraina ottenne tre vittorie nelle prime tre partite, contro e , guadagnando cos\u00ec l'aritmetica promozione in Lega A nell'ottobre 2018, con un turno di anticipo. Ininfluente fu la sconfitta subita in casa della Slovacchia all'ultimo turno: l'Ucraina chiuse al primo posto il girone, con 5 gol fatti e 5 subiti.\nInserita in un raggruppamento comprendente , , e e , la squadra di \u0160ev\u010denko centr\u00f2 poi la qualificazione al vincendo il girone con un turno di anticipo, grazie al successo in casa per 2-1 contro i portoghesi, e risultando la quinta nazionale a ottenere un posto nella fase finale del torneo.\nAnni 2020: i quarti all'europeo 2020.\nNella fase finale del campionato europeo del 2020, tenutasi nel 2021 a causa del posticipo dovuto alla pandemia di COVID-19, la nazionale ucraina fu inserita nel gruppo C insieme a , e . Persa per 3-2 la gara d'esordio contro gli olandesi, gli ucraini vinsero per 2-1 contro i macedoni e furono sconfitti per 1-0 dagli austriaci. I tre punti ottenuti furono sufficienti per il passaggio del turno, dato che l'Ucraina risult\u00f2 quarta nella graduatoria delle sei nazionali terze in classifica nei rispettivi gironi: in questo modo la nazionale giallobl\u00f9 super\u00f2 per la prima volta la fase a gironi degli europei. Agli ottavi di finale elimin\u00f2 la , battuta per 2-1 dopo i tempi supplementari, accedendo per la prima volta anche ai quarti di finale; l'eliminazione giunse per mano dell', vittoriosa per 4-0.\nDecisamente negativo fu il percorso nella UEFA Nations League 2020-2021: sorteggiata nel gruppo 4 della Lega A insieme a , e , l'Ucraina vinse due partite su sei, concludendo il girone all'ultimo posto e retrocedendo cos\u00ec in Lega B.\nNelle qualificazioni al , l'Ucraina si piazz\u00f2 seconda nel girone vinto dalla Francia, scavalcando all'ultima giornata la Finlandia e qualificandosi ai play-off.\nPartecipazioni ai tornei internazionali.\nFino al 1991 l'Ucraina non aveva una propria nazionale in quanto lo Stato ucraino era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica venne creata la che rappresentava l'omonima confederazione di cui l'Ucraina fa parte tuttora. Tale nazionale, per\u00f2, partecip\u00f2 solo al Campionato europeo di calcio 1992, dopodich\u00e9 ogni nazione che aderiva alla CSI cre\u00f2 la propria nazionale.\nRosa attuale.\nLista dei giocatori convocati per la sfida amichevole contro la dell'11 novembre e la gara di qualificazione al campionato mondiale di calcio 2022 contro la del 16 novembre 2021.\nDati aggiornati al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornato al 16 novembre 2021.\nI giocatori in grassetto sono ancora in attivit\u00e0 in nazionale\nCommissari tecnici.\nDati aggiornati al 21 giugno 2021.\nStaff tecnico.\n\"Staff aggiornato al 29 agosto 2021\".\nConfronti con le altre nazionali.\nDati aggiornati al 31 marzo 2021."}
{"id": "319317", "revid": "1714743", "url": "https://it.wikipedia.org/wiki?curid=319317", "title": "Etelvulfo del Wessex", "text": "Biografia.\nFu il primogenito di Egberto del Wessex: nacque intorno all'800, e succedette al padre come re del Wessex nell'839. Venne incoronato a Kingston upon Thames e combatt\u00e9 i Danesi invasori, le cui spedizioni aumentarono considerevolmente. Una grande vittoria per Etelvulfo avvenne a \"Acleah\", che probabilmente corrisponde a Ockley o Oakley nel Surrey. Etelvulfo inoltre sconfisse Cyngen ap Cadell del Galles assieme al regno di Mercia. Nell'855, dopo la morte della moglie, and\u00f2 in pellegrinaggio a Roma con il suo figlio pi\u00f9 giovane, Alfredo, ove fece completare i lavori per una casa di accoglienza dei pellegrini sassoni presso la chiesa di Santo Spirito in Sassia e fece sontuose donazioni alle chiese ed al popolo di Roma. Durante il viaggio di ritorno, nell'856, spos\u00f2 la principessa Giuditta, figlia di Carlo il Calvo. Tornato in Inghilterra fu deposto dal suo primogenito, Etelbaldo. Mor\u00ec il 13 gennaio 858 e venne sepolto prima a Steyning e poi trasferito successivamente a Winchester. L'immagine qui \u00e8 un ritratto immaginario disegnato da uno sconosciuto artista del diciottesimo secolo, probabilmente lo stesso che disegn\u00f2 molti altri ritratti di re inglesi.\nL'anello dorato, nell'immagine, \u00e8 grande all'incirca un'oncia, riccamente decorato con simboli religiosi, ha inscritto \"Ethelwulf Rex\" e fu trovato a Laverstock, Wiltshire, nel 1780; si pensa sia stato donato a Etelvulfo da uno dei suoi fedeli sudditi."}
{"id": "319318", "revid": "57342", "url": "https://it.wikipedia.org/wiki?curid=319318", "title": "Franca D'Amato", "text": "Biografia.\nDiplomata all'Accademia nazionale d'arte drammatica \"Silvio d'Amico\", \u00e8 diventata nota al pubblico televisivo nel 1984 partecipando al variet\u00e0 \"Al Paradise\" (con il nomignolo di Accademia) condotto da Oreste Lionello, e ha lavorato con Gino Bramieri e Pietro Garinei al variet\u00e0 \"G.B. Show\" (1985).\nTra i lavori teatrali si ricorda il suo esordio \"L'avaro\" di Moli\u00e8re interpretato con Paolo Stoppa nel 1984, \"Pigmalione\" di Shaw con Gianrico Tedeschi e Carlo Hintermann e \"Le nozze di Figaro\" con Renzo Montagnani ed Ennio Coltorti. \nMolto attiva come doppiatrice, ha dato voce a Melina Kanakaredes in \"\", a Marcia Cross nella serie televisiva \"Desperate Housewives\", a Kelly Ripa nella sitcom \"Hope &amp; Faith\", a Melinda Page Hamilton in \"Devious Maids - Panni sporchi a Beverly Hills\", a Denise Richards nella soap opera \"Beautiful\" ed alle attrici Julianne Moore, Tilda Swinton, Juliette Binoche e Helen Hunt.\n\u00c8 socia esclusiva della CVD dal 1995."}
{"id": "319320", "revid": "33689", "url": "https://it.wikipedia.org/wiki?curid=319320", "title": "Campionato cadetto", "text": ""}
{"id": "319321", "revid": "1543377", "url": "https://it.wikipedia.org/wiki?curid=319321", "title": "FreakNet", "text": "FreakNet \u00e8 un Hacklab ed un hackerspace, ovvero un laboratorio hacker di informatica ad accesso libero, attivo a Catania dal 1995, il primo aperto in Italia.\nIl centro cura e sviluppa il Museo dell'Informatica Funzionante di Palazzolo Acreide, dove quasi duemila computer storici sono non soltanto esposti, ma anche accesi e disponibili all'utilizzo del pubblico, sia direttamente che da remoto, tramite Internet.\nPi\u00f9 in generale, FreakNet offre gratuitamente servizi informatici, programmi software e corsi di formazione informatica, e organizza e ospita anche eventi culturali ed artistici non strettamente legati all'informatica.\nStoria.\nLa nascita di FreakNet risale agli anni delle BBS.\nEssa si present\u00f2 come una rete BBS alternativa, sganciata dal circuito mondiale FIDONET, simile a reti quali CYBERNET ed ECN.\nIn quegli anni nacque spontaneamente la collaborazione con la storica rivista antimafia \"I Siciliani\" (fondata da Giuseppe Fava): il giornale divenne il primo ad utilizzare strumenti telematici per la trasmissione dei servizi e dei pezzi e per la diffusione della versione informatica della stessa rivista. La rete di BBS FreakNet offriva quindi alla collettivit\u00e0 la possibilit\u00e0 di denunciare vicende di mafia, soprusi e l'opportunit\u00e0 di \"fare informazione\" dal basso.\nNel 1995 Gabriele Zaverio (conosciuto anche come Asbesto Molesto) decide di allestire un luogo dove fare sperimentazione delle tecnologie informatiche aperte ed ottiene uno spazio al primo piano del Centro Sociale AURO di Catania, che diviene la prima collocazione fisica del FreakNet.\nNascono diverse attivit\u00e0: corsi di informatica di base aperti a cittadini ed extracomunitari, account sui sistemi Unix con indirizzi di posta elettronica; circolazione di software antiproibizionista (come \"High Grow\"); collaborazioni con una delle prime edizioni di \"Libera-Mente, Contro la Mafia\" organizzata dall'Associazione Libera; mostre, spettacoli, eventi e diverse campagne d'informazione (ad esempio, contro la pena di morte e a favore del software libero). Degni di nota i lavori di recupero e catalogazione dell'emeroteca storica del Centro Sociale Auro, che raccoglie collezioni complete di quotidiani dagli anni trenta fino alla fine degli anni sessanta, nonch\u00e9 i primi lavori di digitalizzazione di opere storiche del Sud Italia, quali i volumi \"Historia di Sicilia\" e \"Messina citt\u00e0 nobilissima\" di Giuseppe Buonfiglio (edizione del 1738) il volume \"Historia di Sicilia\" (\"De Rebus Siculis\") di Tommaso Fazello (edizione del 1628), ed i volumi settecenteschi \"Del compendio della Historia del Regno di Napoli\" di Mambrin Roseo da Fabriano e \"Delle Historie Memorabili de suoi tempi\" di Alessandro Ziliolo, oltre ad una \"Campagna per l'obiezione di coscienza all'uso del software chiuso nelle Universit\u00e0\" nel marzo 2000.\nDurante i primi anni della sua esistenza, a causa delle sue attivit\u00e0 sociali a volte provocatorie e per il suo colore politico, il FreakNet viene spesso attaccato dalle autorit\u00e0, che arrivano a chiederne lo sfratto; tale richiesta viene tuttavia dichiarata illegittima e la sentenza apre una lunga storia di ricorsi legali non ancora conclusa. Nello stesso periodo, il centro e i suoi membri subiscono atti di vandalismo, intimidazioni ed alcuni occupanti subiscono lesioni personali, che saranno imputate ad esponenti dell'estrema destra. Successivamente il centro catanese si trasferisce, ed \u00e8 attualmente ospitato presso la sede Arci di Catania, mentre nascono sedi distaccate a Palazzolo Acreide ed a Canterbury.\nAttualmente il FreakNet ha pi\u00f9 di 500 utenti registrati, molti dei quali si collegano da svariate parti del mondo.\nAttivit\u00e0.\nFin dalla propria nascita ha offerto servizi di posta elettronica e connessione Internet a chi non dispone di un computer o una connessione casalinga.\nIl laboratorio utilizza solamente software libero, fornendo programmi anche in lingua araba per le comunit\u00e0 di immigrati.\nNato come un laboratorio singolo, FreakNet oggi \u00e8 una comunit\u00e0 molto vasta che comprende laboratori a Catania, Palazzolo Acreide, Canterbury, diverse comunit\u00e0 virtuali e collaborazioni fattive con altri laboratori, associazioni e fondazioni europee.\nI laboratori sono costituiti quasi interamente da materiale donato da persone di buona volont\u00e0 o da pezzi recuperati da vecchi computer. Il materiale utilizzato risale, in certi casi, alla met\u00e0 degli anni settanta, mentre certa tecnologia pi\u00f9 recente \u00e8 stata salvata dalla spazzatura.\nIl FreakNet ha partecipato o \u00e8 stato invitato a diversi eventi hacker europei.\nLe attivit\u00e0 del FreakNet attualmente spaziano dalla sensibilizzazione alla cultura informatica e alla libert\u00e0 di espressione, dalla diffusione dell'accesso alle reti fino ai computer ed alle tecnologie, nonch\u00e9 alla formazione ed alla creazione di software e strumenti tecnici specifici. \nOltre al museo, tra i progetti sviluppati ci sono:\nMuseo dell'Informatica Funzionante.\nUno dei progetti pi\u00f9 rilevanti del FreakNet \u00e8 il Museo dell'Informatica Funzionante (MusIF), frutto della collaborazione dell'associazione con \"Dyne\", il gruppo di programmatori di software libero responsabili della distribuzione GNU/Linux , e il Poetry Hacklab, un laboratorio di informatica libera di Palazzolo Acreide, un paese nel siracusano.\nL'idea \u00e8 non solo quella di recuperare e classificare macchine storiche, con il loro software e tutta la documentazione disponibile, e di rendere disponibile tale archivio, anche fotografico, via Internet; ma soprattutto di riparare le macchine per renderle funzionanti e, nei limiti del possibile, utilizzabili dai visitatori, anche da remoto.\nTra i quasi duemila computer sinora presenti nella collezione, si trovano minicomputer storici come il PDP-11 della DEC, il Data General Eclipse, l'RS/6000 della IBM, il DPS-6 della Honeywell, o diversi sistemi Apple a partire dal modello I.\nNell'attesa di una sede pi\u00f9 ampia, attualmente gran parte delle quasi duemila macchine sono conservate nei locali del Poetry HackLab di Palazzolo Acreide; alcune di esse sono utilizzabili via internet attraverso i link nelle pagine web del laboratorio Poetry."}
{"id": "319323", "revid": "767487", "url": "https://it.wikipedia.org/wiki?curid=319323", "title": "Euharlee", "text": "Euharlee \u00e8 un comune degli USA, nella Contea di Bartow, nello Stato della Georgia.\nPosta a nord di Atlanta conta 4.094 abitanti (2007). Copre un'area di 12,3\u00a0km\u00b2, per lo pi\u00f9 rurale.\nStoria.\nDopo essere stata fondata 1840 come Burges Mill, nel 1852 diventa Euharlee il quale deriva dal nome \"Eufaula\" che in Cherokee significa \"colei che ride mentre corre\".\nAvendo preservato l'aspetto originale, offre tra le attrattive principali il \"Covered Bridge\", uno dei ponti coperti pi\u00f9 antichi in Georgia. Gli edifici circostanti al ponte presentano l'aspetto originale ma sono stati riadattati all'interno e ospitano la biblioteca locale, il commissariato ed un centro per il turismo."}
{"id": "319324", "revid": "11694", "url": "https://it.wikipedia.org/wiki?curid=319324", "title": "Wepwawet", "text": ""}
{"id": "319326", "revid": "89688", "url": "https://it.wikipedia.org/wiki?curid=319326", "title": "Audio multicanale", "text": "L'audio stereofonico o audio multicanale \u00e8 il sistema di diffusione dell'audio attraverso flussi informativi elettronici distinti, ognuno dei quali fornisce un diverso contenuto sonoro riprodotto da un diverso diffusore acustico posizionato nell'ambiente d'ascolto secondo regole prestabilite.\nL'utilizzo dell'aggettivo \"stereofonico\" nell'espressione \"audio stereofonico\" deriva dal fatto che l'audio \u00e8 destinato a implementare la stereofonia, una tecnica di riproduzione/registrazione del suono pi\u00f9 evoluta della monofonia e finalizzata a conferire spazialit\u00e0 al suono, quindi finalizzata a conferire maggiore realismo al suono in quanto in natura esso ha quasi sempre origine da molteplici punti spaziali. L'utilizzo dell'aggettivo \"multicanale\" nell'equivalente espressione \"audio multicanale\" deriva invece dal fatto che il singolo flusso informativo elettronico \u00e8 chiamato \"canale audio\" (o, se chiaro il contesto audio, semplicemente canale).\nConsuetudini d'uso lessicali.\nSebbene le espressioni \"audio stereofonico\" e \"audio multicanale\" siano del tutto equivalenti, \u00e8 diffuso un loro uso diversificato. Solitamente infatti si parla di \"audio stereofonico\" per indicare l'audio 2.0, cio\u00e8 a due canali, mentre \"audio multicanale\" per indicare audio con un numero di canali maggiore di due. Questo uso diversificato nasce dal fatto che l'audio 2.0 \u00e8 l'implementazione di gran lunga pi\u00f9 diffusa e utilizzata dell'audio stereofonico, quindi per indicare specificatamente tutti gli altri sistemi con pi\u00f9 di due canali si utilizza l'espressione \"audio multicanale\".\nAmbiti di utilizzo.\nL'audio multicanale ha trovato applicazioni inizialmente in campo cinematografico per l'esigenza di spettacolarizzare le colonne sonore e gli effetti sonori dei film. Durante gli anni 1970 fu elaborata una soluzione multicanale dedicata alla riproduzione musicale nota come quadrifonia, che per\u00f2 non dur\u00f2 a lungo. Dopo il boom dell'home theater, sono nate nuove proposte di soluzioni multicanale dedicate alla musica.\nStoria.\nSi dice che Francis Ford Coppola, per la famosa scena degli elicotteri in \"Apocalypse Now\", abbia impiegato pi\u00f9 tempo al mixer audio che alla cinepresa: questo aiuta a capire quanto un audio ben realizzato sia determinante ai fini del coinvolgimento dello spettatore, e quanto sia importante per un regista assicurarsi che lo spettatore percepisca l'opera esattamente come lui l'aveva concepita.\nFantasound.\nIl primo a intuire l'importanza di questo concetto fu Walt Disney, che nel 1942 ide\u00f2 il sistema ottico a 4 canali Fantasound adottato per la pellicola \"Fantasia\", esempio ideale di come una colonna sonora di qualit\u00e0 (sia artistica che tecnica) possa diventare parte integrante, se non addirittura protagonista, di un'intera opera.\nNegli anni successivi si assister\u00e0 a numerose varianti di sistemi audio multicanale, molto spesso legate a film altamente spettacolari. Cinerama, Cinemascope e Todd-AO sono alcune delle soluzioni che hanno sviluppato il formato visivo e, parallelamente, hanno contribuito all'evolversi del formato sonoro. Tutte le soluzioni adottate dopo il Fantasound erano basate su piste magnetiche, producendo buoni risultati ma costi di produzione e manutenzione elevati.\nDolby.\nIl problema fu risolto in maniera ingegnosa da Ray Dolby, una delle figure determinanti nella storia del \"multichannel\". Tecnico audio proveniente dalla compagnia Ampex, e gi\u00e0 popolare per aver messo a punto un sistema per la riduzione del rumore di fondo, egli riport\u00f2 in auge la colonna sonora basata su pista ottica, che fino ad allora consentiva sonori monofonici e a bassa fedelt\u00e0 (pi\u00f9 o meno quella di una conversazione telefonica). Nel 1977 Dolby elabor\u00f2 una codifica che consentiva di inserire quattro canali in una traccia stereofonica: oltre alle informazioni sui canali sinistro e destro, trovarono spazio le informazioni per un canale centrale, installato dietro lo schermo, e un canale posteriore, monofonico ma distribuito su due o pi\u00f9 diffusori. Il tutto era ottenuto senza l'ausilio di piste magnetiche, rendendo il sistema economico e retrocompatibile.\nRisolvendo la perenne esigenza delle industrie di contenere i costi, il Dolby Stereo divenne perci\u00f2 lo standard per l'audio cinematografico professionale, e il suo successo venne definitivamente decretato dal suo uso nei film \"Guerre stellari\" e \"Incontri ravvicinati del terzo tipo\".\nIl cinema in casa.\nNel 1982 comparvero sul mercato \"consumer\" i primi apparecchi con il sistema Dolby Surround. Questi, basandosi su una registrazione stereo, riuscivano a implementare l'audio dei film inserendo un canale di riverbero (monofonico, ma riprodotto con una coppia di altoparlanti tipicamente posta alle spalle dello spettatore). Questo contribuiva ad aumentare il senso di coinvolgimento dello spettatore il quale, anche a casa, aveva l'impressione di trovarsi al centro dell'evento.\nPochi anni dopo, sia il sistema professionale che quello domestico vengono aggiornati: nascono il Dolby Stereo Spectral Recording per il cinema ed il Dolby Pro Logic per l'home theater. Nel sistema cinematografico viene aumentata la dinamica e diventa standard lo LFE (\"Low Frequency Effects\"), un canale separato dedicato alle basse frequenze e diffuso da un altoparlante dedicato, denominato subwoofer, presente anche in precedenza bench\u00e9 opzionale. Il sistema domestico fa passi da gigante, riducendo molto le differenze con quello cinematografico: viene aumentata la dinamica e la separazione tra canali, compare il canale centrale, riservato ai dialoghi e collocato nei pressi dello schermo, e compare anche il canale LFE, anche se opzionale.\nLa rivoluzione digitale.\nL'introduzione dell'audio digitale, operata da Sony e Philips nel 1982, porta nel mondo dell'audio multicanale dei cambiamenti radicali. La comparsa del laserdisc apre la rivoluzione digitale nell'audio multicanale grazie ai Dolby Laboratories e alla DTS (azienda che fino ad allora aveva operato solo nel mercato professionale), che introducono il concetto di compressione audio per aumentare la qualit\u00e0 del sonoro e il numero di canali anche in supporti a capacit\u00e0 limitata.\nDa quel momento la competizione commerciale si sposta sull'efficienza dell'algoritmo di compressione, all'aumentare della quale aumenta anche lo spazio libero sul supporto, che pu\u00f2 essere utilizzato per altri scopi. Questi principi porteranno alla realizzazione del nuovo supporto noto come DVD, in grado di immagazzinare grandi quantit\u00e0 di informazioni anche di natura diversa (dato che una volta convertite in digitale possono essere trattate allo stesso modo) e che presenta alta qualit\u00e0 video, audio multicanale e/o multilingue, elevata interattivit\u00e0, contenuti speciali. Il DVD consente anche la crescita del numero di canali a disposizione, fino a sei o pi\u00f9 e tutti \"discreti\", cio\u00e8 incisi separatamente. La configurazione tipica di questa fase viene definita 5.1, dove \"5\" sta per i cinque canali principali (frontale destro, centrale e sinistro, e per la prima volta in ambito domestico anche posteriore destro e sinistro) e \".1\" per il canale LFE. I sistema dominanti in ambito domestico sono Dolby AC-3 (poi denominato Dolby Digital), DTS e MPEG Multichannel (quest'ultimo destinato ad uno scarso successo). Si affermer\u00e0 il Dolby Digital, anche se il DTS, con un algoritmo di compressione meno distruttivo, incontrer\u00e0 il favore degli utenti pi\u00f9 esigenti e diventer\u00e0 prevalente nelle sale cinematografiche.\nLo scenario attuale.\nIl mercato dell'audio multicanale punta verso due direzioni: usando un alto livello di compressione, si pu\u00f2 applicare l'audio multicanale anche in campi nuovi, come la comunicazione mobile: suonerie per cellulari \"surround\" o videochiamata con audio multicanale. Questo genere di applicazioni, dove la qualit\u00e0 audio non \u00e8 un parametro determinante, vedono l'affermarsi di tecniche che permettono la stereofonia virtuale, riprodotta cio\u00e8 attraverso una sola coppia di diffusori, e creando il senso di diffusione sonora tramite principi di psicoacustica.\nD'altro canto, la disponibilit\u00e0 di supporti pi\u00f9 capienti consente l'utilizzo di algoritmi di compressione meno distruttivi, elevando notevolmente la fedelt\u00e0, come accade per il DVD-Audio e il Super Audio CD, che utilizzano interamente la loro capacit\u00e0 per l'audio multicanale, senza quindi utilizzare alcun tipo di compressione."}
{"id": "319327", "revid": "729019", "url": "https://it.wikipedia.org/wiki?curid=319327", "title": "Johan Paulik", "text": "Biografia.\nCome tutte le star di Bel Ami, che \u00e8 specializzata in pornografia omosessuale, sembra avere poco meno di venti anni, con pochi o nessun pelo, una corporatura muscolosa e snella, una faccia molto fanciullesca, ed un pene pi\u00f9 grande della media (18 centimetri).\nPaulik afferma la sua eterosessualit\u00e0, dichiarando di godere del sesso con gli uomini non perch\u00e9 \u00e8 un omosessuale, bens\u00ec perch\u00e9 a Praga c'\u00e8 una mentalit\u00e0 pi\u00f9 aperta riguardo alla sessualit\u00e0. Molti dei suoi film sono stati grandi successi; \"Sauna Paradiso\", finora, \u00e8 quello pi\u00f9 venduto.\nIl suo precoce ritiro dalle scene \u00e8 stato spiegato in vario modo, una delle giustificazioni addotte era la particolare anatomia anale di Paulik, che gli rendeva complicato e doloroso il ruolo, occasionale, di ricettivit\u00e0 sessuale.\nNel 2000, fu introdotto alla GayVN Hall of Fame. Nel 2002, divent\u00f2 manager generale della Bel Ami in Europa."}
{"id": "319330", "revid": "30610", "url": "https://it.wikipedia.org/wiki?curid=319330", "title": "Amore platonico", "text": "Amore platonico \u00e8 un modo usuale di definire una forma di amore priva della dimensione passionale (romantica). Infatti Platone considera l'attrazione fra i corpi il primo dei vari livelli di amore, bench\u00e9 egli aggiunga che questo livello vada abbandonato per giungere a quelli superiori (amore per l'anima, per le leggi e le istituzioni, per le scienze, assoluto).\nQuesta formula in realt\u00e0 scaturisce da un contesto filosofico in cui l'amore, inteso come moto dell'animo e non come forma di relazione, viene interpretato come impulso al trascendimento della realt\u00e0 sensibile, del mondo delle apparenze, capace di muovere la conoscenza verso uno Spirito assoluto, attuando cio\u00e8 un processo di indiamento (o nella mistica), come illustrato ad esempio nel pensiero di Giordano Bruno.\nNel dialogo del \"Simposio\", il brutto e sapiente Socrate rifiuta la proposta sessuale di Alcibiade, giovane bello e potente, e alla fine del dialogo, nella scena di amore (non consumato), spiega : \u00abCaro Alcibiade, se credevi di scambiare la bellezza straordinaria che vedi in me con la tua avvenenza fisica, tu pensavi di trarre vantaggio ai miei danni. In cambio dell'apparenza del bello, tu cerchi di guadagnarti la verit\u00e0 del bello, e veramente pensi di \"scambiare armi d'oro con armi di bronzo\"\u00bb.\nLe tesi di Pausania sono ben presentate, ma non accolte da Platone.\nIl filosofo, noto nell'ambiente dell'\"Atene-bene\" dell'epoca, teorizza la distinzione fra Afrodite terrestre e Afrodite celeste, amore nobile e volgare, amore per gli uomini e per le donne. Formula per esteso il \"bon ton\" del corteggiamento (con regole comuni per relazioni omo e eterosessuali), e teorizza l'amore pederastico come un'amicizia, uno scambio fra i favori della bellezza con la sapienza e virt\u00f9.\nL'Eros sessuale \u00e8 solo il primo gradino della scala d'amore; l'Eros filosofico va molto pi\u00f9 in alto fino a congiungersi con il Bello e col Bene (sempre uniti e veri in kalokagathia).\nOrigine e diffusione.\nLa locuzione prende il nome dalla teorizzazione dell'amore che Platone fa nei suoi dialoghi. Nel \"Simposio\" Socrate, ispirato da Diotima, parla di Eros () come di un demone figlio di \"Poros\" e \"Penia\". P\u00f2ros, l'espediente, aveva fatto innamorare Pen\u00eca, ossia la povert\u00e0 che genera bisogno. Approfittando di un momento di ubriachezza di P\u00f2ros, Pen\u00eca giace con lui e dalla loro unione nasce \"Eros\", l'amore. Il mito mette in luce come Eros, la forza che fa andare avanti il mondo, abbia una natura ambivalente, che partendo dall'amore delle forme, che porta alla procreazione e alla continuazione della specie umana, lo fa arrivare all'amore della conoscenza (letteralmente: \"filosofia\"): \nIl termine si diffuse nelle lingue moderne, come l'inglese, a partire dall'espressione latina \"amor platonicus\" usata nel XV secolo da Marsilio Ficino come sinonimo di \"amor socraticus\", per denotare l'interesse nei giovani attribuito a Socrate nelle ultime pagine del \"Simposio\". Entrambe le espressioni, in Ficino, indicano l'amore diretto alle qualit\u00e0 morali e intellettuali di una persona piuttosto che a quelle fisiche. I termini si riferiscono al legame affettivo molto speciale che intercorre tra due uomini, maestro e allievo, che Platone aveva descritto nei suoi \"Dialoghi\" ed esemplificato dal rapporto tra Socrate e i suoi giovani studenti, in particolare Alcibiade."}
{"id": "319332", "revid": "767487", "url": "https://it.wikipedia.org/wiki?curid=319332", "title": "Childeberto l'Adottato", "text": "Origine.\nEra l'unico figlio maschio di Grimoaldo (figlio di Pipino di Landen, Maggiordomo di palazzo del regno di Austrasia, e di sua moglie Itta (o Idulberga)), Maggiordomo di palazzo d'Austrasia. Le sue zie, Begga e Gertrude, come sua nonna Itta, sono venerate come sante dalla Chiesa cattolica. \nBiografia.\nSuo padre, Grimoaldo, nel 643, dal re d'Austrasia, Sigeberto III, riusc\u00ec a farsi nominare Maggiordomo di palazzo, carica che prima di lui aveva ricoperto il nonno, Pipino, riuscendo ad avere nelle sue mani tutto il potere sostituendosi nel governo allo stesso re Sigeberto ed essendo Sigeberto ancora privo di eredi, riusc\u00ec addirittura a fargli adottare il piccolo Childeberto e a farlo nominare suo erede al trono.\nPoco dopo (attorno al 652) il re ebbe un figlio dalla moglie Inechilde, Dagoberto II, che quando, suo padre, Sigeberto mor\u00ec (656) da Grimoaldo fu fatto tonsurare e fu inviato in un monastero scozzese, e nello stesso tempo, Grimoaldo proclam\u00f2 re suo figlio, Childeberto, detto l'Adottato. Sembra che Childeberto fu adottato da Sigisberto stesso. Questo tentativo di sostituzione dinastica non \u00e8 interpretabile come un vero e proprio colpo di stato, essendo l'evento valido dal punto di vista giuridico: non solo era stato adottato da Sigisberto III, ma l'atto aveva avuto la sanzione da Roma (sanzione che ritorner\u00e0 con l'ascesa di Pipino il Breve nel 751). \nIl loro regno fu breve: la nobilt\u00e0 d'Austrasia si ribell\u00f2 a Grimoaldo lo combatt\u00e9 e lo cattur\u00f2, quindi Grimoaldo fu consegnato al sovrano di Neustria, Clodoveo II,che, lo mise in carcere a Parigi e, per aver perseguitato il suo sovrano, fu condannato a morte e fatto morire sotto tortura.Giustiziato l'usurpatore, Clodoveo II si annesse il regno d'Austrasia, che torn\u00f2 autonomo nel 676, quando venne reinsediato Dagoberto II.\nChildeberto, avrebbe continuato a regnare, anche dopo la cattura del padre; secondo alcune fonti sarebbe stato Ercinoaldo, maggiordomo di Austrasia sotto Clodoveo II a farlo uccidere nel 657; per altre, l'usurpatore venne deposto e fatto giustiziare da Ebroino, maggiordomo di Clotario III, nel 662. \nLa dinastia dei Pipinidi riusc\u00ec a recuperare il potere e la carica di Maggiordomo solo nel 680, grazie a Pipino di Herstal, capostipite dei carolingi."}
{"id": "319343", "revid": "1516566", "url": "https://it.wikipedia.org/wiki?curid=319343", "title": "Castoro (araldica)", "text": "In araldica il castoro \u00e8 simbolo di \"destrezza\", \"intelligenza\" e \"perseveranza\". Inoltre, poich\u00e9 nell'antichit\u00e0 si riteneva che il castoro, credendo di essere cacciato per i suoi genitali, se li recidesse con i denti per stare tranquillo, \u00e8 anche simbolo di \"pace\". Il castoro \u00e8 stato spesso assunto nello stemma da chi aveva stipulato una tregua o una pace.\n\u00c8 raro nelle armi italiane ed \u00e8 pi\u00f9 frequente nel blasone tedesco."}
{"id": "319345", "revid": "712828", "url": "https://it.wikipedia.org/wiki?curid=319345", "title": "Droide da battaglia", "text": ""}
{"id": "319346", "revid": "88740", "url": "https://it.wikipedia.org/wiki?curid=319346", "title": "Cima", "text": ""}
{"id": "319351", "revid": "1566286", "url": "https://it.wikipedia.org/wiki?curid=319351", "title": "Marc Porel", "text": "Biografia.\nEra il figlio dell'attrice di teatro e di cinema Jacqueline Porel (nipote di R\u00e9jane) e dell'attore G\u00e9rard Landry (artista molto prolifico, con pi\u00f9 di cento film al suo attivo). Il fratello Jean-Marie fu uno dei fotografi simbolo della sua generazione; ma fu la sorella Anne Marie, nota giornalista di moda, ad introdurlo nel mondo dello spettacolo facendogli conoscere personalit\u00e0 come Fran\u00e7oise Hardy, France Gall e Sylvie Vartan.\nFisico scattante e volto piacente, Marc Porel debutt\u00f2 come attore nel film \"Il 13\u00ba uomo\" (1967) di Costa-Gavras, interpretando piccole parti in pellicole quali \"Il clan dei siciliani\" (1969) di Henri Verneuil. Nel 1972 partecip\u00f2 a \"Ludwig\" di Luchino Visconti, ove interpret\u00f2 la guardia amante del protagonista, ed a \"Non si sevizia un paperino\" di Lucio Fulci (in quest'ultimo thriller interpret\u00f2 il difficile ruolo di un sacerdote folle). Recit\u00f2 anche in altri film poliziotteschi, girati in Italia e di grande successo, come \"Tony Arzenta (Big Guns)\" (1973) di Duccio Tessari, nel ruolo di un feroce criminale accanto ad Alain Delon, \"Uomini si nasce poliziotti si muore\" (1976) di Ruggero Deodato, nei panni di uno spietato giustiziere, e \"Una spirale di nebbia\" (1977) di Eriprando Visconti.\nTorn\u00f2 a lavorare con Luchino Visconti nel 1976, prendendo parte al film \"L'innocente\" in un ruolo di primo piano. Nel film interpret\u00f2 il ruolo di Filippo D'Alborio, padre della creatura sacrificata dal protagonista della pellicola, interpretato da Giancarlo Giannini. Nel film recitavano inoltre anche Laura Antonelli, Massimo Girotti e Rina Morelli. Nel film, peraltro, \u00e8 presente un'audace scena di nudo integrale dell'attore: spostandosi dalla doccia, dopo un incontro di scherma, si reca a prendere l'asciugamano per coprirsi, sotto gli occhi del protagonista.\nVita privata.\nDalla prima moglie, la modella B\u00e9n\u00e9dicte Lacoste, Marc ebbe la prima figlia B\u00e9reng\u00e8re (1968-1991). Dopo il divorzio il 26 ottobre 1977 spos\u00f2 l'attrice italiana Barbara Magnolfi, con la quale ebbe la figlia Camille (1980). Con la moglie gir\u00f2 quattro film: \"Difficile morire\" (1977), \"Milano... difendersi o morire\" (1978), \"La sorella di Ursula\" (1978) e \"La pagella\" (1980).\nPorel mor\u00ec prematuramente il 15 agosto 1983, all\u2019et\u00e0 di 34 anni, ufficialmente colpito da una meningite, anche se la causa reale pare sia riconducibile a una overdose. \u00c8 sepolto a Parigi nel cimitero di Passy, accanto alla figlia B\u00e9reng\u00e8re (morta a soli 23 anni), alla madre Jacqueline Porel, alla nonna di quest'ultima (l'attrice teatrale R\u00e9jane) e all'attore Fran\u00e7ois P\u00e9rier (primo marito di Jacqueline)."}
{"id": "319352", "revid": "1516566", "url": "https://it.wikipedia.org/wiki?curid=319352", "title": "Catena (araldica)", "text": "In araldica la catena assume molti diversi significati simbolici:"}
{"id": "319369", "revid": "126257", "url": "https://it.wikipedia.org/wiki?curid=319369", "title": "Caudato", "text": ""}
{"id": "319371", "revid": "339392", "url": "https://it.wikipedia.org/wiki?curid=319371", "title": "Dnieper", "text": ""}
{"id": "319376", "revid": "9498", "url": "https://it.wikipedia.org/wiki?curid=319376", "title": "Carronate", "text": ""}
{"id": "319380", "revid": "1992900", "url": "https://it.wikipedia.org/wiki?curid=319380", "title": "Ian Paice", "text": "\u00c8 uno dei batteristi pi\u00f9 conosciuti nella scena musicale rock, divenuto famoso come membro dei Deep Purple.\nMolto creativo e brillante interprete di lunghi assoli, \u00e8 considerato uno dei migliori batteristi rock di sempre, con un suono e uno stile unico evidentemente influenzato dalla musica jazz.\nBiografia.\nNato a Nottingham ma cresciuto nella cittadina di Bicester nell'Oxfordshire, dopo avere mosso i primi passi professionali nell'orchestra da sala da ballo del padre, Paice entra a far parte un gruppo locale chiamato Georgie and the Rave-Ons, quindi divenuto Shindigs, che lascer\u00e0 per unirsi agli MI 5, poi chiamati Maze, capitanati dal cantante Rod Evans.\nNel 1967, cos\u00ec, quando Evans entra a far parte dei Roundabout, band che muter\u00e0 poco dopo il proprio nome in Deep Purple, il diciannovenne Paice si trova in ottima posizione per subentrare a un tentennante Bobby Woodman. Ad oggi, il mancino batterista \u00e8 il solo componente dei Deep Purple ad avere militato in tutte le incarnazioni del gruppo.\nNel 1976, dopo lo scioglimento della band britannica, Ian Paice forma con Jon Lord i Paice Ashton Lord, band che si dissolver\u00e0 dopo un disco in studio e una manciata di date.\nNel 1979, dopo avere brevemente considerato di entrare nei Gillan, Ian sceglie di integrare i Whitesnake, dove ritrova Lord e Coverdale (nonch\u00e9 Bernie Marsden, l'ex chitarrista dei PAL), in tempo per il tour successivo alla registrazione di \"Love Hunter\". Con i Whitesnake, Paice registra tre album in studio e un live, oltre a comparire nei due dischi da solista di Marsden. Quanto Coverdale mette in pausa la band, nel 1982, Paice entra nel gruppo del chitarrista irlandese Gary Moore, dove militer\u00e0 fino alla riformazione del 1984 dei Deep Purple.\nCome turnista vanta moltissime collaborazioni. Su tutte, spiccano quella con Doug Yule in occasione dell'ultimo lavoro in studio attribuito ai Velvet Underground, \"Squeeze\" (1973), e quella con Paul McCartney in occasione dell'album \"Run Devil Run\" pubblicato nel 1999, e del successivo DVD \"Live at the Cavern Club\".\nFra i momenti pi\u00f9 rappresentativi del suo stile non va dimenticata la prestazione resa nel live \"Made in Japan\" dei Deep Purple dove, rifacendosi ad una prassi gi\u00e0 introdotta al grande pubblico rock da batteristi come Ginger Baker o Keith Moon, si \u00e8 esibito in un assolo di diversi minuti all'interno del brano \"The Mule\".\nNel 2002 \u00e8 uscito un DVD documentario dal titolo \"Ian Paice on the Drums\" oppure \"Not for the Pro's\". Dagli anni duemila, Ian Paice \u00e8 solito effettuare alcuni mini tour da solista con l'accompagnamento di musicisti locali, con i quali esegue principalmente canzoni dei Deep Purple. Per esempio nel 2009 si \u00e8 esibito al teatro Ariston di Gaeta, con vari musicisti del luogo e non.\nIan \u00e8 sposato con Jacky, sorella gemella della consorte di Jon Lord, e ha tre figli. La coppia \u00e8 molto attiva in madrepatria nella raccolta di fondi per la ricerca contro il cancro, in particolare attraverso il concerto-evento \"The Sunflower Jam\", che vede coinvolti molti protagonisti della scena rock britannica."}
{"id": "319386", "revid": "1516566", "url": "https://it.wikipedia.org/wiki?curid=319386", "title": "Cavallo (araldica)", "text": "In araldica il cavallo \u00e8 simbolo di \"valore\", \"animo intrepido\" ed \u00e8 considerato una delle figure nobili del blasone. La figura del cavallo \u00e8 stata spesso assunta nello stemma di chi aveva attaccato il campo nemico e lo aveva disperso con una carica di cavalleria."}
{"id": "319389", "revid": "1226", "url": "https://it.wikipedia.org/wiki?curid=319389", "title": "Postmodern", "text": ""}
{"id": "319390", "revid": "1226", "url": "https://it.wikipedia.org/wiki?curid=319390", "title": "Post modern", "text": ""}
{"id": "319392", "revid": "1226", "url": "https://it.wikipedia.org/wiki?curid=319392", "title": "Post-Modern", "text": ""}
{"id": "319393", "revid": "1318658", "url": "https://it.wikipedia.org/wiki?curid=319393", "title": "Mondial", "text": ""}
{"id": "319406", "revid": "1745361", "url": "https://it.wikipedia.org/wiki?curid=319406", "title": "Meccanismo di difesa", "text": "Un meccanismo di difesa, nella teoria psicoanalitica, \u00e8 una funzione propria dell'Io attraverso la quale questo si protegge da eccessive richieste libidiche o da esperienze di pulsioni troppo intense che non \u00e8 in grado di fronteggiare direttamente.\nStoria.\nLe teorie di Sigmund Freud sono all'origine dello studio dei meccanismi di difesa che \u00e8 stato sviluppato da diversi psicoanalisti; in particolare sono di ampio rilievo i contributi della figlia di Freud, Anna Freud nel suo libro \"L'Io e i meccanismi di difesa\", 1968 (\"Das Ich und die Abwehrmechanismen\", 1936; \"The Ego and Mechanisms of Defense\", 1937).\nDescrizione.\nTeoria.\nLa teorizzazione dei meccanismi di difesa \u00e8 mutuata dall'esperienza clinica di vari psicoanalisti nell'osservazione delle pi\u00f9 comuni reazioni dei pazienti a esperienze particolarmente penose o considerate insuperabili, ma anche nei confronti di situazioni relazionali comuni, che per\u00f2 creano difficolt\u00e0 nell'integrare la sfera delle pulsioni e quella morale. Per estensione in psicologia si intendono tali tutti i meccanismi psichici, consci e inconsci, messi in atto dall'individuo per proteggersi da situazioni ambientali, esistenziali e relazionali dolorose o potenzialmente pericolose.\nNatura inconscia e combinata.\nUn meccanismo di difesa entra in azione con modalit\u00e0 al di fuori della sfera della coscienza: di fronte a una situazione che genera eccessiva angoscia, per esempio, l'Io ricorre a varie strategie per fronteggiare l'estrema portata ansiosa dell'evento, con lo scopo preminente di escludere dalla coscienza ci\u00f2 che \u00e8 ritenuto inaccettabile e pericoloso. Raramente i meccanismi di difesa intervengono separatamente: nella maggior parte dei casi sono combinati per fronteggiare l'evento o l'effetto sotto pi\u00f9 profili.\n\"Normalit\u00e0\" e \"patologia\".\nNella teoria psicoanalitica i meccanismi di difesa sono funzioni di un Io stabile, dal momento che servono a gestire le comuni richieste pulsionali (ambientali o interne, operate da istanze psichiche) in rapporto all'altrettanto comune coscienza morale o alle individuali capacit\u00e0 di fronteggiare reazioni affettive (sia considerate \"positive\" che \"negative\"). Si tratta perci\u00f2 di funzioni fondamentali per l'adattamento, per operare quell'ideale \"compromesso fra pulsione e morale culturale\" di cui Freud si occup\u00f2 a lungo nella determinazione delle cause della nevrosi.\nI meccanismi di difesa non dovrebbero essere intesi come \"patologici\", neppure se il loro impiego \u00e8 disadattivo, dal momento che possono essere utilizzati in maniera troppo rigida, inflessibile e indiscriminata (per esempio, mancando un'effettiva situazione minacciosa), ma la loro funzione \u00e8 sempre la stessa, quella cio\u00e8 formatasi nel corso dello sviluppo infantile per affrontare la realt\u00e0. Nei casi in cui i meccanismi di difesa vengano impiegati in senso disadattivo, sono riscontrabili le pi\u00f9 comuni forme di disturbo mentale.\nClassificazioni.\nPer periodo di sviluppo.\nPer il periodo di sviluppo, i meccanismi di difesa si possono dividere in due gruppi: meccanismi di difesa primari (immaturi) e secondari (maturi). I primari sono \"primitivi, immaturi\" e sviluppati nella prima infanzia. Secondo Freud, si sviluppano precocemente quando non si instaura chiarezza nel confine tra il S\u00e9 e il mondo esterno. I meccanismi primitivi tendono a essere \"totalitari\". Al contrario, i meccanismi di difesa maturi (secondari) si sviluppano nell'et\u00e0 adulta. I meccanismi di difesa secondari nascono quando vi sono conflitti tra l\u2019io, il super io e l\u2019es oppure se ci sono conflitti tra la parte dell\u2019Io che vuole vivere esperienze e quella capace di osservare senza passare all\u2019azione.\nPer tipo di patologia.\nPropri delle nevrosi.\nI meccanismi di difesa che operano in un contesto nevrotico (sia alla base, cio\u00e8 nella formazione di un disturbo nevrotico, sia nel senso di un \"mantenimento\" della nevrosi) agiscono soprattutto nella direzione di un contenimento o gestione dell'ansia o di altre situazioni affettive intense. Il pi\u00f9 comune di essi \u00e8 la rimozione, assieme alla quale operano meccanismi pi\u00f9 \"complessi\" implicati spesso nella formazione del comportamento ritenuto sintomatico, come la formazione reattiva (comune nei disturbi ossessivo-compulsivi), lo spostamento e la condensazione (tipici delle fobie), e l'intellettualizzazione.\nPropri dei disturbi di personalit\u00e0.\nNei disturbi di personalit\u00e0, si osservano spesso delle difficolt\u00e0 nella gestione degli affetti, che possono risultare eccessivamente intensi anche in presenza di un evento che comunemente \u00e8 giudicato neutro. I meccanismi di difesa tipici di questi disturbi operano soprattutto nella struttura dell'Io, tanto che il pi\u00f9 comune di questi \u00e8 la scissione. Altri meccanismi riconosciuti sono la proiezione (impiegata in maniera massiccia e incontrollabile nelle personalit\u00e0 paranoidi), l'idealizzazione (impiegata in quadri \"borderline\"). Solitamente, questa classe di meccanismi di difesa \u00e8 considerata pi\u00f9 \"arcaica\" rispetto a quella dei meccanismi tipici delle nevrosi, proprio perch\u00e9 pi\u00f9 elementari e impiegate in maniera massiccia nella primissima infanzia.\nPropri delle psicosi.\nIn un quadro psicotico i meccanismi di difesa impiegati (ad esempio scissione e diniego) operano soprattutto nella direzione del rapporto fra l'Io e la realt\u00e0, ed il modo in cui questa viene affrontata e gestita a livello psichico. A questo livello sono frequenti molti meccanismi di difesa tipici anche dei disturbi di personalit\u00e0, ma impiegati in maniera pi\u00f9 \"drastica\" e spesso talmente disadattiva da compromettere l'esame di realt\u00e0 (come nel caso di negazioni, allucinazioni, etc.).\nStrumenti di indagine.\nGli strumenti pi\u00f9 utilizzati per la valutazione dei meccanismi di difesa:"}
{"id": "319407", "revid": "41913", "url": "https://it.wikipedia.org/wiki?curid=319407", "title": "Meccanismi di difesa", "text": ""}
{"id": "319409", "revid": "1983214", "url": "https://it.wikipedia.org/wiki?curid=319409", "title": "Teramene", "text": "Nato nell'isola di Coo da Agnone ma cittadino ateniese, Teramene fu uno dei fautori del colpo di Stato oligarchico ateniese del 411 a.C., che port\u00f2 al governo la Boul\u00e9 dei Quattrocento. Successivamente si oppose a tale regime, sostituendolo con l'assemblea dei Cinquemila che, dopo aver eliminato i principali esponenti dei Quattrocento, nel 409 restaur\u00f2 pienamente la democrazia.\nDopo aver ricoperto la carica di stratego, fu trierarca durante la battaglia delle Arginuse del 406 a.C., combattuta tra Atene e Sparta nelle fasi finali della guerra del Peloponneso. Nel conseguente processo, fu accusato assieme agli altri ufficiali di aver abbandonato i naufraghi al loro destino. Teramene fu assolto a scapito degli strateghi suoi superiori che furono invece condannati a morte.\nDopo la sconfitta ateniese nella battaglia di Egospotami (405 a.C.), fu inviato a Sparta come ambasciatore per trattare la resa di Atene. Tornato in patria, convinse l'assemblea ad accettare le condizioni degli Spartani, che implicavano la demolizione delle Lunghe Mura.\nDopo la costituzione del regime oligarchico filo-spartano dei Trenta tiranni, del quale fece parte, venne in contrasto con Crizia, il capo dei Trenta, per il suo governo repressivo e sanguinario e fu da questi costretto al suicidio (404 a.C.).\nSenofonte tramanda che fu soprannominato dai contemporanei \"Coturno\" per il suo trasformismo politico nel passare con disinvoltura dalla fazione oligarchica a quella democratica e viceversa: il coturno, infatti, era un calzare utilizzato dagli attori di teatro che poteva essere indifferentemente indossato sia al piede destro sia a quello sinistro.\nPlutarco testimonia invece come Giulio Cesare espresse nei suoi scritti la sua stima verso Teramene, paragonandolo a Pericle e a Cicerone, mentre secondo Aristotele, Teramene fu, assieme a Nicia e a Tucidide di Melesia, uno dei tre soli \u0391teniesi di nobili origini che nutrirono affetto e benevolenza verso il popolo.\nBiografia.\nOrigini.\nLe fonti antiche hanno tramandato poche notizie sulle origini di Teramene. Plutarco tramanda che nacque nell'isola di Coo e sappiamo che era cittadino ateniese del demo di Stiria e figlio di Agnone, il capo del gruppo di coloni che nel 437-436 a.C. fondarono Anfipoli. Tucidide riporta che Agnone milit\u00f2 nell'esercito ateniese come stratego e che fu tra i firmatari della pace di Nicia.\nSecondo quanto riportato da Lisia, la carriera politica di Agnone si incroci\u00f2 con quella del figlio quando nel 411 a.C., assieme ad altri nove commissari, fu incaricato dal governo oligarchico dei Quattrocento di redigere la nuova costituzione ateniese.\nIl colpo di Stato oligarchico del 411 a.C..\nTeramene inizi\u00f2 la carriera politica nel 411 a.C. quando fu tra i fautori del colpo di Stato che port\u00f2 alla temporanea soppressione della democrazia ateniese a favore di un governo oligarchico, la cosiddetta Boul\u00e9 dei Quattrocento.\nI motivi di questo cambiamento politico ad Atene sono da ricercarsi da una parte nell'esilio di Alcibiade (415 a.C.), dall'altra nella clamorosa disfatta nella spedizione in Sicilia (413 a.C.), che port\u00f2 alla perdita quasi completa della flotta e dell'esercito ateniese.\nAlcibiade, infatti, secondo quanto riporta Tucidide, persuase alcuni triearchi della flotta ateniese di stanza a Samo e alcuni politici, tra i quali Pisandro e Teramene, a convincere l'assemblea dei cittadini a rinunciare al governo democratico, con la promessa che sarebbe riuscito a spingere il satrapo Tissaferne, al cui seguito si trovava, a garantire l'appoggio persiano ad Atene nella guerra contro Sparta. Tissaferne, infatti, non avrebbe mai accettato, secondo Alcibiade, di allearsi con Atene se la citt\u00e0 non avesse rinunciato al regime democratico.\nPisandro convinse quindi l'ecclesia ad accettare la proposta, e fu inviato un emissario ad Alcibiade, per comunicargli che gli venivano attribuiti, nonostante si trovasse in esilio, i pieni poteri per le trattative con Tissaferne.\nAlcibiade tuttavia non riusc\u00ec a persuadere il satrapo, ma Pisandro e i suoi compagni, tra i quali Teramene, ormai determinati al cambiamento istituzionale, si recarono a Samo, dove si assicurarono l'appoggio della flotta e incoraggiarono alcuni cittadini dell'isola a rovesciare il governo locale e a instaurarvi un regime oligarchico.\nNel frattempo, ad Atene, alcuni giovani aristocratici, cavalcando il malcontento generale per la sconfitta in Sicilia, presero il potere attraverso l'intimidazione e la forza, uccidendo chi si opponeva al colpo di Stato e preparando il ritorno da Samo di Pisandro e degli altri politici, tra i quali Teramene, che avevano appoggiato la rivolta.\nPisandro e i suoi compagni convocarono l'assemblea e annunciarono una serie di misure, tra le quali la formale abolizione della democrazia, che sarebbe stata sostituita da una Boul\u00e9 composta da quattrocento ateniesi scelti da una lista pi\u00f9 ampia di cinquemila cittadini.\nSuccessivamente essi abrogarono le leggi in vigore e promulgarono una nuova costituzione di stampo oligarchico.\nLa restaurazione democratica.\nIl governo oligarchico non dur\u00f2 per\u00f2 a lungo: il colpo di Stato a Samo fall\u00ec e l'esercito di stanza nell'isola, una volta giunte le notizie, forse esagerate, delle intimidazioni e degli eccidi che venivano perpetrati ad Atene, giur\u00f2 fedelt\u00e0 alla democrazia. Nel frattempo, ad Atene, il governo si divise tra i radicali, tra i quali Pisandro, Frinico e Antifonte di Ramnunte, che ricercavano con ogni forma di pressione la pace con Sparta, e i moderati, tra i quali Teramene e Aristocrate, figlio di Scelio, che intendevano invece allargare il potere a un'assemblea di cinquemila cittadini, anche se quest'ultima ipotesi fu considerata da Tucidide pura propaganda.\nLa fazione radicale inizi\u00f2 quindi a costruire una fortificazione sulla Eezioneia, il molo posto all'ingresso del Pireo, in modo da affrontare un attacco sia dal mare sia da terra. Gli oligarchi ammassarono al suo interno grandi quantit\u00e0 di derrate alimentari.\nTeramene protest\u00f2 veementemente contro la costruzione di tale opera, sostenendo che era stata preparata per essere consegnata agli Spartani e ai loro alleati quando avessero attaccato il porto.\nLa situazione precipit\u00f2 quando una flotta peloponnesiaca si avvicin\u00f2 al Pireo, e Frinico, uno dei capi della fazione radicale dei Quattrocento, fu assassinato senza che si riuscissero a identificare i mandanti dell'omicidio.\nA quel punto Aristocrate, il comandante di un reggimento di opliti al Pireo, arrest\u00f2 Alessicle, un generale fedele alla fazione radicale, e Teramene, a sorpresa, si offr\u00ec volontario per guidare un gruppo di militari al Pireo per liberare il generale. Teramene, giunto al porto, ordin\u00f2 ai soldati di liberare Alessicle ma, quando gli opliti gli chiesero se la costruzione della fortificazione di Eezioneia fosse una mossa giusta, rispose che abbatterla sarebbe stata una buona idea, e quindi esort\u00f2 i militari a farlo.\nQualche giorno dopo, la flotta peloponnesiaca arriv\u00f2 davanti al Pireo ma, trovando la fortificazione dell'Eezioneia distrutta e il porto ben difeso, ripieg\u00f2 verso l'isola di Eubea (410 a.C.).\nNei giorni successivi, la Boul\u00e9 dei Quattrocento fu formalmente sciolta e fu istituito un nuovo governo sostenuto dai moderati e guidato da un'assemblea di cinquemila cittadini, scelti tra coloro che avevano abbastanza denaro da \"giovare alla citt\u00e0 sia coi cavalli sia cogli scudi\", cio\u00e8 tra gli opliti: l'ideale di Teramene era rappresentato da un governo che, pur non essendo un'oligarchia, escludesse comunque i nullatenenti dalle cariche pubbliche.\nTeramene stratego.\nTeramene fu nominato stratego dall'assemblea dei Cinquemila e gli fu affidato il comando della flotta che operava nell'Ellesponto.\nDopo la vittoria ateniese nella battaglia di Abido (410 a.C.) Teramene, al comando della sua flotta, attacc\u00f2 i ribelli dell'Eubea, soppresse alcune oligarchie che si erano formate nelle isole dell'Egeo e raccolse fondi a favore della madrepatria da diverse citt\u00e0 costiere. Fece vela quindi verso le coste della Macedonia, dove collabor\u00f2 con Archelao I nell'assedio di Pidna e raggiunse infine in Tracia la flotta del collega Trasibulo.\nSuccessivamente, partecip\u00f2 alla battaglia navale di Cizico (410 a.C.) agli ordini di Alcibiade, che era stato nel frattempo fatto rientrare dall'esilio. In quell'occasione la vittoria ateniese fu completa, infatti la flotta spartana, attirata in mare aperto, fu accerchiata dalle flotte di Teramene e di Trasibulo che tagliarono ai Lacedemoni la possibilit\u00e0 di ripiegare verso la terraferma: tutte le navi spartane furono distrutte o catturate.\nDopo questa vittoria, gli Ateniesi costruirono a Cizico una fortificazione che controllava lo stretto del Bosforo e dalla quale veniva richiesto a tutte le navi mercantili in transito di pagare un dazio del valore della decima parte del carico. Teramene rimase con trenta navi a Cizico per controllare la riscossione del tributo mentre ad Atene il governo dei Cinquemila veniva consensualmente destituito e la democrazia ripristinata.\nNel 408 a.C. Teramene partecip\u00f2, ancora sotto il comando di Alcibiade, all'assedio di Bisanzio, vincendo l'esercito peloponnesiaco di Beoti e Megaresi di stanza nella citt\u00e0, comandato dallo spartano Clearco. Teramene guid\u00f2 l'ala sinistra dell'esercito ateniese, Alcibiade la destra.\nLa battaglia delle Arginuse e il conseguente processo.\nNel 406 a.C. Teramene partecip\u00f2 come trierarca alla battaglia delle Arginuse. La flotta ateniese ebbe la meglio su quella spartana a prezzo di gravi perdite: circa venticinque triremi ateniesi affondarono o non furono in grado di rientrare. Volgendo la sorte a favore degli Ateniesi, gli strateghi che nel frattempo stavano inseguendo la flotta nemica, incaricarono Teramene con il collega Trasibulo di soccorrere i naufraghi, ma una violenta tempesta sopraggiunta nel frattempo rese impossibile ai due trierarchi il salvataggio e un numero imprecisato di naufraghi, probabilmente superiore al migliaio, morirono annegati.\nAd Atene si istitu\u00ec quindi un processo per omesso soccorso contro gli otto strateghi che erano al comando della flotta. Gli strateghi accusarono invece i loro luogotenenti Teramene e Trasibulo di non aver eseguito i loro ordini, il che fu, secondo Diodoro, un errore molto grave, in quanto in questo modo si inimicavano due personaggi molto abili nell'arte oratoria, con molti sostenitori ad Atene, e che avevano direttamente partecipato alle fasi cruciali della battaglia navale.\nSenofonte tramanda che Teramene, in particolare, fece partecipare all'assemblea numerosi cittadini che avevano capelli rasati ed erano vestiti di nero, come se fossero tutti parenti delle vittime, mentre invece erano abbigliati in quel modo per la festa delle Apaturie che era in corso in quei giorni. Inoltre, Teramene convinse a sostenere l'accusa contro gli strateghi il politico Callisseno, che pretese e ottenne la votazione per la pena di morte per gli imputati con scrutinio palese e non segreto, come era da procedura in questi casi.\nTeramene e Trasibulo furono assolti, mentre gli otto strateghi, nonostante l'opposizione di Socrate, che in quell'occasione era stato sorteggiato come epistate, furono tutti condannati a morte e alla confisca dei beni; i sei strateghi presenti (due, infatti, non si erano recati ad Atene, sparendo nel nulla) furono giustiziati subito dopo.\nLa resa di Atene.\nNel 405 a.C., a Egospotami, la flotta ateniese fu duramente sconfitta e definitivamente distrutta dalla flotta peloponnesiaca, guidata dallo spartano Lisandro.\nGli Ateniesi, privati della flotta e con gli Spartani accampati alle porte della citt\u00e0 pronti all'assedio, mandarono ambasciatori prima al re lacedemone Agide II, che si trovava nell'accampamento, e poi direttamente a Sparta dagli efori, offrendo la resa della citt\u00e0 in cambio del mantenimento del Pireo e delle Lunghe Mura. Gli Spartani rifiutarono per\u00f2 l'offerta.\nTeramene chiese e ottenne dall'assemblea di essere inviato come ambasciatore da Lisandro, dove rest\u00f2 per tre mesi a \"spiare il momento in cui gli Ateniesi, totalmente privi di grano, avrebbero accettato qualunque proposta\". Il quarto mese torn\u00f2, dicendo che era stato trattenuto da Lisandro e che questi gli aveva detto di andare a Sparta a parlare cogli efori: per questa missione l'assemblea confer\u00ec eccezionalmente a Teramene pieni poteri di trattativa, tanto che lo Stiriense non rivel\u00f2 ai concittadini il contenuto della proposta che intendeva offrire agli Spartani, e lo mand\u00f2 dagli efori con altri nove ambasciatori a trattare la pace. Il cosiddetto \"Papiro di Teramene\", di recente scoperta, motiva questa segretezza con la volont\u00e0 di evitare fughe di notizie prima dell'arrivo dell'ambasceria a Sparta.\nTeramene negozi\u00f2 la resa di Atene alle seguenti condizioni: abbattimento delle Lunghe Mura, limitazione del numero di triremi che potevano essere ricostruite e consegna di quelle rimaste tranne dodici, amnistia per gli Ateniesi in esilio, che avrebbero potuto quindi tornare in citt\u00e0, e subordinazione di Atene a Sparta per ogni decisione riguardante la politica estera. In cambio, Teramene ottenne che la citt\u00e0 fosse risparmiata, e che potesse mantenere la costituzione democratica.\nTeramene torn\u00f2 ad Atene esponendo le condizioni della resa, e Plutarco racconta che quando il demagogo Cleomene gli rimprover\u00f2 che stava consegnando ai Lacedemoni le mura che Temistocle aveva eretto per difendere la citt\u00e0 dei Lacedemoni stessi, Teramene rispose:\nMesse ai voti le condizioni di resa, l'assemblea accett\u00f2 e le Lunghe Mura furono abbattute. La guerra del Peloponneso era dunque terminata con la vittoria di Sparta (404 a.C.).\nI Trenta tiranni.\nPur mantenendo formalmente la costituzione democratica, i politici ateniesi fautori dell'oligarchia, tornati ad Atene dall'esilio e appoggiati dagli Spartani, imposero alla citt\u00e0 un governo nel quale il potere era esercitato esclusivamente da trenta magistrati, detti i \"Trenta tiranni\". Teramene inizialmente aveva avversato questa decisione, ma poi fu convinto da Lisandro. Secondo Lisia dieci dei Trenta tiranni furono scelti dai fautori dell'oligarchia, dieci direttamente da Lisandro e dieci da Teramene, che incluse s\u00e9 stesso nel gruppo; secondo lo storico Luciano Canfora, comunque, questa suddivisione \u00e8 inverosimile.\nBen presto Teramene si scontr\u00f2 con la politica repressiva e autoritaria dei suoi colleghi e in particolare di Crizia, capo indiscusso del gruppo, che instaur\u00f2 un vero e proprio regime di terrore, mandando a morte parecchi cittadini col solo motivo di essere stati popolari durante il periodo democratico.\nTeramene, non potendo opporsi a Crizia con la forza, tent\u00f2 di estendere il potere decisionale a una cerchia pi\u00f9 ampia di cittadini. Crizia dunque per prevenire tale disegno prevenne Teramene scegliendo tremila ateniesi da associare al governo. Teramene obiett\u00f2 che questo numero fosse troppo esiguo e Crizia, per tutta risposta, fece confiscare le armi di tutti gli Ateniesi che non erano inclusi in tale lista.\nSuccessivamente i Trenta decisero di arrestare e far uccidere altrettanti meteci, scelti tra i pi\u00f9 facoltosi, al solo scopo di confiscare loro i beni: Teramene si rifiut\u00f2 di eseguire l'ordine; Crizia allora intu\u00ec che lo Stiriense era troppo pericoloso e decise di eliminarlo. Convocatolo davanti all'assemblea dei Tremila, lo accus\u00f2 pubblicamente di seguire la fazione politica che gli convenisse a seconda delle circostanze, ricordando, come testimonia Senofonte, il suo soprannome di \"Coturno\".\nNella sua difesa Teramene ribatt\u00e9 di essersi sempre comportato da politico moderato, cercando di conciliare le tradizioni democratiche con una forma di governo che includesse nel potere decisionale solo i cittadini ateniesi che avessero almeno il grado militare di oplita. Il discorso di Teramene fece presa sull'assemblea e, secondo quanto riporta Senofonte, Crizia intu\u00ec che, se si fosse andati al voto, lo Stiriense sarebbe stato assolto. Il capo dei Trenta Tiranni fece quindi schierare dei soldati armati davanti all'assemblea per impedire ai cittadini di intervenire e dopo aver formalmente destituito Teramene dai Trenta ordin\u00f2 agli Undici, gli ufficiali addetti alle condanne a morte, di arrestarlo, negandogli la possibilit\u00e0 di difendersi in un regolare processo.\nSenofonte riporta che Teramene invoc\u00f2 gli dei a testimonianza del crimine che veniva commesso e quando Satiro, uno dei collaboratori degli Undici, gli intim\u00f2 che se non fosse stato zitto gli sarebbe capitato qualcosa di male, lo Stiriense, con amaro senso dell'umorismo, rispose:\nFu quindi costretto a bere la cicuta. Senofonte racconta che, dopo aver vuotato quasi completamente la tazza, ebbe la presenza di spirito, negli attimi prima di morire, di parodiare il gesto del gioco del cottabo, secondo il quale si doveva centrare un piatto con le gocce di vino rimaste nel bicchiere, e lanci\u00f2 le ultime gocce del veleno a terra esclamando:\nStoriografia.\nTeramene, protagonista dei maggiori punti di controversia degli ultimi anni del V secolo a.C., dall'esperimento oligarchico della Boul\u00e9 dei Quattrocento al processo delle Arginuse, dalla resa di Atene fino alla tirannide dei Trenta, \u00e8 stato sia elogiato sia disprezzato dalla storiografia antica e moderna. La sua figura complessa emerge in ogni caso, dando adito a svariate interpretazioni della sua breve e intensa carriera politica.\nFonti antiche.\nSenofonte e Tucidide.\nLe fonti antiche che descrivono nel dettaglio la personalit\u00e0 e l'operato politico di Teramene sono principalmente le \"Elleniche\" di Senofonte e l'orazione \"Contro Eratostene\" di Lisia.\nNel secondo libro delle \"Elleniche\" Senofonte tratteggia un ritratto apologetico di Teramene, evidenziando la sua contrariet\u00e0 alla tirannide di Crizia e l'eroica difesa nel processo da questi intentato nei suoi confronti.\nIl filologo Luciano Canfora nota per\u00f2 una netta differenza tra il primo e il secondo libro: mentre nel primo si evidenziano chiaramente le sue responsabilit\u00e0 nell'ingiusto processo delle Arginuse, nel secondo si fanno notare tutte le sue qualit\u00e0 positive; Canfora conclude perci\u00f2 che il primo libro fu probabilmente basato su un lascito di Tucidide, scrittore come Lisia ostile a Teramene.\nLisia.\nLisia gli attribuisce, in quanto membro effettivo dei Trenta, la responsabilit\u00e0 condivisa delle atrocit\u00e0 perpetrate durante il periodo della tirannide, motivando la sua versatilit\u00e0 politica con la sete di potere che lo spinse a schierarsi prima con gli oligarchici, poi coi democratici, poi coi Tiranni, per rinnegarli infine nell'ultimo periodo della sua vita.\nSecondo l'oratore ateniese, infatti, la scelta di schierarsi contro i Quattrocento, dei quali inizialmente era stato un fautore e uno dei principali artefici, era motivata dal fatto che costoro l'avevano relegato a un ruolo di secondo piano nel governo della citt\u00e0, mentre il voltafaccia nei confronti di Crizia non sarebbe stato motivato dalla lealt\u00e0 nei confronti dei cittadini dopo la svolta autoritaria del regime, bens\u00ec dalla sete di potere che avrebbe spinto lo Stiriense a cercare una posizione dominante nel gruppo, cercando di nuovo il consenso popolare.\nLisia insiste inoltre sulle responsabilit\u00e0 di Teramene nell'instaurazione del governo dei Trenta, evitando per\u00f2 accuratamente di dilungarsi sull'opposizione dello Stiriense a Crizia, ma soprattutto lo incolpa di aver tradito Atene in occasione della fine della guerra del Peloponneso, costringendo i cittadini ad accettare le durissime condizioni di resa dei Lacedemoni, che prevedevano la demolizione delle mura e la perdita della flotta. A questo proposito, Lisia lo contrappone alla figura di Temistocle, che aveva invece eretto le mura a difesa della citt\u00e0 ingannando gli Spartani.\nL'ostilit\u00e0 di Lisia nei confronti di Teramene \u00e8 facilmente spiegabile dal contesto dell'orazione che, formulata dall'oratore come accusa nel processo intentato, dopo la restaurazione democratica, contro Eratostene, un membro dei Trenta che era stato direttamente responsabile dell'uccisione di Polemarco, fratello di Lisia stesso. Eratostene apparteneva infatti allo schieramento moderato dei Trenta, capeggiato da Teramene, perci\u00f2 Lisia per cercare di aggravare le responsabilit\u00e0 dell'accusato cerca in tutti i modi di screditare l'operato della fazione politica dello Stiriense, evidenziando come i Trenta tiranni fossero tutti responsabili delle atrocit\u00e0 commesse durante il regime, nonostante le opposizioni interne al gruppo.\nAristotele, Plutarco e oltre.\nLa tradizione ostile dovuta all'orazione di Lisia non ha per\u00f2 impedito a Teramene di essere preso come esempio positivo dagli scrittori degli anni successivi: Aristotele lo definisce un moderato e un cittadino modello e lo associa a Nicia e a Tucidide come esempio di ateniese di nobili origini che abbia nutrito benevolenza e affetto verso il popolo, mentre Plutarco testimonia come Giulio Cesare abbia espresso nei suoi scritti la sua stima verso lo Stiriense, paragonandolo a Pericle e a Cicerone.\nSecondo Luciano Canfora, anche la storiografia romana riguardante l'epoca di Teramene \u00e8 stata influenzata dal giudizio positivo del II libro di Senofonte.\nStoriografia moderna.\nLa storiografia moderna del diciannovesimo secolo, seguendo la tradizione ostile di Lisia, considera generalmente Teramene un voltagabbana e un traditore, soprattutto per il suo atteggiamento nel processo delle Arginuse.\nLa scoperta della \"Costituzione degli Ateniesi\" di Aristotele nel 1890 consent\u00ec per\u00f2 una rivalutazione storica del personaggio perch\u00e9, come abbiamo visto, il filosofo di Stagira presenta Teramene come cittadino moderato ed esemplare.\nSecondo Luciano Canfora, Aristotele si rifece prevalentemente a Eforo di Cuma, che a sua volta era stato fortemente influenzato da Isocrate, sostenitore della teoria secondo la quale \u00e8 dovere del bravo cittadino saper fare politica in ogni sistema politico, purch\u00e9 non deviante.\nLa storiografia recente accetta in genere l'immagine moderata di Teramene, fautore di un'idea di democrazia dove le decisioni debbano essere prese dai cittadini che siano almeno della condizione di oplita, in contrasto quindi sia agli estremismi dell'oligarchia autoritaria sia a quelli della demagogia populista."}
{"id": "319410", "revid": "30274", "url": "https://it.wikipedia.org/wiki?curid=319410", "title": "Curve Bezi\u00e8r", "text": ""}
{"id": "319411", "revid": "116306518", "url": "https://it.wikipedia.org/wiki?curid=319411", "title": "Lan Caihe", "text": "Lan Caihe (\u85cd\u91c7\u548c; pinyin: L\u00e1n C\u01ceih\u00e9; Wade-Giles: Lan Ts'ai-ho) \u00e8 il meno noto degli Otto Immortali ed \u00e8 considerato patrono dei fiori.\nL'et\u00e0 ed il sesso di Lan Caihe sono sconosciuti. La divinit\u00e0 pu\u00f2 essere un ermafrodito, ma nella sua rappresentazione pi\u00f9 nota \u00e8 un ragazzo effeminato con un cesto di fiori in bamb\u00f9.\nLan Caihe proviene, secondo la leggenda, dalla Dinastia Tang ed e conosciuto per il carattere fuori dal normale e per le sue stravaganze. Indossa solamente calzoncini e piccole leggere magliette d'inverno e una pesante giubba e pantaloni lunghi d'estate. Cammina normalmente con un piede scalzo e l'altro calzato.\nRappresentazione.\nLan Caihe \u00e8 variamente ritratto come un giovane effeminato, un anziano oppure una ragazza; nelle rappresentazioni moderne \u00e8 generalmente una ragazza. Suoi emblemi distintivi sono il cesto di fiori, e spesso una zappa portata sulla spalla; alcune volte viene rappresentato seguito da un daino che tiene in bocca un fungo sacro. Il cesto contiene diversi tipi di fiori che vengono associati all'idea di longevit\u00e0."}
{"id": "319412", "revid": "30610", "url": "https://it.wikipedia.org/wiki?curid=319412", "title": "Satoshi Tajiri", "text": "\u00c8 il creatore della serie di videogiochi \"Pok\u00e9mon\".\nBiografia.\nFiglio di un rappresentante della Nissan e di una casalinga, da bambino Satoshi viveva in un sobborgo di Tokyo e amava collezionare insetti, catturandoli negli stagni, nei campi e nelle foreste, costantemente in cerca di nuove specie e di nuovi modi per attirare insetti. Era cos\u00ec attratto dagli insetti che i coetanei gli attribuirono il nomignolo di \"Dr. Bug\" (Dottor Insetto).\nA Satoshi non piaceva la scuola. Alla fine degli anni settanta, i campi tanto amati da Satoshi, quando era bambino, furono sostituiti da appartamenti e costruzioni varie. In quel momento crebbe la sua idea che l'avrebbe portato alla creazione dei Pok\u00e9mon, poich\u00e9 voleva dare la possibilit\u00e0 ai bambini dell'era moderna di catturare le sue creature, allo stesso modo di come lui catturava gli insetti. Satoshi si appassion\u00f2 ai videogiochi.\nNel 1982 Satoshi e i suoi amici, tra cui Ken Sugimori che conobbe in una sala giochi, fondarono una rivista di videogiochi chiamata Game Freak. Nel 1991 Satoshi vide per la prima volta un Game Boy e, non appena not\u00f2 il cavo Game Link, immagin\u00f2 degli insetti passare attraverso esso e nacque l'idea dei Pok\u00e9mon. Tajiri chiam\u00f2 la sua software house Game Freak, nome ispirato dalla sua rivista.\nTajiri and\u00f2 a lavorare alla Nintendo e trascorse i successivi 6 anni a lavorare sui Pok\u00e9mon. Divent\u00f2 amico di Shigeru Miyamoto, creatore di videogiochi di grande successo come \"Super Mario Bros.\", \"The Legend of Zelda\", \"Pikmin\" e \"Donkey Kong\", che divent\u00f2 anche il suo mentore. Per rendere omaggio a Tajiri e a Miyamoto, gli sviluppatori del gioco, nella sua versione giapponese, chiamarono Satoshi l'allenatore Rosso e Shigeru il personaggio Blu.\nSalute.\nVarie fonti sostengono che Tajiri abbia la sindrome di Asperger."}
{"id": "319413", "revid": "767487", "url": "https://it.wikipedia.org/wiki?curid=319413", "title": "Lingua mondial", "text": "Il Mondial \u00e8 una lingua ausiliaria internazionale creata negli anni quaranta dal dottor Helge Heimer (1890-1959), svedese, e pubblicata nel 1943. Un progetto molto articolato, che ottenne recensioni favorevoli da parte di molti linguisti accademici ma ebbe poco successo a livello pratico. Grammatiche e dizionari vennero pubblicati in svedese, francese, inglese, italiano e tedesco.\nEstratto.\n\"Tristan Bernard, le autor humoristique, havi un dia prendate place con un amico in un vagon de primer clase por andar a Versalies. Il alumavi imediatemente un bon cigar, que il comenzavi da fumar con visible satisfacion. Alor un senior entravi i dicavi in un ton iritante a Tristan Bernard da gectar le cigar o da andar in un altere compartimente. Nul response. Le senior inconosate repeta su demande, ma in van. Fuor se de indignacion, il precipita se fuor del compartimente i returna algue momentes dopo con le conductor. \"Cel senior ha nulo da dicar ci\", dicavi alor Tristan Bernard, \"il ha un biliete de secunde clase, i cil e le primer clase.\" Confuse i furiose, le pasagero devavi presentar su biliete al conductor i acompaniar lui imediatemente a un compartimente de secunde clase. Cuando li havi andate se, le amico de Tristan Bernard questionavi lui come il havi povate savar que lo evi un biliete de secunde clase. \"Il saliavi del poche de sui gilete\", respondavi Tristan Bernard, i yo vidavi que il evi del mem color que le mi.\"\"\nItaliano: Tristan Bernard, l'autore umoristico, aveva un giorno preso posto con un amico in un vagone di prima classe per andare a Versailles. Accese immediatamente un buon sigaro, che cominci\u00f2 a fumare con visibili soddisfazione. Allora un signore entr\u00f2 e disse in tono irritato a Tristan Bernard di gettare il sigaro o di andare in un altro scompartimento. Nessuna risposta. Il signore sconosciuto ripete la sua domanda, ma invano. Fuori di s\u00e9 d'indignazione, si precipita fuori dallo scompartimento e ritorna alcuni momenti dopo col conduttore. \u00bbQuel signore non ha nulla da dire qui\u00bb, disse allora Tristan Bernard, \u00abegli ha un biglietto di seconda classe, e questa \u00e8 la prima classe.\u00bb Confuso e furioso, il viaggiatore dov\u00e9 presentare il suo biglietto al conduttore e accompagnarlo immediatamente in uno scompartimento di seconda classe. Quando se ne furono andati, l'amico di Tristan Bernard gli domand\u00f2 come aveva potuto sapere che era un biglietto di seconda classe. \u00abSporgeva dal taschino del suo gil\u00e8\u00bb, rispose Tristan Bernard, \u00abe ho visto che era dello stesso colore del mio.\u00bb"}
{"id": "319415", "revid": "1898389", "url": "https://it.wikipedia.org/wiki?curid=319415", "title": "Ficus macrophylla", "text": "Il ficus magnolioide o fico della baia di Moreton (Ficus macrophylla ) \u00e8 un grande albero sempreverde della famiglia delle Moraceae.\nDescrizione.\nIl \"Ficus macrophylla\" nel suo habitat naturale si presenta come un albero di notevoli dimensioni che pu\u00f2 crescere sino a 60 m di altezza.\n\u00c8 una pianta tipica delle foreste pluviali e, in questo ambiente, si accresce spesso in forma di rampicante parassita. Infatti, quando germina sul ramo di un albero, propaga le sue radici attorno al tronco dell'ospite, soffocandolo ed eventualmente uccidendolo per soppiantarlo e prenderne il posto, da cui il nome comune di \"albero strangolatore\".\nIl caratteristico aspetto esotico del \"F.macrophylla\" \u00e8 dovuto allo sviluppo dai suoi rami di radici aeree colonnari che, raggiungendo il terreno, si tramutano in tronchi supplementari; dei pilastri che favoriscono il sostegno del grande peso acquisito dalla sommit\u00e0 dell'albero. Queste radici sono comunque delle superfici di assorbimento e l'albero risulta quindi abbastanza suscettibile alla compattezza del terreno attorno al tronco, come avviene quando viene recintato al di fuori dei parchi e dei giardini. Essendo una pianta affamata d'acqua, come molte altre specie australiane, non dovrebbe essere piantata in ambienti urbani, perch\u00e9 le sue radici possono distruggere le tubazioni idriche, n\u00e9 in aree con scarsit\u00e0 di risorse idriche.\nLe foglie, simili a quelle della magnolia, sono larghe, ovali-ellittiche, coriacee e di colore verde scuro, lucide nella faccia superiore, argentee in quella inferiore, lunghe da 10 a 25 cm. \nIl frutto \u00e8 un siconio edule, simile a quello del ficus comune (\"Ficus carica\"), di forma ovoidale e lungo circa 2 cm, di colore verde che con la maturazione diventa violaceo con chiazze giallo-verdi. Viene prodotto solo da alberi maturi cresciuti all'aperto; usualmente si impiantano a coppie, per questioni di impollinazione incrociata.\nIn analogia alle altre specie di Ficus la specie ha un insetto impollinatore specie-specifico, cio\u00e8 che ha uno stretto rapporto di simbiosi vitale con la pianta. In assenza dell'insetto i fichi non sono fecondati, e quindi cadono immaturi. \nLa estensione di presenza dai luoghi originari a luoghi contigui sia della specie che dell'insetto ha permesso la estensione completa della presenza della specie botanica. In assenza dell'insetto la specie vive, ma non fruttifica e quindi non si riproduce per semi.\nDistribuzione e habitat.\nLa specie \u00e8 nativa degli stati australiani del Queensland e del Nuovo Galles del Sud. Il nome comune di Moreton Bay Fig deriva dalla omonima baia australiana. In questa area dell'Australia orientale le temperature medie oscillano tra 20\u201330 \u00b0C in gennaio e 10\u201320\u00a0\u00b0C in luglio.\n\u00c8 coltivato e naturalizzato in Nuova Zelanda, Hawaii, California e Florida. Gli esemplari di queste ultime aree non raggiungono comunque le stesse dimensioni di quelli degli habitat originari.\nIn Italia \u00e8 stato introdotto in Sicilia nell'Ottocento e propagato in diversi orti botanici e parchi cittadini.\nPropagazione.\nImpollinazione.\nIl frutto (siconio o fico) e il sistema di riproduzione hanno caratteristiche comuni a quelli delle altre specie del genere \"Ficus\".\nOgni specie di \"Ficus\" ha un imenottero impollinatore specifico, la possibilit\u00e0 che esistano altre specie di insetti impollinatori per una specie di fico \u00e8 alquanto improbabile. \nViceversa ogni imenottero deposita, di norma, le sue uova solo nel frutto di una distinta specie di ficus. L'imenottero pronubo del \"F. macrophylla\" \u00e8 il \"Pleistodontes froggatti\".\nDisseminazione.\nTra gli uccelli che sono stati segnalati come disseminatori dei semi di questa specie di \"Ficus\" ci sono il passero comune (\"Passer domesticus\"), la maina comune (\"Acridotheres tristis\"), la tortora zebrata (\"Geopelia striata\"), la \"Streptopelia chinensis\" e lo \"Zosterops japonicus\". Altri animali come pipistrelli, maiali, roditori, pappagalli, e scimmie vanno inclusi tra i potenziali disseminatori.\nLa germinazione dei minuscoli semi del \"F.macrophylla\" pu\u00f2 richiedere sino a 3-4 mesi, in ambienti preferibilmente umidi e con temperature di 20\u00a0\u00b0C o maggiori\nTassonomia.\nSi conoscono due sottospecie:\nUtilizzo.\nNell'orto botanico di Palermo, nei primi anni del secolo scorso, Antonino Borz\u00ec analizz\u00f2 il lattice del \"F. macrophylla subsp. columnaris\" come possibile fonte di caucci\u00f9. Ma nonostante gli esemplari di questa specie producessero abbondanti quantit\u00e0 di lattice, gli studi chimici effettuati rilevarono la presenza di una scarsissima quantit\u00e0 di gomma elastica.\nAttualmente, l'unico impiego in Italia \u00e8 come albero ornamentale, in quanto le dimensioni, la conformazione della chioma e del fusto rendono suggestiva la sua presenza nel verde urbano. In diverse citt\u00e0 dell'Italia insulare sono presenti esemplari maestosi, di et\u00e0 superiore ai 100 anni, elementi caratteristici di parchi urbani o piazze.\nAlberi monumentali.\nVe ne sono numerosi in Sicilia: a Palermo, nella Villa Garibaldi, vi \u00e8 un esemplare piantato nel 1864 e ritenuto, secondo L'Accademia dei Georgofili, con i suoi 10.000 metri cubi di chioma fogliare, il pi\u00f9 grande albero d'Europa; a Siracusa si pu\u00f2 ammirare un esemplare imponente nella zona archeologica; a Catania ve ne \u00e8 un esemplare nella Villa Bellini in prossimit\u00e0 dell'ingresso di Piazza Roma.\nIn Liguria due notevoli esemplari, uno dei quali messo a dimora nel 1880, si trovano nel parco del museo Bicknell di Bordighera, sede dell'Istituto Internazionale di Studi Liguri. La maggiore concentrazione si trova nei parchi delle ville storiche e pubblici di Sanremo, con alcuni esemplari messi a dimora negli anni Ottanta e Novanta del XIX secolo.\nA Cagliari sono presenti alcuni esemplari di notevole sviluppo nella parte antistante la zona portuale, in Piazza Amendola e in Piazza Matteotti. Gli esemplari della centrale Piazza Matteotti, compresa fra il Palazzo Civico, il porto, l'autostazione dell'ARST e la stazione delle Ferrovie dello Stato, furono messi a dimora nel 1883, all'epoca dell'allestimento del giardino in occasione dell'inaugurazione della Stazione delle Ferrovie Reali. L'esemplare pi\u00f9 maestoso ha una chioma molto ampia, alta 17 metri, e un fusto irregolare e costoluto di circa 7.5 metri di circonferenza; alcune radici aeree hanno raggiunto uno sviluppo tale da concorrere al sostegno delle branche principali e la pi\u00f9 sviluppata ha una circonferenza di 2,9 metri. Gli esemplari ancora presenti furono danneggiati e alcuni completamente distrutti nel corso dei bombardamenti del 1943.\nNumerosi esemplari di notevole sviluppo e bellezza sono ammirabili anche in Calabria, sul Lungomare e davanti alla stazione Centrale di Reggio, piantati con il piano regolatore del 1911 realizzato a s\u00e9guito dell'ultimo terremoto.\nQuattro esemplari caratterizzano la centrale piazza Repubblica della cittadina Carloforte sull'isola di San Pietro in Sardegna. Ombreggiano le caratteristiche panchine rotonde denominate bar\u00fcffi."}
{"id": "319416", "revid": "110157", "url": "https://it.wikipedia.org/wiki?curid=319416", "title": "B\u00e4rschwil", "text": "B\u00e4rschwil (toponimo tedesco; in francese \"Bermeveiller\", desueto) \u00e8 un comune svizzero di 812 abitanti del Canton Soletta, nel distretto di Thierstein."}
{"id": "319418", "revid": "62681", "url": "https://it.wikipedia.org/wiki?curid=319418", "title": "Pressione di Planck", "text": "La Pressione di Planck \u00e8 l'unit\u00e0 naturale della pressione ed \u00e8 simboleggiata da pP.\nformula_1 4.63309 \u00d7 10113 Pa\ndove\nformula_2 \u00e8 la Forza di Planck\nformula_3 \u00e8 la Lunghezza di Planck\nformula_4 \u00e8 la velocit\u00e0 della luce nel vuoto\nformula_5 \u00e8 la costante di Planck ridotta, chiamata anche \"h tagliato\" o meno comunemente costante di Dirac\nformula_6 \u00e8 la costante di gravitazione universale"}
{"id": "319420", "revid": "767487", "url": "https://it.wikipedia.org/wiki?curid=319420", "title": "L'airone e la gru", "text": "L'airone e la gru () \u00e8 un film d'animazione sovietico del 1974. Opera poetica del maestro russo dell'animazione Jurij Nor\u0161tejn, questo film presenta un decoupage animato con figure sottili molto apprezzate dai critici dell'animazione (ad esempio da Giannalberto Bendazzi).\nTrama.\nTratto da una fiaba del patrimonio folklorico russo, il cortometraggio parla dell'amore impossibile tra un airone e una gru, vittime di una reciproca incomprensione.\nRiconoscimenti.\n1975."}
{"id": "319422", "revid": "838137", "url": "https://it.wikipedia.org/wiki?curid=319422", "title": "Giuseppe Pizza", "text": "Attivit\u00e0 politica.\nNella Democrazia Cristiana.\nLaureato in scienze politiche alla Federico II di Napoli nel 1975, ha svolto fin da giovane attivit\u00e0 politica all'interno della Democrazia Cristiana storica: \u00e8 stato delegato nazionale del Movimento Giovanile della Democrazia Cristiana dal 1969 al 1975, \u00e8 stato componente della direzione nazionale e della Giunta esecutiva con le segreterie politiche rette da Arnaldo Forlani prima e da Amintore Fanfani poi.\nIn seguito alla fine dell'esperienza politica della DC, nel 1994, \u00e8 stato, tra quelli che hanno portato avanti, seguendo l'iniziativa di Flaminio Piccoli, il movimento politico di \"Rinascita della Democrazia Cristiana\" e, dopo la morte di Piccoli, \u00e8 stato il fondatore di un soggetto politico che rivendica proprio il nome di \"Democrazia Cristiana\" e il simbolo dello Scudo Crociato con la scritta \"Libertas\".\n\u00c8 cittadino onorario di Bronte (CT), Petina (SA) e Montella (AV).\nLa rinascita dello Scudo Crociato e la successiva scissione.\nNel dicembre 2003 Pizza viene eletto all'unanimit\u00e0 segretario nazionale della DC succedendo ad Angelo Sandri, in quello che il suo movimento politico ha considerato il XIX congresso, considerandolo in continuit\u00e0 numerica con i congressi della storica DC.\nHa condotto il partito alle elezioni europee del 2004 sotto le insegne di \"Paese Nuovo\", visti i problemi giuridici sull'utilizzo del nome e del simbolo storici. Il deludente risultato (0,2% nazionale), pochi mesi dopo, ha condotto alla rottura con una parte dello stesso partito che, guidata da Sandri, ha costituito il \"Partito della Democrazia Cristiana\" rivendicando per s\u00e9 il nome e il simbolo della DC, e per questo \u00e8 stato espulso dal partito.\nIn occasione delle elezioni politiche del 2006, Pizza si schiera con l'Unione di Romano Prodi siglando un accordo con la Lista Consumatori, eleggendo in Calabria un Senatore. A novembre, al suo partito viene attribuita - al termine di un lungo procedimento giudiziario - la legittimit\u00e0 di continuatore ufficiale della storica DC. Eletto, sempre all'unanimit\u00e0, segretario politico della Democrazia Cristiana nel XX Congresso, celebrato a Roma nel novembre del 2006.\nRimasto deluso dalla politica condotta dalla coalizione di centro-sinistra, per le elezioni politiche del 13 e 14 aprile 2008 si \u00e8 alleato con il partito del Popolo della Libert\u00e0.\nDal 12 maggio 2008 al 16 novembre 2011 \u00e8 stato Sottosegretario di Stato all'Istruzione, Universit\u00e0 e Ricerca Scientifica.\nIn occasione del XXI Congresso Nazionale, celebratosi presso l\"'Hotel Ergife\" di Roma il 13 e 14 marzo 2010, \u00e8 stato riconfermato all'unanimit\u00e0, per la terza volta consecutiva, Segretario Politico Nazionale della Democrazia Cristiana.\nAlle elezioni politiche italiane del 2013 grazie ad un accordo con il PdL \u00e8 candidato alla Camera dei Deputati, nella \"circoscrizione Lazio 2\", nelle liste del Popolo della Libert\u00e0 (in quarta posizione, in quota DC), risultando tuttavia il primo dei non eletti.\nProcedimenti giudiziari.\nNel luglio 2016 risulta indagato dalla procura di Roma per fatti di associazione per delinquere finalizzata alla frode fiscale, corruzione e riciclaggio, truffa ai danni dello Stato e appropriazione indebita."}
{"id": "319429", "revid": "712828", "url": "https://it.wikipedia.org/wiki?curid=319429", "title": "Orto (disambigua)", "text": ""}
{"id": "319430", "revid": "339392", "url": "https://it.wikipedia.org/wiki?curid=319430", "title": "Livath\u00f2", "text": ""}
{"id": "319431", "revid": "599013", "url": "https://it.wikipedia.org/wiki?curid=319431", "title": "Heidi Zurbriggen", "text": "Biografia.\nStagioni 1985-1991.\nSorella minore di Pirmin, atleta tra i pi\u00f9 vittoriosi nello sci alpino, in Coppa del Mondo ottenne il primo piazzamento di rilievo l'8 dicembre 1984 sulle nevi di casa di Davos, classificandosi 12\u00aa in supergigante. Nella stessa stagione partecip\u00f2 ai Mondiali juniores di Jasn\u00e1, vincendo la medaglia d'oro nella combinata e tre medaglie d'argento (nella discesa libera, nello slalom gigante e nello slalom speciale), e in Coppa Europa si classific\u00f2 al 3\u00ba posto sia nella classifica di discesa libera sia in quella di slalom gigante.\nIl 12 dicembre 1986 sal\u00ec per la prima volta sul podio in Coppa del Mondo nella discesa libera di Val-d'Is\u00e8re, piazzandosi 3\u00aa alle spalle delle connazionali Michela Figini e Maria Walliser; sempre in discesa libera ai successivi Mondiali di Crans-Montana 1987, sua prima presenza iridata, fu 14\u00aa. Due anni dopo ai Mondiali di Vail 1989 fu 4\u00aa nella discesa libera, 12\u00aa nel supergigante e 11\u00aa nello slalom gigante, mentre quelli di Saalbach-Hinterglemm 1991 si piazz\u00f2 6\u00aa nella combinata.\nStagioni 1992-1996.\nPartecip\u00f2 ai suoi primi Giochi olimpici invernali ad , chiudendo 10\u00aa nella discesa libera e non portando a termine il supergigante, lo slalom gigante e la combinata, e l'anno dopo prese parte ai Mondiali di Morioka 1993, dove fu 24\u00aa nella discesa libera, 9\u00aa nel supergigante e 21\u00aa nello slalom gigante.\nAi XVII Giochi olimpici invernali di si classific\u00f2 22\u00aa nella discesa libera e non complet\u00f2 il supergigante, mentre nel 1996 si aggiudic\u00f2 la medaglia d'argento nel supergigante ai Mondiali disputati in Sierra Nevada, dove fu anche 14\u00aa nella discesa libera e 16\u00aa nello slalom gigante, e conquist\u00f2 la prima vittoria in Coppa del Mondo, nella discesa libera di Lillehammer Kvitfjell del 6 marzo.\nStagioni 1997-1998.\nNella stagione 1996-1997 la Zurbriggen raggiunse l'apice della sua attivit\u00e0 agonistica: in Coppa del Mondo ottenne tre podi con due vittorie (tra le quali l'ultima della sua carriera, il 23 gennaio sull'Olimpia delle Tofane di Cortina d'Ampezzo in discesa libera) e si classific\u00f2 2\u00aa nella Coppa del Mondo di discesa libera, con 17 punti di distacco dalla vincitrice Renate G\u00f6tschl; ai Mondiali di Sestriere, sua ultima presenza iridata, vinse nuovamente una medaglia d'argento, questa volta nella discesa libera, oltre a piazzarsi 11\u00aa nel supergigante e 13\u00aa nello slalom gigante.\nSal\u00ec per l'ultima volta sul podio in Coppa del Mondo il 18 gennaio 1998 nel supergigante di Altenmarkt-Zauchensee, terminando 2\u00aa dietro alla tedesca Martina Ertl, e nello stesso anno partecip\u00f2 ai suoi ultimi Giochi olimpici invernali: a fu 12\u00aa nella discesa libera, 21\u00aa nel supergigante e 6\u00aa nello slalom gigante. Disput\u00f2 la sua ultima gara in Coppa del Mondo il 15 marzo a Crans-Montana, classificandosi 11\u00aa in slalom gigante, e il 27 marzo successivo a Obersaxen vincendo la medaglia d'argento nel supergigante ai Campionati svizzeri 1998 concluse l'attivit\u00e0 agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "319433", "revid": "1226", "url": "https://it.wikipedia.org/wiki?curid=319433", "title": "Teatro Olimpico di Vicenza", "text": ""}
{"id": "319434", "revid": "111373", "url": "https://it.wikipedia.org/wiki?curid=319434", "title": "Laufen (Svizzera)", "text": "Laufen (toponimo tedesco; in francese \"Laufon\") \u00e8 un comune svizzero di 5\u00a0535 abitanti del Canton Basilea Campagna, nel distretto di Laufen del quale \u00e8 il capoluogo; ha lo status di citt\u00e0.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nVi ha sede l'azienda dolciaria Ricola.\nInfrastrutture e trasporti.\nLaufen \u00e8 servita dall'omonima stazione sulla ferrovia Basilea-Bienne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "319436", "revid": "767487", "url": "https://it.wikipedia.org/wiki?curid=319436", "title": "Murderdolls", "text": "I Murderdolls sono stati un supergruppo alternative metal statunitense, formato nel 1998 dall'allora batterista degli Slipknot Joey Jordison e dall'allora cantante dei Frankenstein Drag Queens from Planet 13, Wednesday 13.\nStoria del gruppo.\nIl gruppo viene fondato da Jordison nel 1998, inizialmente con il nome di \"The Rejects\". Dopo vari cambiamenti nella formazione e quello del nome, nel 1999 Jordison reclut\u00f2 come chitarrista Tripp Eisen degli Static-X (il quale fu sostituito in seguito dall'ex Dope Acey Slade), e chiam\u00f2 Wednesday 13 al basso. Quest'ultimo divenne pi\u00f9 tardi il cantante del gruppo, avendo scritto diverse canzoni nuove; gli ultimi ad entrare nella formazione furono Eric Griffin al basso e Ben Graves alla batteria.\nAll'inizio furono una garage band nel senso stretto del termine: avrebbero suonato solo quattro concerti con Jordison ed Eisen alle chitarre, e il cantante avrebbe dovuto ancora provare dal vivo, dopo il completamento dell'album. Jordison, infatti, non aveva mai incontrato Wednesday 13 prima del giorno in cui avrebbero cominciato a registrare. I Murderdolls prendono spunto da alcuni gruppi come Kiss, M\u00f6tley Cr\u00fce, Alice Cooper e compongono canzoni di un genere misto tra glam rock, hair metal, thrash metal, street metal e punk rock.\nNel 2002 viene pubblicato \"Beyond the Valley of the Murderdolls\", i cui brani pi\u00f9 noti sono \"Dead in Hollywood\", \"Graverobbing U.S.A.\" e \"Kill Miss America\". Una buona parte dei pezzi dell'album sono un rifacimento di brani del precedente gruppo di Wednesday 13, i Frankenstein Drag Queens from Planet 13: \"197666\", \"Dead in Hollywood\", \"Die My Bride\", \"Kill Miss America\", \"Let's Go to War\", \"Slit My Wrist\" e \"Twist My Sister\". Dopo la pubblicazione di tale disco, la band andr\u00e0 in tour fino al 2004 per poi prendersi quella che si riveler\u00e0 poi una lunga pausa.\nNel 2010 infatti i Murderdolls vengono riformati, con una formazione differente per\u00f2. Tra marzo e luglio dello stesso anno, hanno completato le registrazioni del loro secondo album, \"Women and Children Last\". Sempre nel 2010 aprono i concerti del tour europeo dei Guns N' Roses. Dal disco sono stati estratti i singoli \"My Dark Place Alone\" e \"Nowhere\".\nSul nuovo disco Wednesday 13 ha dichiarato: \"Non vediamo questo disco come un ritorno, ma come una vendetta! La scena musicale \u00e8 noiosa e stantia come lo era nel 2002 quando abbiamo formato la band per la prima volta\"."}
{"id": "319438", "revid": "110157", "url": "https://it.wikipedia.org/wiki?curid=319438", "title": "Wahlen", "text": "Wahlen (toponimo tedesco) \u00e8 un comune svizzero di 1\u00a0421 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "319447", "revid": "93556", "url": "https://it.wikipedia.org/wiki?curid=319447", "title": "Aldo Carotenuto", "text": "Biografia e carriera.\nNato a Napoli nel 1933, ha studiato filosofia prima nella sua citt\u00e0, per poi trasferirsi a Torino, dove completa gli studi. Successivamente si \u00e8 trasferito negli USA, dove ha frequentato la Scuola di Psicologia sperimentale alla New School for Social Research di New York, diventando quindi membro dell'American Psychological Association (APA).\nLa sua esperienza analitica inizia negli Stati Uniti, nel 1960, con Edward Whitmont, quindi continua in Italia, nel 1962, con Ernst Bernhard e, successivamente, con il freudiano Claudio Modigliani.\nIn Italia, ha poi ottenuto la cattedra di Psicologia della personalit\u00e0 e delle differenze individuali presso l'Universit\u00e0 degli Studi di Roma La Sapienza, dove ha proseguito i suoi studi e le sue ricerche, soprattutto sul pensiero di Carl Gustav Jung e le sue applicazioni, continuando parallelamente nella sua attivit\u00e0 privata di analista.\nHa pubblicato numerosi saggi su temi cari al suo percorso di studi e di ricerche, fra i quali il mito, la cultura occidentale, la storia della psicologia, la psicologia analitica, il rapporto fra analista e paziente, le emozioni, la creativit\u00e0, le relazioni fra letteratura, arte e personalit\u00e0. Ha realizzato anche diversi, notevoli testi universitari, utilizzati sia nei suoi corsi alla Facolt\u00e0 di Psicologia de \"La Sapienza\" sia in altre universit\u00e0. Con le sue numerose pubblicazioni, ha contribuito soprattutto alla diffusione del pensiero junghiano sia a livello specialistico che divulgativo e letterario.\nCon Ernst Bernhard, Carotenuto fond\u00f2, nel 1962, assieme ad altri suoi allievi, l'Associazione Italiana di Psicologia Analitica (AIPA), dalla quale poi usc\u00ec nel 1992 in seguito alla contestazione di una sua ex allieva e amica che aveva vissuto e ripensato con lui la storia tra Jung e Sabine Spielrein\nIl 30 ottobre 1992, fond\u00f2 il \"Centro studi di psicologia e letteratura\", del quale rimase presidente fino alla sua morte, alla cui memoria, gli \u00e8 stato poi intitolato.\n\u00c8 stato uno dei massimi psicoanalisti e psicoterapeuti d'indirizzo junghiano.\nPensiero.\nLa sua ampia attivit\u00e0 di studioso, ricercatore e analista, \u00e8 testimoniata da una vasta produzione che include articoli e libri, alcuni dei quali centrali per la psicologia della personalit\u00e0, la terapia psicologica e la storia della psicologia. I principali temi trattati lungo l'intero corpo della sua vasta opera, si concentrano attorno alle tematiche della clinica psicoanalitica e dei rapporti tra psicoanalisi, arte e letteratura.\nParticolare attenzione ha posto, per ci\u00f2 che riguarda la prassi psicoanalitica, al problema dell'amore di transfert che si instaura nella coppia analitica. Soprattutto nei lavori compresi fra il 1980 e il 1988, Carotenuto affronta, con originalit\u00e0, la questione essenziale dei rapporti tra analista e paziente, evidenziando l'inautenticit\u00e0 del concetto di \"neutralit\u00e0\" dello psicoanalista. \nPer Carotenuto, il tema chiave del setting psicoanalitico, ovverosia la storia intima del paziente, rende l'analisi il teatro, per eccellenza, di Eros e Thanatos, il luogo in cui si manifestano e si scontrano. Solamente l'autentica consapevolezza e la presa di coscienza della forza degli affetti tirati in ballo nella coppia analitica, rende il terapeuta capace di fronteggiare le sofferte richieste del paziente, laddove, invece, un rifiuto di questo coinvolgimento renderebbe l'analista cieco e vulnerabile, con conseguente inefficacia della cura.\nCarotenuto si dedica poi, con notevoli e numerosi saggi, ai rapporti tra psicoanalisi, arte e letteratura, passando in rassegna, sotto la sua chiara, incisiva, acuta e profonda visione analitica, un itinerario di ritratti e di voci di vari artisti osservati e scrutati alla luce della loro vita intima. Ha cos\u00ec analizzato, tra l'altro, l'opera di Pasolini, di Kafka, di Dostoevskij, di Bousquet, di Shakespeare, di altri poeti e pittori, mosso dalla convinzione, corroborata dalla sua decennale esperienza analitica nonch\u00e9 dalla sua vasta conoscenza storica, secondo la quale la sofferenza psicologica non basta, da sola, a spiegare l'opera d'arte, ma genera altres\u00ec un destino e un percorso di vita interiore che, della ricerca e dell'opera artistica, fa la sua ragion d'essere e la meta finale a cui tendere.\nL'interesse per i grandi protagonisti della storia letteraria e del mondo artistico suffraga la tesi portante di gran parte della produzione, ossia il primato e l'importanza centrale che la creativit\u00e0 ha per l'essere umano e la sua realizzazione. La creazione artistica in senso lato, come la psicoanalisi, \u00e8 un percorso di liberazione delle energie creative individuali, imprigionate e bloccate, come dire, da un'educazione rigida ed errata o da gravi blocchi nevrotici. Ciononostante, i complessi psichici (in senso junghiano) non testimoniano solo del blocco delle proprie energie creative, ma indirizzano anche alle innumerevoli e inusuali strade che spesso la psiche intraprende per liberarsi o per trasformare il dolore interno in strumento di riscatto e di creativit\u00e0 lungo il proprio, personale percorso di individuazione.\nNei Media.\nIn \"Diario di una segreta simmetria\" 1980, libro che ebbe una risonanza internazionale, Carotenuto racconta e analizza l'intrigante e intensa storia animata dall'intreccio dei conflitti clinici, sentimentali e scientifici fra Carl Gustav Jung, Sigmund Freud e Sabina Spielrein che rivel\u00f2 per la prima volta l'importanza del \"transfert\", un fenomeno fino ad allora ignoto.. A questa pagina segreta della psicoanalisi, Ottavio Rosati nel 1991 ha dedicato una puntata speciale del programma Da storia nasce storia di Raitre in cui invit\u00f2 Carotenuto a interpretare, in chiave psicodrammatica, la triade di personaggi del suo libro.. Nel 1997 Rosati scrisse per Rai Cinema, con la consulenza di Carotenuto, la sceneggiatura di un film di impostazione storico-scientifica su Jung, Freud e Sabine, \"Una segreta simmetria\" destinato alla regia di Nelo Risi.. La Rai ne acquis\u00ec i diritti ma lo script non entr\u00f2 in produzione a causa dell'uscita di Liliana Cavani dalla direzione dell'Ente. Dal libro di Carotenuto nel 2002, fu invece tratto il film Prendimi l'anima, diretto da Roberto Faenza e prodotto dalla Jean Vig\u00f2. Nel 2011, inoltre, David Cronenberg ne trasse un'ulteriore versione cinematografica, con il film A Dangerous Method.\nOpere.\nMolte di queste opere sono state tradotte all'estero, in varie lingue."}
{"id": "319448", "revid": "124201020", "url": "https://it.wikipedia.org/wiki?curid=319448", "title": "Gianluca Neri", "text": "Biografia.\nHa collaborato con il settimanale satirico \"di resistenza umana\" \"Cuore\" e, in compagnia del disegnatore Roberto Grassilli, ha successivamente fondato e curato il portale internet \"Clarence\", poi venduto a Spray e passato in seguito a Lycos e a Dada. Collabora con vari mensili e gestisce \"Macchianera\", un blog multiautore.\nDal 2003 organizza la Festa della Rete (un tempo chiamata Blogfest), raduno dei frequentatori di internet, che si svolge nel corso di tre giorni, dopo l'estate. Dopo le prime edizioni a Riva del Garda, dall'edizione del 2013 la festa si \u00e8 spostata a Rimini. All'interno della manifestazione ogni anno vengono assegnati i \"Macchianera Italian Awards\" (MIA), che premiano i migliori siti e blog della rete italiana. Il 20 dicembre 2013, in Vaticano, nel corso della cerimonia del baciamano al termine dell'udienza generale del mercoled\u00ec, ha consegnato nelle mani di Papa Francesco il premio come \"Personaggio dell'anno\".\nCinema e Televisione.\n\u00c8 stato autore televisivo di \"Camera Caf\u00e9\" per conto di Magnolia. Sempre per la societ\u00e0 di produzione di Giorgio Gori, ha gestito un laboratorio creativo che si \u00e8 occupato dell'ideazione di nuovi format.\nNel luglio 2017, in seguito ad alcune notizie diffuse nel corso del processo d'appello a Massimo Bossetti, il settimanale \"Oggi\" ha rivelato che Neri sta lavorando alla produzione di un documentario dedicato al caso dell'omicidio di Yara Gambirasio.\nIl 14 febbraio 2019 costituisce con altri quattro soci la societ\u00e0 di produzione 42, con sede a Milano, che si pone come obiettivo l\u2019ideazione, la scrittura e la produzione di serie televisive o film (scripted e unscripted) per i grandi broadcaster e le piattaforme di streaming.\nSanPa: Luci e tenebre di San Patrignano.\nil 30 dicembre 2020, accompagnato da un battage pubblicitario che ha occupato per alcuni giorni intere pagine del Corriere della Sera, la Repubblica, il Fatto Quotid\u00ecano, e gli slot prima e dopo i TG Rai e di Sky TG24, in 190 paesi del mondo, esce la prima docu-serie italiana di Netflix, in cui Neri debutta come creatore, scrittore e produttore con la sua 42: SanPa: Luci e tenebre di San Patrignano.\nAttraverso testimonianze e immagini di repertorio, la docu-serie in 5 episodi racconta la controversa storia della comunit\u00e0 di recupero di San Patrignano fondata da Vincenzo Muccioli nel 1978, a Coriano, in provincia di Rimini. La docu-serie \u00e8 stata realizzata attraverso 180 ore di interviste e con le immagini tratte da 51 differenti fonti d\u2019archivio, di cui il 26% di materiale delle Teche Rai, per ricostruire la storia in modo fattuale e accurato.\nOltre a Neri, la serie \u00e8 stata scritta da Carlo Gabardini e Paolo Bernardelli. La regia \u00e8 di Cosima Spender, la supervisione al montaggio di Valerio Bonelli, le musiche di Eduardo Aram, e la direzione della fotografia di Diego Romero.\nNastro D\u2019Argento 2021 documentari, premio speciale.\nIl 10 marzo 2021, a nome del Sngci \u2013 Sindacato Nazionale Giornalisti e Critici Cinematografici, la Presidente Laura Delli Colli comunica che il Direttivo Nazionale ha deciso di assegnare un Premio Speciale dei Nastri d\u2019Argento 2021 al documentario a \u201cSanPa - Luci e tenebre di San Patrignano\u201d, spiegando che \"\u201c\u00e8 una scelta insolita, fuori selezione, in quanto il regolamento dei Nastri prevede ad oggi che i premi siano assegnati esclusivamente a Film, non alla serialit\u00e0, e l\u2019uscita in sala \u00e8 stata fino ad oggi un elemento prioritario. Occupandoci per\u00f2 con attenzione di \u2018cinema del reale\u2019 abbiamo deciso di superare il tema del \u2018formato\u2019 perch\u00e9 non avremmo potuto dimenticare nel nostro palmar\u00e8s un\u2019inchiesta approfondita e documentata come quella a cui abbiamo assistito\u201d\". La motivazione ufficiale del premio \u00e8 stata la seguente: \"\u201cNelle luci e nelle tenebre di San Patrignano, raccontate sulla base di una documentazione accurata e ormai consegnata alla Storia, c\u2019\u00e8 il senso e la sostanza di una vicenda controversa che ha comunque segnato un passaggio epocale nella storia di un tempo gi\u00e0 lontano di cui ancora sono aperte molte ferite. La rilettura di un\u2019esperienza unica, amata e odiata, contestata e al tempo stesso preziosa per la vita e il recupero di centinaia di ragazze e ragazzi riaccende un riflettore sulla generazione spezzata che SanPa racconta e sulla cronaca di quegli anni difficili\u201d\".\nRadio.\nHa fondato Macchiaradio (per qualche tempo chiamata anche RadioNation), una popolare webradio italiana che ha iniziato a trasmettere il 21 aprile 2004, ospitando nel tempo vari personaggi del mondo della radiofonia e della rete italiana, tra cui Marco Ardemagni, Violetta Bellocchio, Matteo Bordone, Luca Bizzarri, Federico Bernocchi, Michele Boroni, Matteo Caccia, Francesco Cataldo, Andrea Delogu, Lorenzo De Marinis, Filippo Facci, Carlo Giuseppe Gabardini, Paolo Madeddu, Marisa Passera, Simona Siri, Luca Sofri, Filippo Solibello, Guia Soncini, Simone Tolomelli e Laura Carcano.\nDa giugno a settembre 2008, in concomitanza con le Olimpiadi di Pechino, ha ideato e condotto (assieme a LaLaura) il contenitore quotidiano \"Scatole Cinesi\", in onda su Rai Radio 2.\nPer la stessa emittente ha condotto la trasmissione quotidiana \"Condor\" a dicembre 2008 e la variante estiva \"Kondor, il Condor con la cappa\" da giugno a settembre 2009, in compagnia di Cinzia Span\u00f2.\nDal luglio 2014 fino a giugno 2015 ha ideato e condotto assieme a Daniela Collu la trasmissione \"Share\", in onda su Rai Radio 2 il sabato e la domenica alle 18.\nCasi d'attualit\u00e0.\nCaso Calipari.\nIl 1\u00ba maggio 2005 appare sulla stampa come il blogger che - con un semplice copia e incolla da un PDF - ha svelato gli omissis nel documentufficiale statunitense diffuso a conclusione dell'inchiesta sul caso dell'omicidio dell'agente italiano Nicola Calipari.\nProcesso Canalis-Clooney.\nA settembre 2015 prende il via un processo che lo coinvolge, insieme a Guia Soncini e Selvaggia Lucarelli, con le accuse di intercettazione abusiva, detenzione e diffusione di codici di accesso, accesso abusivo a sistema informatico, violazione della privacy, tutti aggravati dall'aver tentato di ottenere un guadagno. Al centro dell\u2019inchiesta il presunto accesso alle mail della showgirl Federica Fontana a cui erano state inviate foto scattate nella villa comasca dell\u2019attore George Clooney, in occasione della festa di compleanno del 2010 della soubrette Elisabetta Canalis. Immagini che, nella ricostruzione dell\u2019accusa, erano al centro di una tentata vendita al settimanale \"Chi\" di Alfonso Signorini.\nIl 17 luglio 2017 il giudice dell'XI sezione penale del tribunale di Milano Stefano Corbetta ha assolto Selvaggia Lucarelli, Guia Soncini e Gianluca Neri riqualificando le contestazioni di accesso abusivo a sistema informatico, intercettazione illecita di comunicazioni e violazione di corrispondenza e dichiarando il proscioglimento per \"non doversi procedere\". Per le altre due imputazioni contestate, tra cui la presunta tentata vendita degli scatti di Clooney e Canalis e il trattamento illecito di dati personali, i tre sono stati assolti con formula piena perch\u00e9 \"il fatto non sussiste\".\nCaso Yara Gambirasio.\nNel luglio 2017 \u00e8 la persona che scopre l'esistenza di una foto satellitare scattata dal satellite WorldView-1 il 24 gennaio 2011, ovvero nel periodo compreso tra il giorno della scomparsa di Yara Gambirasio il 26 novembre 2010 a Brembate di Sopra e il giorno del ritrovamento del corpo senza vita della ragazza in un campo incolto di Chignolo D'Isola il 26 febbraio 2011. Neri scopre la foto nel corso della lavorazione di \"Unknown1\", un documentario in 8 episodi sul caso dell'omicidio di Yara Gambirasio girato in lingua inglese e, dal momento che il corpo della ragazza sembra non apparire nella foto, consegna l'immagine al pool difensivo di Massimo Bossetti, condannato in primo grado all'ergastolo per il delitto in questione, guidato dagli avvocati Claudio Salvagni, Paolo Camporini e coordinato da Roberto Bianco.\nCon la difesa Neri concorda di non distribuire l'immagine alla stampa fino a al momento in cui se ne parler\u00e0 in aula. La foto del satellite WorldView-1 ha una risoluzione minima al suolo di 46 cm per pixel, dato che apre il dibattito tra gli esperti, divisi tra quelli che ritengono siano sufficienti per determinare la presenza o l'assenza del corpo nel campo, e quelli che, invece, giudicano la risoluzione della foto troppo bassa. A partire dalla seconda udienza del processo di appello presso il Tribunale di Brescia, il 6 luglio 2017, Neri partecipa al processo dai banchi della difesa.\nSolo dopo la scoperta di Neri la procura di Bergamo, che ha guidato le indagini sul caso, ha rivelato di essere in possesso della foto da tempo, ma di non averla inclusa nei fascicoli dell'inchiesta. L'avvocato Claudio Salvagni ha dichiarato al settimanale \"Oggi\" che questa scelta avesse l'unico obiettivo di impedirne la visione alla difesa. I difensori di Bossetti sostengono inoltre di avere pi\u00f9 volte richiesto al pubblico ministero Letizia Ruggeri se esistessero foto satellitari del campo di Chignolo D'Isola nel periodo tra la scomparsa di Yara e il ritrovamento del corpo, e di avere sempre ricevuto ufficialmente risposta negativa."}
{"id": "319452", "revid": "119635145", "url": "https://it.wikipedia.org/wiki?curid=319452", "title": "Teoremi dell'economia del benessere", "text": "In microeconomia, e in particolare nella prospettiva dell'economia neo-classica, i teoremi dell'economia del benessere costituiscono una delle principali argomentazioni a favore del libero mercato, e contro l'intervento dello Stato nell'economia o in generale soluzioni di pianificazione centrale.\nIllustrazione intuitiva.\nL'intuizione sottostante ai due teoremi fondamentali \u00e8 che il normale funzionamento di un mercato perfettamente concorrenziale consente di raggiungere un equilibrio in cui le risorse dell'economia (beni di consumo, fattori di produzione) sono allocate in maniera ottimale tra tutti gli agenti che vi operano. In questo contesto, un'allocazione si considera ottimale nel senso dell'efficienza Paretiana, ossia se, a partire da tale allocazione, non \u00e8 possibile redistribuire le risorse in maniera tale da incrementare l'utilit\u00e0 di almeno un agente, senza ridurre quella di almeno un altro agente.\nSe da un lato, in linea teorica, lo stesso risultato potrebbe essere raggiunto da un pianificatore centrale \u2014 ad esempio, lo Stato \u2014 che distribuisca le risorse sulla base delle preferenze e delle produttivit\u00e0 dei singoli agenti economici, \u00e8 anche chiaro che in condizioni realistiche nessun pianificatore centrale potrebbe mai disporre di sufficienti informazioni per attuare una tale soluzione. E se anche il pianificatore sociale centrale fosse \"benevolo\" e \"pienamente informato\", non potrebbe rimpiazzare l'allocazione competitiva dei beni con un'altra capace di aumentare il benessere di ogni singolo consumatore (Tirole 1988, 6).\nSarebbe dunque preferibile affidarsi a soluzioni \"decentralizzate\", quale il meccanismo di mercato in concorrenza perfetta, che raggiungono un equilibrio in condizioni di ottimalit\u00e0 Paretiana senza richiedere che alcun agente disponga di una quantit\u00e0 non realistica di informazioni.\nPiuttosto che voler trarre dai teoremi dell'economia del benessere conclusioni circa l'opportunit\u00e0 dell'intervento dello Stato nell'economia, gli economisti utilizzano questi risultati come potenti strumenti per la risoluzione di un modello economico. In particolare, il secondo teorema dell'economia del benessere stabilisce l'equivalenza tra l'allocazione ottenuta da un pianificatore centrale o agente rappresentativo e quella raggiunta in equilibrio in presenza di diversi consumatori. Essendo in genere pi\u00f9 \u00ab semplice \u00bb la soluzione del problema di scelta ottima da parte dell'agente rappresentativo, un modello di equilibrio economico generale \u00e8 di norma risolto sulla base del problema che caratterizza le decisioni di un agente rappresentativo, invocando quindi il secondo teorema del benessere a garantire la validit\u00e0 del risultato in presenza di agenti multipli.\nI due teoremi dell'economia del benessere.\nPrimo teorema dell'economia del benessere.\nIl primo teorema dell'economia del benessere afferma che le condizioni di efficienza paretiana sono realizzate in una particolare configurazione istituzionale costituita da un'economia decentrata di concorrenza perfetta. In altre parole, l'allocazione dell'equilibrio del mercato in concorrenza perfetta, se possibile, \u00e8 un ottimo paretiano.\nEnunciato formale e dimostrazione.\nIn un'economia Walrasiana, all'interno della quale sono presenti individui caratterizzati da preferenze crescenti, ciascuna allocazione d'equilibrio \u00e8 efficiente.\nSecondo teorema dell'economia del benessere.\nIl secondo teorema dell'economia del benessere afferma che, modificando opportunamente le dotazioni iniziali con particolari strumenti di redistribuzione, imposte o sussidi in somma fissa (lump sum tax), un'economia concorrenziale consente di raggiungere qualsivoglia stato sociale Pareto efficiente sulla frontiera massima dell'utilit\u00e0. Si riesce quindi a raggiungere l'obiettivo dell'equit\u00e0, raggiungendo l'allocazione che corrisponde all'intersezione fra la curva di benessere sociale pi\u00f9 alta e la frontiera delle utilit\u00e0 possibili."}
{"id": "319453", "revid": "1381093", "url": "https://it.wikipedia.org/wiki?curid=319453", "title": "The Last Tour on Earth", "text": "The Last Tour on Earth \u00e8 un album dal vivo del gruppo musicale statunitense Marilyn Manson, pubblicato il 12 novembre 1999 dalla Nothing Records e dalla Interscope Records.\nComprende le registrazioni tratte dal \"Mechanical Animals Tour\" e dal \"Rock Is Dead Tour\". Il titolo si rif\u00e0 alla canzone \"The Last Day on Earth\" contenuta nell'album precedente, \"Mechanical Animals\", qui proposta in versione acustica. Il disco contiene un inedito registrato in studio, \"Astonishing Panorama of the Endtimes\", che doveva essere inserito nell'album \"Antichrist Superstar\".\nTracce.\nEdizione limitata.\nL'edizione per il mercato inglese a tiratura limitata consta anche di un secondo CD, comprendente quattro ulteriori tracce."}
{"id": "319454", "revid": "2193355", "url": "https://it.wikipedia.org/wiki?curid=319454", "title": "Audio Video Interleave", "text": "Audio Video Interleave (in acronimo AVI) \u00e8 un formato contenitore realizzato da Microsoft nel 1992 come formato standard video per il sistema operativo Windows. \nVenne introdotto nell'ambito di Video for Windows, divenendo poi di uso generale. Nel febbraio del 1996 Microsoft decide di integrare nel formato AVI un set di estensioni sviluppate da Matrox OpenDML. Questo nuovo tipo di file AVI viene chiamato, non ufficialmente, \"AVI 2.0\".\nAVI pu\u00f2 contenere uno o pi\u00f9 flussi audio, anche multicanale, e un flusso video. AVI non supporta alcun formato di sottotitoli che devono quindi essere trasformati ed inseriti dentro il flusso video (hardsub), oppure utilizzati come file a parte (i softsub). La mancanza del supporto per sottotitoli e la mancanza di supporto per formati aperti lo differenzia da altri contenitori multimediali come Matroska e Ogg."}
{"id": "319456", "revid": "1602064", "url": "https://it.wikipedia.org/wiki?curid=319456", "title": "Papaina", "text": "La papaina \u00e8 un enzima proteolitico, appartenente alla classe delle idrolasi, che si estrae dal frutto immaturo della papaia (\"Carica papaya\"). La papaina fu isolata per la prima volta da \"C. papaya\" nel 1879 ed \u00e8 stata spesso usata come modello negli studi di struttura per altre proteasi, come la bromelina. \nCatalizza l'idrolisi di proteine, con alta specificit\u00e0 per i legami peptidici, ma con preferenza per gli amminoacidi con catena laterale ingombrante in posizione P2. Non accetta Val in posizione P1. \nCaratteristiche.\nPossiede un'azione digestiva superiore alla pepsina e alla pancreatina, si comporta come la bromelina dell'ananas.\nQuesto enzima \u00e8 in grado di agire ottimalmente in tutto il range di pH, non avendo quindi un intervallo ottimale di pH come gli altri enzimi.\nApplicazioni.\nLa papaina \u00e8 largamente impiegata nel settore medico e fitoterapico. Assunta durante il processo digestivo di proteine, sciogliendo gli albuminoidi e convertendoli in peptoni (in sostanze cio\u00e8 facilmente solubili e diffusibili, capaci quindi di essere assorbite e assimilate), si comporter\u00e0 come un agente catalitico agendo come un mezzo acido, alcalino o neutro. Ci\u00f2 \u00e8 importantissimo per chi soffre di problemi digestivi a causa della mancanza degli enzimi nell'organismo e di bassa produzione di acido cloridrico nello stomaco. \nLa papaina \u00e8 da taluni considerata un integratore ideale per chi soffre di problemi digestivi.\nIn passato veniva usata come surrogato dei fermenti gastrici.\nInoltre viene utilizzata in prodotti cosmetici per la depilazione avendo il potere di ritardare gradualmente la ricrescita dei peli del corpo.\nViene utilizzata anche nel settore alimentare, ad oggi a livello perlopi\u00f9 sperimentale, ad esempio per l'intenerimento delle carni. "}
{"id": "319457", "revid": "22475", "url": "https://it.wikipedia.org/wiki?curid=319457", "title": "Aleksandr Ove\u010dkin", "text": "Prima di giocare in NHL Ove\u010dkin gioc\u00f2 per la Dinamo Mosca nella Superliga dal 2001 al 2005. Ove\u010dkin fu selezionato in prima posizione assoluta nell'NHL Entry Draft 2004, dopo aver gi\u00e0 militato per tre anni nella Dinamo. A causa del lockout che port\u00f2 alla cancellazione della stagione 2004-05 il giocatore rimase in Russia, per poi esordire in Nordamerica nella stagione 2005-06 conquistando il Calder Memorial Trophy come rookie dell'anno, grazie alle 52 reti e ai 54 assist per un totale di 106 punti, miglior risultato fra i giocatori all'esordio quell'anno.\nNella stagione 2007-08 guid\u00f2 la NHL con 65 gol e 112 punti totali, vincendo il Maurice Richard e l'Art Ross Trophy. Vinse inoltre il Lester B. Pearson Award come miglior giocatore eletto dai membri della NHLPA e nell'Hart Memorial Trophy come MVP della lega. Fu il primo giocatore a vincere nello stesso anno i quattro trofei fin dalla creazione del Rocket Richard Trophy nel 1999. Nello stesso anno guid\u00f2 la Russia alla vittoria del campionato mondiale, titolo vinto anche nel 2012 e nel 2014. Nel 2009 vinse nuovamente l'Hart Memorial Trophy, il Lester B. Pearson Award ed il Rocket Richard Trophy. Vinse il Ted Lindsay Award, nuova denominazione del Pearson Award, per la terza volta nel 2010, ricevendo inoltre per il quinto anno consecutivo la nomination per l'NHL First All-Star Team. Nel 2013 conquist\u00f2 per la terza volta sia il Rocket Richard Trophy che l'Hart Memorial.\nCaratteristiche tecniche.\nAttaccante possente e forte fisicamente, veloce, con l'ottimo fiuto del goal, Aleksandr Ove\u010dkin \u00e8 considerato uno dei pi\u00f9 forti attaccanti della sua generazione e di tutti i tempi. Il tiro potente e preciso, il one-timer, la velocit\u00e0, le ottime capacit\u00e0 tecniche, la determinazione, l'aggressivit\u00e0 e l'attitudine al gioco fisico e agli scontri con gli avversari ne fanno un prototipo perfetto per il moderno ruolo di power forward. Ove\u010dkin \u00e8 considerato uno dei pi\u00f9 forti marcatori della sua generazione e di tutta la storia dell'hockey (e secondo alcuni il pi\u00f9 forte in assoluto), per l'enorme quantit\u00e0 di goal segnati e la costanza nell'andare a segno nel breve, medio e lungo periodo. In NHL ha raggiunto o superato otto volte i 50 goal, e non ha mai segnato meno di 24 goal in una singola stagione. Ha vinto nove volte il Maurice Richard Trophy, il premio al miglior goleador della lega, pi\u00f9 di ogni altro giocatore e unico ad averlo vinto almeno tre volte, e nella stagione NHL 2007-2008 ha vinto anche l'Art Ross Trophy quale capocannoniere della lega per punti totali (65 goal e 47 assist, 112 punti).\nUsa il suo tiro destro al volo per segnare grandi quantit\u00e0 di goal dal cerchio sinistro d'ingaggio, un'area della pista conosciuta come il suo \"ufficio\". \nIn tempi recenti \u00e8 considerato come l'unico giocatore in grado di raggiungere e superare il record NHL di Wayne Gretzky, primo a 894 goal. \nBiografia.\nAleksandr Ove\u010dkin fu il terzo figlio avuto da Michail Ove\u010dkin, ex-giocatore professionista di calcio, ed da Tat'jana Ove\u010dkina, vincitrice di due medaglie d'oro olimpiche con la nazionale sovietica di pallacanestro nelle Olimpiadi di Montr\u00e9al 1976 e di Mosca 1980. Nacque ultimo di tre fratelli, Sergej e Michail.\nA soli due anni di et\u00e0 in un negozio di giocattoli Aleksandr Ove\u010dkin si rifiut\u00f2 di lasciare un bastone da hockey su ghiaccio che aveva preso in mano. In un'altra occasione, durante una trasmissione di una partita di hockey in televisione, Aleksandr lasci\u00f2 i giocattoli con cui stava passando il tempo per guardare l'incontro, protestando qualora i genitori avessero deciso di cambiare canale. I genitori furono convinti del suo futuro da atleta quando scelse di salire le scale fino al loro appartamento posto al decimo piano piuttosto che prendere l'ascensore. Vista la predisposizione del figlio essi continuarono ad incoraggiarlo e lo avvicinarono alle due discipline gi\u00e0 praticate in famiglia, portandolo presso i campi da calcio e da basket pi\u00f9 vicini a casa.\nSergej, maggiore dei fratelli Ove\u010dkin, fu il primo ad avvicinarlo alla pratica dell'hockey su ghiaccio e convinse Aleksandr ad iscriversi a una scuola di hockey all'et\u00e0 di 8 anni. Nonostante le attenzioni del fratello maggiore presto dovette smettere poich\u00e9 i genitori non potevano accompagnarlo alla pista di allenamento; fu per\u00f2 uno degli allenatori a convincere i parenti del talento di Aleksandr, permettendogli cos\u00ec di continuare a frequentare il corso. Sergej mor\u00ec soli due anni dopo a causa di un incidente automobilistico, motivo che spinse ancor di pi\u00f9 il giovane Aleksandr a continuare la via agonistica nel mondo dell'hockey su ghiaccio. Il numero di gioco scelto da Ove\u010dkin fu sempre l'8, lo stesso utilizzato dalla madre negli incontri internazionale con la selezione sovietica di pallacanestro.\nUna volta giunto negli Stati Uniti si stabil\u00ec nell'area metropolitana di Washington, nel sobborgo di Arlington, in Virginia. Nel giugno del 2008, subito dopo aver vinto il primo Hart Memorial Trophy come MVP della NHL, Aleksandr Ove\u010dkin fu omaggiato delle chiavi della citt\u00e0 da parte del sindaco Adrian M. Fenty per essere stato il primo MVP di una squadra professionistica con sede nella capitale dopo l'unico caso di Joe Theismann, quarterback dei Washington Redskins capace di vincere il riconoscimento della NFL nel 1983.\nPer anni si diffusero notizie su una presunta rivalit\u00e0 non solo sportiva ma anche fuori dal campo fra Ove\u010dkin e l'attaccante dei Pittsburgh Penguins Evgenij Malkin, scelto alle spalle di Ove\u010dkin nel Draft 2004. Nonostante avessero un buon rapporto di amicizia, come testimoniato dal fatto di essere stati compagni di stanza nel villaggio olimpico dei Giochi olimpici invernali 2006 di Torino, presto i rapporti fra i due si raffreddarono.&lt;ref name=\"Ovechkin/Malkin Feud\"&gt;&lt;/ref&gt; Sebbene non si conosca la causa scatenante della rivalit\u00e0 fra i due, nell'agosto del 2007 Ove\u010dkin avrebbe sferrato un pugno all'agente russo di Malkin, Gennadij U\u0161akov, presso un nightclub di Mosca. Ove\u010dkin ha sempre negato la seguente versione dei fatti, confermata tuttavia da Malkin. L'evento pi\u00f9 noto riguardante la presunta rivalit\u00e0 accadde il 21 gennaio 2008 durante una partita fra Capitals e Penguins giocata a Pittsburgh, quando Ove\u010dkin cerc\u00f2 di effettuare una carica su Malkin dopo aver preso una lunga rincorsa; quest'ultimo riusc\u00ec ad evitare l'impatto appena in tempo, facendo terminare Ove\u010dkin rovinosamente contro la balaustra. Nel giugno dello stesso anno i due evitarono di incrociarsi lo sguardo in occasione della cerimonia degli NHL Awards. Nonostante questi incidenti Ove\u010dkin neg\u00f2 ripetutamente di avere conti in sospeso con Malkin. Nel corso dei mesi crebbero le preoccupazioni per le ripercussioni di questo scontro non solo nella NHL, ma anche all'interno della nazionale russa in vista delle imminenti Olimpiadi di Vancouver. Cos\u00ec come velocemente scoppi\u00f2 il caso, allo stesso modo la rivalit\u00e0 fra i due giocatori sembr\u00f2 sparire misteriosamente: infatti il 24 gennaio 2009 durante la SuperSkills Competition dell'All-Star Game Malkin aiut\u00f2 proprio Ove\u010dkin nel compiere il proprio numero. Nonostante la mancanza di una dichiarazione ufficiale al riguardo per molti tale evento sanc\u00ec la conclusione definitiva della rivalit\u00e0 fra Malkin ed Ove\u010dkin. Per mediare fra i due sarebbe stato decisivo l'intervento di un altro giocatore russo della NHL, l'allora attaccante e capitano degli Atlanta Thrashers Il'ja Koval'\u010duk, compagno di squadra in nazionale dei due giocatori.\nFu testimonial principale del gioco di simulazione di hockey NHL 2K10 della 2K Sports, cos\u00ec come del videogioco NHL 07 della EA Sports. Il 6 luglio 2009 Ove\u010dkin fu nominato ambasciatore in occasione dei XXII Giochi olimpici invernali organizzati nella citt\u00e0 russa di So\u010di. Alla fine del 2009 la rivista GQ classific\u00f2 Ove\u010dkin la 48\u00aa persona pi\u00f9 influente di Washington.\nNel novembre del 2011 ufficializz\u00f2 sul proprio account di Twitter il fidanzamento con la tennista russa Marija Kirilenko.\nCarriera.\nClub.\nDinamo Mosca.\nOve\u010dkin esord\u00ec nella Superliga russa con la maglia della Dinamo Mosca all'et\u00e0 di 16 anni. Concluse la stagione 2001\u201302 con quattro punti ottenuti in 21 apparizioni. Nella stagione 2003-04 fu pi\u00f9 giovane cannoniere della storia della propria squadra e vinse il premio come miglior ala sinistra del campionato russo. Prima di poter essere scelto al Draft NHL complet\u00f2 tre campionati, totalizzando 36 reti e 32 assist in 152 partite disputate.\nNell'estate del 2004 Ove\u010dkin fu scelto in prima posizione assoluta al NHL Entry Draft 2004 da parte dei Washington Capitals. Era da quasi due anni che gli analisti lo indicavano come una futura prima scelta al draft, e ricevette pure alcuni paragoni con Mario Lemieux. Il suo nome era cos\u00ec ambito che i Florida Panthers cercarono di selezionarlo gi\u00e0 in occasione del Draft 2003 al nono giro, sebbene il compleanno di Ove\u010dkin fosse due giorni dopo rispetto al termine stabilito per poter selezionare il giocatore (15 settembre 1985). Rick Dudley, general manager dei Panthers, si oppose alla NHL dichiarando come la selezione fosse regolare, infatti considerando anche gli anni bisestili Aleksandr Ove\u010dkin avrebbe avuto l'et\u00e0 minima per poter essere scelto.\nDurante il lockout della NHL nella stagione 2004-05 Ove\u010dkin rimase a Mosca presso la Dinamo per un'ulteriore stagione. Al termine dell'anno registr\u00f2 27 punti in 34 partite, pur dovendo saltare quasi due mesi di attivit\u00e0 a causa di un infortunio alla spalla patito nella finale per la medaglia d'oro contro il Canada nel Mondiale Under-20 2005. Nel corso dei playoff aiut\u00f2 la Dinamo a vincere la Superliga.\nLo spettro di un'ulteriore interruzione della NHL spinse Ove\u010dkin a firmare un contratto con un'altra formazione russa, l'Avangard Omsk. Tuttavia, per poter essere richiamato dalla NHL alla fine del lockout, il contratto prevedette una clausola specifica per poter rescindere dall'accordo entro il 20 luglio 2005. Sebbene a quella data non fosse stato ancora sottoscritto il nuovo accordo collettivo della lega fra proprietari e giocatori, (\"Collective bargaining agreement\" o CBA), Ove\u010dkin scelse comunque di svincolarsi e firm\u00f2 il contratto con i Washington Capitals il 5 agosto 2005. L'accordo era valido per tre stagioni, di tipo entry-level, con lo stipendio massimo possibile per un rookie di 984.200 $ a stagione pi\u00f9 eventuali bonus in base alle prestazioni fino ad un massimo di 3,9 milioni di dollari.\nWashington Capitals.\n2006-2008.\nDue giorni dopo la firma del contratto il lockout termin\u00f2 ufficialmente con l'approvazione del nuovo accordo collettivo. Ove\u010dkin gioc\u00f2 la sua prima partita ufficiale con i Capitals il 5 ottobre 2005, segnando le sue prime due reti in Nordamerica nel successo per 3\u20132 contro i Columbus Blue Jackets. Il 13 gennaio 2006 ad Anaheim Ove\u010dkin registr\u00f2 il primo \"hat trick\" contro Jean-S\u00e9bastien Gigu\u00e8re, portiere dei Mighty Ducks of Anaheim, inclusa la rete decisiva segnata all'overtime. Tre giorni pi\u00f9 tardi, il 16 gennaio, Aleksandr segn\u00f2 una rete definita dal giornalista veterano Bill Clement come \"una delle reti pi\u00f9 grandi di sempre\". Messo a terra dal difensore dei Phoenix Coyotes Paul Mara, mentre stava scivolando sulla sua schiena allontanandosi dalla porta, Ove\u010dkin fu capace con il bastone di agganciare il puck con una sola mano e di superare il portiere Brian Boucher per la seconda rete della serata. Il 1\u00ba febbraio Ove\u010dkin fu nominato Rookie del mese di gennaio della NHL e miglior giocatore offensivo del mese, diventando il terzo giocatore nella storia della NHL a vincere entrambi i premi simultaneamente.\nOve\u010dkin concluse la stagione 2005-06 al primo posto fra i rookie per numero di reti, punti, gol in power-play e tiri tentati. Nella classifica dei marcatori della NHL chiuse al terzo posto totale con 106 punti e al terzo posto a pari merito per numero di gol con 52 segnature. Con 425 tiri tentati chiuse al primo posto per quella stagione, segn\u00f2 il nuovo record per gli esordienti e si posizion\u00f2 al quarto posto nella storia della NHL. I punti ottenuti da Ove\u010dkin lo portarono al secondo posto nella storia della franchigia, mentre il numero di gol eguagli\u00f2 la terza posizione nella speciale classifica. Ricevette la nomination all'NHL First All-Star Team, il primo rookie a rientrare nella formazione ideale dopo 15 anni. Al termine del campionato Ove\u010dkin fu premiato con il Calder Memorial Trophy, riservato al miglior rookie della lega.\nNel corso della stagione successiva Ove\u010dkin partecip\u00f2 al primo All-Star Game giocato a Dallas il 24 gennaio 2007. Concluse la seconda stagione in NHL con 46 reti e 92 punti totali.\nNel corso della stagione 2007-08, l'ultima con contratto entry-level, Ove\u010dkin il 10 gennaio 2008 firm\u00f2 un prolungamento di 13 anni dal valore complessivo di 124 milioni di dollari con i Capitals. Il contratto, pari a circa 9,5 milioni di dollari a stagione, lo rese il giocatore pi\u00f9 pagato nella storia della NHL. Non avendo un agente Ove\u010dkin negozi\u00f2 di persona il contratto con il proprietario dei Capitals Ted Leonsis e con il manager George McPhee.\nIl 3 marzo 2008 Ove\u010dkin grazie alla quarta tripletta in NHL giunse a quota 52 reti in stagione regolare, superando il traguardo simbolico delle 50 reti per la seconda volta in carriera. Nello stesso mese, il 21 marzo, Ove\u010dkin segn\u00f2 la 59\u00aa e la 60\u00aa rete in stagione contro gli Atlanta Thrashers, diventando il primo giocatore nella NHL capace di segnare 60 reti nello stesso anno dai tempi di Mario Lemieux e di Jarom\u00edr J\u00e1gr nella stagione 1995-96, il diciannovesimo giocatore in assoluto. Quattro giorni pi\u00f9 tardi, il 25 marzo, Ove\u010dkin segn\u00f2 la 61\u00aa rete della stagione infrangendo il record della franchigia di reti in una singola stagione precedentemente detenuto da Dennis Maruk. Il 3 aprile 2008 infranse un altro record, detenuto da Luc Robitaille, per il maggior numero di reti segnate in stagione regolare da un'ala sinistra grazie ad una doppietta che port\u00f2 il numero di reti ottenute a 65. Divenne inoltre il primo giocatore NHL a segnare almeno 40 reti in situazioni di parit\u00e0 numerica dai tempi di Pavel Bure nella stagione 1999-2000.\nLa stagione regolare si chiuse con 65 gol e 112 punti totali, sufficienti ad Ove\u010dkin per conquistare sia l'Art Ross Trophy che il Maurice Richard Trophy. Fu inoltre la prima volta dopo 41 stagioni che il capocannoniere della NHL ricoprisse il ruolo di ala sinistra; l'ultimo a riuscirvi fu Bobby Hull con 97 punti nella stagione 1965-66.\nOve\u010dkin aiut\u00f2 i Capitals a prendere parte dopo diverse stagioni ai playoff della Stanley Cup, grazie anche al contributo di compagni come il russo Aleksandr S\u00ebmin, il centro rookie svedese Nicklas B\u00e4ckstr\u00f6m ed il difensore Mike Green. Al debutto nei playoff segn\u00f2 la rete decisiva di Gara-1 a meno di cinque minuti dal termine del tempo regolamentare contro i Philadelphia Flyers. Nonostante l'eliminazione al termine di Gara-7 Ove\u010dkin in sette incontri disputati fu capace di realizzare nove punti.\nConclusa la stagione Ove\u010dkin fu premiato con il Lester B. Pearson Award, premio assegnato al miglior giocatore secondo il parere della NHL Players' Association (NHLPA) e con l'Hart Memorial Trophy quale MVP della lega, divenendo il primo giocatore nella storia della NHL a vincere anche l'Art Ross ed il Rocket Richard Trophy. Ove\u010dkin ricevette inoltre il terzo Charlamov Trophy consecutivo, premio assegnato in memoria della superstar sovietica Valerij Charlamov da parte della rivista Sovetsky Sport al miglior giocatore russo militante in NHL scelto dagli stessi russi impegnati nel campionato nordamericano.\n2008-2010.\nNell'ottobre 2008, all'inizio della stagione 2008-09, Ove\u010dkin ritorn\u00f2 in patria a Mosca per far visita al nonno ammalato, saltando quella che fino ad allora era soltanto la seconda partita in 3 stagioni, interrompendo una striscia consecutiva di presenze giunta a 203 partite. Il 5 febbraio 2009 Ove\u010dkin segn\u00f2 la rete numero 200 in NHL contro i Los Angeles Kings, divenendo il quarto giocatore nella storia della lega a raggiungere tale traguardo in sole quattro stagioni insieme a Wayne Gretzky, Mike Bossy e Mario Lemieux. Il 19 marzo segn\u00f2 la cinquantesima rete in stagione, risultando il primo giocatore nella storia dei Washington Capitals a superare quota 50 gol per tre stagioni. Concluse la stagione con 56 reti all'attivo, riuscendo di nuovo a vincere il Rocket Richard Trophy, il terzo insieme a Jarome Iginla e Pavel Bure ad averlo vinto per pi\u00f9 di una volta ed il secondo dopo Bure ad averlo vinto per due stagioni consecutive (2000 e 2001). Con 110 punti totali fu il secondo cannoniere della lega solo alle spalle del connazionale Evgenij Malkin, vincitore dell'Art Ross Trophy.\nOve\u010dkin ed i Capitals si imposero nuovamente nella Southeast Division e superarono al primo turno i New York Rangers. Ove\u010dkin mise a segno il primo hat-trick in carriera nei playoff il 4 maggio 2009 in Gara-2 contro i Pittsburgh Penguins, gara vinta da Washington per 4\u20133. I Capitals alla fine furono eliminati da Pittsburgh, futura vincitrice della Stanley Cup 2009, solo a Gara-7. Ove\u010dkin termin\u00f2 i playoff 2009 con il record personale di 21 punti in 14 partite giocate. Al termine della stagione vinse nuovamente l'Hart ed il Pearson Trophy, divenendo il diciassettesimo giocatore capace di vincere l'Hart Memorial Trophy pi\u00f9 di una volta.\nPoco dopo un mese dell'inizio della stagione 2009-10 Ove\u010dkin fu costretto ad uscire dal campo dopo un infortunio alla parte superiore del busto contro i Blue Jackets, in seguito ad una collisione con l'attaccante avversario Raffi Torres. Una volta ristabilito il 1\u00ba dicembre Ove\u010dkin fu sospeso dalla NHL per un totale di due partite a causa di una ginocchiata con la quale colp\u00ec il difensore dei Carolina Hurricanes Tim Gleason. Aleksandr Ove\u010dkin in quell'occasione fu punito con una penalit\u00e0 maggiore da cinque minuti e una partita di sospensione. In quella circostanza l'allenatore dei Capitals Bruce Boudreau comment\u00f2 che il gioco di Ove\u010dkin talvolta poteva rivelarsi imprudente. Tale sospensione fu la prima nella carriera di Ove\u010dkin, e gli cost\u00f2 una decurtazione dello stipendio pari a 98.844,16 dollari.\nIl 5 gennaio 2010 Ove\u010dkin fu nominato nuovo capitano dei Washington Capitals dopo che il precedente capitano Chris Clark fu scambiato ai Columbus Blue Jackets. Divent\u00f2 il primo europeo, il secondo pi\u00f9 giovane ed il quattordicesimo giocatore in assoluto a ricoprire il ruolo di capitano nella storia della franchigia.\nIl 5 febbraio 2010, in una partita contro i New York Rangers, Ove\u010dkin, grazie alla sua seconda rete e terzo punto della partita super\u00f2 il traguardo dei 500 punti in carriera in National Hockey League. Fu il quinto giocatore a riuscirvi in sole cinque stagioni, ottenendo tale risultato dopo sole 373 partite disputate.\nIl 14 marzo 2010, in occasione di una partita contro i Chicago Blackhawks presso lo United Center, Ove\u010dkin colp\u00ec violentemente il difensore Brian Campbell contro il bordo della pista dopo che Campbell aveva scagliato il puck oltre la linea blu. Ove\u010dkin fu punito con una penalit\u00e0 a causa della carica alla balaustra, oltre ad una penalit\u00e0 di partita per condotta antisportiva, e fu sospeso per le due partite successive, punizione automatica in caso di tre o pi\u00f9 penalit\u00e0 antisportive nel corso della stessa stagione. Campbell pat\u00ec dopo lo scontro una frattura alla clavicola e un'altra ad una costola, e fu costretto a saltare i due successivi mesi di gioco.\nOve\u010dkin al termine della stagione 2009-2010 vinse nuovamente il Ted Lindsay Award, divenendo il secondo giocatore in assoluto ad aver vinto il trofeo per tre anni consecutivi. Nello stesso anno sorpass\u00f2 il traguardo raggiunto dal portiere dei Montreal Canadiens e membro della Hall of Fame Bill Durnan a met\u00e0 degli anni 1940 e divent\u00f2 il primo giocatore della storia NHL ad essere incluso per le prime cinque stagioni consecutive di attivit\u00e0 nel quintetto ideale del First All-Star Team.\nDal 2010.\nNel giorno di capodanno del 2011 Ove\u010dkin e i suoi Capitals presero parte alla quarta edizione dell'NHL Winter Classic, opposti ai Pittsburgh Penguins del capitano Sidney Crosby. Nonostante Ove\u010dkin non riusc\u00ec a mettere a referto alcun punto i Capitals si imposero in trasferta all'Heinz Field con il punteggio di 3-1. L'8 marzo 2011, in occasione di una vittoria per 5-0 contro gli Edmonton Oilers, Ove\u010dkin guadagn\u00f2 il seicentesimo punto in carriera, mentre il 5 aprile seguente segn\u00f2 la rete numero 300, diventando il sesto giocatore pi\u00f9 giovane ed il settimo pi\u00f9 veloce ad oltrepassare tale traguardo.\nIl 23 gennaio 2012 Ove\u010dkin ricevette un'altra partita di squalifica a causa dello scontro irregolare con il giocatore Zbyn\u011bk Mich\u00e1lek dei Pittsburgh Penguins. Il giorno seguente annunci\u00f2 pubblicamente che a causa della squalifica non avrebbe preso parte all'All-Star Game in programma in quei giorni. Nel corso delle ultime due stagioni le statistiche di Ove\u010dkin segnarono un leggero calo, pur rimanendo costantemente nella Top-10 dei miglior attaccanti della NHL: agli 85 punti ottenuti nella stagione 2010-11, valsi il settimo posto in classifica, seguirono i 38 gol ed il quinto posto nella NHL nella speciale classifica delle reti segnate nella stagione 2011-12.\nA causa del lockout della NHL Ove\u010dkin decise di ritornare in Russia per disputare la stagione 2012-2013 con la maglia dell'OHK Dinamo, la squadra con cui era cresciuto. In seguito ai risultati positivi ottenuti nella prima met\u00e0 di stagione fu inserito del quintetto della Western Conference per l'All-Star Game della lega.\nRitornato in NHL Ove\u010dkin con i Capitals ebbe un inizio di stagione molto difficile, lontano dalla qualificazione ai playoff, tuttavia dal mese di marzo ritrov\u00f2 la rete con continuit\u00e0, arrivando nel mese successivo a 29 punti in 17 gare giocate; nel frattempo i Capitals conquistarono un altro titolo di Division. Alla fine della stagione regolare fu il primo giocatore a vincere per tre volte il Maurice Richard Trophy. In occasione della consegna dei premi per la stagione 2012-2013 Ove\u010dkin ricevette per la terza volta in carriera l'Hart Memorial Trophy. Fu inserito sia nel First-All Star Team nel ruolo di ala destra, tuttavia ricevette abbastanza voti da entrare anche nel Second-All Star Team nel suo ruolo originario di ala sinistra.\nIl 7 giugno 2018 Ove\u010dkin vinse la Stanley Cup con i Capitals.\nNazionale.\nNel 2002 Ove\u010dkin all'et\u00e0 di 16 anni fece il debutto assoluto con la nazionale Under-18 in occasione del Campionato mondiale svoltosi in Slovacchia. Oltre alla medaglia d'argento Ove\u010dkin vinse il titolo di capocannoniere con 18 punti e fu inserito nell'All-Star Team. Nell'inverno dello stesso ann\u00f2 esord\u00ec con la selezione Under-20 nel Mondiale 2003 giocato in Canada. In quell'occasione riusc\u00ec ad ottenere il titolo mondiale grazie al successo della Russia per 3-2 sul Canada.\nNel 2003 Ove\u010dkin gioc\u00f2 nuovamente i campionati mondiali Under-18 e Under-20, conquistando rispettivamente il terzo ed il quinto posto finali. A livello personale conquist\u00f2 il premio di miglior attaccante nel torneo U18 e di miglior marcatore in quello U20.\nNel 2004 il selezionatore russo Viktor Tichonov decise di farlo esordire nella nazionale maggiore in occasione della \u010cesk\u00e1 Poji\u0161\u0165ovna Cup, tappa dell'Euro Hockey Tour. Ove\u010dkin divent\u00f2 cos\u00ec il giocatore pi\u00f9 giovane ad aver mai esordito nella nazionale russa e il pi\u00f9 giovane marcatore. Concluse le quattro tappe del trofeo continentale con 6 punti in 8 gare. Nell'estate del 2004, dopo aver esordito ai mondiali di Gruppo A, Ove\u010dkin a soli 19 anni di et\u00e0 fu il pi\u00f9 giovane fra i partecipanti alla World Cup of Hockey 2004, riuscendo a raccogliere in 2 presenze una rete ed un assist.\nNell'inverno del 2004 Ove\u010dkin fu nominato capitano della Russia ai mondiali U20 2005. Al termine del torneo collezion\u00f2 ben 7 reti, mentre la squadra vinse la medaglia d'argento alle spalle del Canada, vittorioso in finale per 6-1. Ove\u010dkin, nonostante un infortunio che lo costrinse a saltare la finale, vinse comunque il premio come miglior attaccante e fu inserito nell'All-Star Team della competizione. Nella primavera del 2005 Ove\u010dkin conquist\u00f2 la prima medaglia ai Campionati mondiali disputati in Austria, grazie al terzo posto ottenuto contro la Svezia.\nNel 2006 Ove\u010dkin fece il proprio esordio ai Giochi olimpici invernali svoltisi a Torino. Nonostante la mancata conquista di una medaglia, il torneo per Ove\u010dkin fu comunque positivo grazie alle 5 reti segnate, inclusa una con la quale elimin\u00f2 ai quarti di finale i rivali del , superando il portiere Martin Brodeur. Durante i mondiali 2006 Ove\u010dkin segn\u00f2 6 reti e forn\u00ec 3 assist per un totale di 9 punti in 7 partite, prima dell'eliminazione della Russia da parte della Repubblica Ceca per 4-3 ai quarti di finale. Per i suoi sforzi Ove\u010dkin fu comunque inserito nel sestetto di giocatori del Media All-Star Team. Nel 2007 invece la nazionale russa, padrona di casa, conquist\u00f2 una medaglia di bronzo.\nIn occasione dei mondiali 2008, organizzati in Canada, Ove\u010dkin aiut\u00f2 la Russia a vincere la medaglia d'oro superando proprio i padroni di casa all'overtime con rete decisiva di Koval'\u010duk. Ove\u010dkin totalizz\u00f2 12 punti frutto di 6 reti e 6 assist in 9 partite. Al quinto mondiale consecutivo disputato fu nuovamente selezionato nel Media All-Star Team.\nAi Giochi olimpici del 2010, organizzati a Vancouver, Ove\u010dkin e la nazionale della Russia venivano dati fra i favoriti alla medaglia d'oro. Nonostante ci\u00f2 ai quarti di finale il Team Canada li sconfisse per 7-3. Ove\u010dkin concluse la rassegna olimpica con 2 reti e 2 assist in 4 partite disputate.\nDopo essere stato eliminato al primo turno dei playoff NHL Ove\u010dkin prese parte ai mondiali 2010 insieme ad altre stelle come Malkin, Dacjuk e Koval'\u010duk. Nonostante godessero dei favori del pronostico a sorpresa i russi furono sconfitti in finale dalla Repubblica Ceca.\nOve\u010dkin si un\u00ec alla selezione russa nel corso dei mondiali 2011 in Slovacchia dopo l'eliminazione dei Capitals nei playoff NHL. Nonostante le 5 partite disputate non fu in grado mi mettere a referto alcun punto, interrompendo cos\u00ec la striscia di sei campionati del mondo con almeno un punto conquistato. La Russia concluse la rassegna al quarto posto finale.\nDopo essere stato eliminato dai playoff NHL Ove\u010dkin fu invitato insieme al compagno di squadra S\u00ebmin al mondiale del 2012, dove conquist\u00f2 il secondo titolo mondiale personale. Ove\u010dkin disput\u00f2 le ultime tre partite del torneo, contribuendo al successo con due reti e due assist. Gioc\u00f2 un incontro anche nella rassegna del 2013, totalizzando una rete e un assist.\nStatistiche.\nClub.\n\"Statistiche aggiornate al 4 marzo 2021.\""}
{"id": "319465", "revid": "1318658", "url": "https://it.wikipedia.org/wiki?curid=319465", "title": "Tony Stewart", "text": ""}
{"id": "319468", "revid": "7", "url": "https://it.wikipedia.org/wiki?curid=319468", "title": "Vladimiro Guadagno", "text": ""}
{"id": "319469", "revid": "149727", "url": "https://it.wikipedia.org/wiki?curid=319469", "title": "Elay", "text": ""}
{"id": "319474", "revid": "110157", "url": "https://it.wikipedia.org/wiki?curid=319474", "title": "Aedermannsdorf", "text": "Aedermannsdorf (toponimo tedesco) \u00e8 un comune svizzero di 549 abitanti del Canton Soletta, nel distretto di Thal."}
{"id": "319478", "revid": "293377", "url": "https://it.wikipedia.org/wiki?curid=319478", "title": "Argostoli", "text": "Argostoli () \u00e8 un ex comune della Grecia nella periferia delle Isole Ionie (unit\u00e0 periferica di Cefalonia) con 12.589 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Cefalonia.\nPosizione geografica e trasporti.\nArgostoli \u00e8 adagiata in una lunga insenatura della costa occidentale dell'isola di Cefalonia dalle acque poco profonde che la rendono poco adatta ad accogliere navi di grosso tonnellaggio. Ciononostante, vi fanno comunque scalo i traghetti provenienti da Killini, nel Peloponneso. Argostoli \u00e8 collegata via mare anche con il vicino centro di L\u012bxouri. Durante la stagione turistica, inoltre, sono frequenti gli arrivi di grandi navi da crociera, che fanno scalo in rada oppure attraccano alla banchina di nuova costruzione realizzata a partire dalla strada costiera Agn\u00ecs Metax\u00e0.\n\u00c8 dotata di un aeroporto internazionale, l'Aeroporto di Cefalonia, servito d'estate da numerosi voli charter. Voli della compagnia aerea nazionale, l'Olympic, garantiscono il collegamento quotidiano con Atene. Vi si trova anche una moderna stazione di autolinee KTEL con un servizio capillare per tutti i centri dell'isola e anche per Patrasso ed Atene.\nStoria.\nArgostoli ha una storia recente: fu fondata e scelta come sede amministrativa dalla Repubblica di Venezia nella seconda met\u00e0 del XVIII secolo che vi si trasferirono dal Castello di San Giorgio e dal Castello di Assos. L'isola faceva parte dello stato da mar (seppur con qualche breve periodo ottomano) della Serenissima.\nLa citt\u00e0 \u00e8 tristemente famosa per l'eccidio della Divisione Acqui, perpetrato dai tedeschi tra il 15 e il 26 settembre 1943, pochi giorni dopo l'annuncio dell'armistizio fra l'Italia e gli Alleati. \nArgostoli fu completamente rasa al suolo dal terribile terremoto del 1953 sicch\u00e9 nulla rimane delle sue chiese veneziane e dei suoi campanili.\nLocalit\u00e0.\nArgostoli \u00e8 suddiviso nelle seguenti comunit\u00e0 (i nomi dei villaggi tra parentesi):\nMonumenti e luoghi d'interesse.\nLassi.\nLassi \u00e8 la zona turistico-balneare di Argostoli e tra le prime a svilupparsi a Cefalonia, come attestano i suoi numerosi alberghi dallo stile un po' datato. Lassi attrae ogni estate un gran numero di turisti, per lo pi\u00f9 anglosassoni. Si trova sul versante occidentale del lungo promontorio che forma la baia di Argostoli e guarda sul mare aperto. Dista 1\u00a0km da Argostoli ed \u00e8 collegata al capoluogo da un servizio di autobus che partono dalla locale stazione di autolinee. Tra le sue numerose, incantevoli spiagge sono da ricordare Mikr\u00f2 e Plat\u00ec Gial\u00f2 separate da una scogliera. Vi si svolge un'intensa vita notturna dove i pochi locali si incontrano con i numerosi turisti."}
{"id": "319479", "revid": "767487", "url": "https://it.wikipedia.org/wiki?curid=319479", "title": "Mervelier", "text": "Mervelier (toponimo francese; in tedesco \"Morschwil\", desueto) \u00e8 un comune svizzero di 490 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "319482", "revid": "125998529", "url": "https://it.wikipedia.org/wiki?curid=319482", "title": "Consulta provinciale degli studenti", "text": "La Consulta provinciale degli studenti (C.P.S.) \u00e8 un organismo istituzionale di rappresentanza degli studenti della scuola secondaria di secondo grado italiana istituito nel 1996.\nLe Consulte sono organi collegiali della scuola italiana, di pertinenza del rispettivo ufficio scolastico regionale del Ministero dell'Istruzione, dotate di personalit\u00e0 giuridica e totale autonomia operativa. \u00c8 presente una consulta per ciascuna delle 107 province italiane, ciascuna formata da due rappresentanti delegati da ogni istituto di istruzione secondaria superiore della provincia.\nL'apparato delle Consulte degli Studenti costituisce il massimo organo di rappresentanza studentesca in Italia per la scuola superiore.\nFunzioni.\nIl compito principale delle C.P.S. \u00e8 garantire il pi\u00f9 ampio confronto fra gli istituti di istruzione secondaria di secondo grado. Tale compito \u00e8 attuato tramite la realizzazione di progetti che coinvolgano il pi\u00f9 ampio numero di studenti ed istituti, l'ottimizzazione e l'integrazione in rete di attivit\u00e0 extracurricolari, la formulazione di proposte che superino la dimensione del singolo Istituto, la stipulazione di accordi con enti locali, associazioni e organizzazioni del mondo del lavoro.\nLa consulta svolge altres\u00ec un ruolo consultivo in merito alle politiche di formazione, istruzione e diritto allo studio, formulando proposte ed esprimendo pareri agli uffici MIUR competenti, agli enti locali e agli organi collegiali territoriali.\nAltro compito delle CPS \u00e8 l'assicurarsi un'efficace diffusione ed una corretta applicazione sul territorio dello Statuto delle studentesse e degli studenti, con particolare riferimento ad azioni di orientamento e di sportello consultivo. \nPer la realizzazione dei propri compiti la consulta dispone di fondi propri. \nMandato.\nLa consulta \u00e8 formata da due rappresentanti per ogni istituto scolastico della provincia. Il mandato dei rappresentanti ha durata biennale. Gli eletti che per qualsiasi causa cessano dall'incarico o perdono i requisiti di eleggibilit\u00e0, anche per aver conseguito il diploma, sono sostituiti dai primi dei non eletti nelle rispettive liste e, soltanto in caso di esaurimento delle liste, si procede ad elezioni suppletive. \nL'incarico non presenta incompatibilit\u00e0 con tutti altri uffici della rappresentanza studentesca, cos\u00ec come la rappresentanza di istituto.\nOrgani costitutivi.\nOgni consulta, essendo autonoma nella creazione e attuazione del proprio regolamento, istituisce differenti cariche e sotto-uffici interni. Le uniche strutture comuni ad ogni consulta sono quelle definite dal DPR 567/96 e successive integrazioni, quali l'assemblea plenaria, il Consiglio di Presidenza, le commissioni territoriali e di lavoro.\nAssemblea plenaria.\nL'assemblea, formata da tutti i rappresentanti eletti dagli istituti presso una CPS, \u00e8 l'organo che ha potere deliberativo sulle politiche da intraprendere negli ambiti di competenza.\nCommissioni di lavoro e commissioni territoriali (distretti).\nLa consulta pu\u00f2, tramite il proprio regolamento, istituire commissioni che si occupino di una determinata sotto-area territoriale di competenza o che perseguano un determinato obiettivo stabilito dall'assemblea plenaria.\nGiunta.\nLa Giunta, formata dal Presidente della consulta e dai coordinatori delle varie commissioni di lavoro, nonch\u00e9 dai coordinatori degli Ambiti Territoriali, si occupa dell'effettiva attuazione di quanto discusso in assemblea plenaria. Costituisce un \"comitato ristretto\" rispetto alla stessa assemblea.\nAttivit\u00e0.\nLe consulte hanno realizzato numerose attivit\u00e0, come: convegni nazionali, provinciali e regionali, la \"Giornata dell'arte e della creativit\u00e0 studentesca\", giornali studenteschi provinciali, corsi di formazione per gli studenti e i loro rappresentanti sulle politiche giovanili, la partecipazione all'elaborazione dei piani di dimensionamento delle scuole a livello provinciale, controllo sull'attuazione dello Statuto delle studentesse e degli studenti, proposte di progetti per le attivit\u00e0 integrative e complementari\nAltri organi dell'apparato delle Consulte degli Studenti.\nConsigli nazionali.\nTutti i presidenti delle consulte di tutte le province si riuniscono periodicamente nel CNPC (consiglio nazionale dei presidenti delle consulte), dove hanno l'opportunit\u00e0 di scambiarsi informazioni, ideare progetti integrati, discutere dei problemi comuni delle CPS e di confrontarsi con il Ministro dell'Istruzione formulando pareri e proposte.\nCoordinamenti regionali.\n\u00c8 istituito, in ambito Regionale, il Coordinamento Regionale delle Consulte Provinciali Studentesche, ogni coordinamento ha libert\u00e0 di adottare un regolamento che ne disciplini composizione e modalit\u00e0 organizzative.\nGli studenti, rappresentanti delle loro province, durante il primo incontro annuale eleggono, a loro volta, un presidente che parteciper\u00e0 direttamente a incontri nazionali di raccordo con l'amministrazione centrale e coordiner\u00e0 i lavori del coordinamento.\nI referenti regionali sono appositamente incaricati dai Direttori Generali degli U.S.R. ed hanno funzioni di coordinamento delle CPS a livello regionale.\nCompito prioritario dei referenti regionali \u00e8 quello di promuovere e sostenere l'istituzione dei Coordinamenti Regionali delle Consulte Provinciali Studentesche, la cui costituzione viene disciplinata da specifici regolamenti emanati dal Coordinamento stesso.\nInoltre, il Coordinamento Regionale delle CPS ha il compito di pianificare interventi di in-formazione sui temi della partecipazione studentesca in ragione delle esigenze che emergono dai territori di specifica competenza, in coerenza con le linee nazionali, con le principali innovazioni normative e le politiche giovanili e scolastiche definite dagli UU.SS.RR. in accordo con gli Enti Locali.\nAltra importante funzione del Coordinamento \u00e8 di nominare i due studenti che andranno a far parte dell'Organo di Garanzia Regionale, che ha lo scopo di giudicare in merito alla legittimit\u00e0 delle sanzioni disciplinari irrogate agli studenti.\n\u00c8 compito, infine, dei Coordinamenti assicurare una costante attivit\u00e0 di monitoraggio sull'andamento delle elezioni dei rappresentanti nelle singole scuole, avendo cura di assicurare, in ogni istituzione scolastica, la massima circolazione delle informazioni riguardanti le diverse forme di rappresentanza studentesca.\nUfficio di coordinamento nazionale.\nI Presidenti dei Coordinamenti Regionali delle Consulte Provinciali Studentesche (e le province autonome di Bolzano e Trento) danno vita all'Ufficio di Coordinamento Nazionale (UCN), dotato di regolamento proprio e supportato direttamente dal Ministero della Pubblica Istruzione.\nA seguito della modifica al regolamento del 2013, il Coordinamento Nazionale assume poteri esecutivi nei confronti del Consiglio Nazionale dei Presidenti delle Consulte, eleggendo un portavoce nazionale e un segretario nazionale."}
{"id": "319485", "revid": "574302", "url": "https://it.wikipedia.org/wiki?curid=319485", "title": "Enrico, duca di Cornovaglia", "text": "Biografia.\nNato presso il Palazzo di Placentia Greenwich, egli era fratello maggiore della futura regina Maria I.\nSuoi nonni materni erano i re cattolici Isabella di Castiglia e Ferdinando II d'Aragona. Suoi nonni paterni Enrico VII d'Inghilterra ed Elisabetta di York.\nFu battezzato il 5 gennaio ma visse per soli cinquantadue giorni. Non si conoscono le cause della sua morte.\nLe conseguenze della morte.\nLa morte del bambino cambi\u00f2 le sorti della madre Caterina che, dopo la sua nascita, non riusc\u00ec a dare alla luce figli sani o ebbe solo aborti. Riusc\u00ec a sopravvivere soltanto uno dei nati, la futura Maria I, che per\u00f2 era una femmina, tra l'altro cagionevole di salute.\nLa necessit\u00e0 e il desiderio di figli maschi port\u00f2 Enrico a meditare il ripudio, nonostante l'opposizione della Chiesa, della moglie che fu quindi successivamente sostituita dalla sua dama di compagnia Anna Bolena. "}
{"id": "319487", "revid": "287204", "url": "https://it.wikipedia.org/wiki?curid=319487", "title": "Chicago Stags", "text": "I Chicago Stags sono stati fondati nel 1946 e si sono sciolti nel 1950. Nel corso della loro breve storia sono riusciti a procurarsi il giovane Bob Cousy arrivato dai Tri-Cities Blackhawks, che avevano scelto al draft del 1950, ma non gioc\u00f2 una sola partita per la squadra di Chicago a causa del loro fallimento. Quando gli Stags si sciolsero, venne attuato un progetto di smistamento dei giocatori in tutto il campionato e Cousy pass\u00f2 ai Boston Celtics. Nonostante la loro breve esistenza arrivarono fino alla finale della NBA nel 1947, in cui hanno perso 4-1 con i Philadelphia Warriors nella serie al meglio delle sette e vinsero un titolo di division BAA.\nI Chicago Stags si possono considerare i progenitori degli odierni Chicago Bulls ed uno dei loro giocatori pi\u00f9 importanti fu Mickey Rottner."}
{"id": "319500", "revid": "124439490", "url": "https://it.wikipedia.org/wiki?curid=319500", "title": "Mark David Chapman", "text": "Biografia.\nPrima dell'omicidio di Lennon, Chapman, di nazionalit\u00e0 statunitense, era guardia giurata a Honolulu (Hawaii). Aveva trascorsi piuttosto movimentati; era stato tossicodipendente ed era stato ricoverato in una struttura ospedaliera per malati di mente. Dichiar\u00f2 di essere stato fortemente influenzato dal romanzo di Salinger \"Il giovane Holden\", al punto di decidere di seguire il modello antisociale rappresentato dal protagonista Holden Caulfield. Per anni fu un fan dei Beatles, e di Lennon in particolare: nella sua ossessione, arriv\u00f2 al punto di sposare nel 1979 una donna americana di origine giapponese - Gloria Hiroko Abe - che gli ricordava Y\u014dko Ono. Col tempo si convinse che Lennon aveva tradito gli ideali della sua generazione e si sent\u00ec investito della missione di punirlo. \nL'omicidio di John Lennon.\nL'8 dicembre 1980, Chapman si appost\u00f2 davanti all'entrata della residenza di Lennon, il palazzo The Dakota in Central Park a Manhattan (New York City). Quando il musicista usc\u00ec di casa, Chapman gli strinse la mano e si fece firmare un autografo sulla copertina di \"Double Fantasy\", ultimo album di Lennon. Ad assistere alla scena vi era il fotografo Paul Goresh, che immortal\u00f2 la scena in una celebre fotografia che ritrae l'assassino insieme alla sua futura vittima.\nChapman rimase in attesa sul posto per altre quattro ore. Alle 22.52, vedendo Lennon rientrare insieme alla moglie Yoko Ono, Chapman lo chiam\u00f2, rivolgendosi a lui con un \"\u00abEhi, Mr. Lennon!\"\u00bb, quindi gli esplose contro cinque colpi di pistola. Quattro dei proiettili colpirono Lennon e uno di questi trapass\u00f2 l'aorta; Lennon ebbe appena il tempo di fare ancora qualche passo mormorando \"\u00abI was shot...\u00bb [Mi hanno sparato]\" prima di cadere al suolo perdendo i sensi. Trasportato d'urgenza al Roosevelt Hospital, John Lennon fu dichiarato morto alle 23:15.\nAl momento dell'omicidio, Chapman aveva con s\u00e9 una copia de \"Il giovane Holden\". Dopo aver sparato, rimase impassibile sulla scena del crimine, tir\u00f2 fuori la sua copia del libro e si mise a leggere fino all'arrivo della polizia. Il custode del Dakota Building, Mr. Perdomo, grid\u00f2 a Chapman: \u00ab\"Lo sai che cosa hai fatto?\"\u00bb, al che Chapman rispose con lucida freddezza: \u00ab\"S\u00ec, ho appena sparato a John Lennon\"\u00bb.\nI primi poliziotti ad arrivare furono Steve Spiro e Peter Cullen, di pattuglia sulla 72\u00aa Strada e la Broadway, che avevano appreso la notizia secondo cui un uomo era stato ferito da colpi d'arma da fuoco nei pressi del Dakota. Gli agenti accorsi sul luogo del delitto si accorsero subito che le ferite riportate da Lennon erano molto serie; non potendo aspettare l'arrivo dell'ambulanza, decisero di caricare il corpo di Lennon nell'auto di servizio per condurlo al vicino ospedale Roosevelt Hospital. Chapman fu arrestato senza opporre resistenza e tre ore dopo il suo fermo disse:\nChapman in seguito dichiar\u00f2 di essersi gi\u00e0 recato a New York un'altra volta, in passato, con l'obiettivo di uccidere Lennon, ma di non esservi riuscito. Afferm\u00f2 anche che le sue azioni avevano lo scopo di ottenere attenzione. Fu accusato di omicidio di secondo grado (secondo la legge statunitense) e, dichiaratosi colpevole, fu condannato alla reclusione da un minimo di 20 anni al massimo dell'ergastolo (quindi meno della possibile pena massima applicabile, che consisteva in almeno 25 anni). Nel 2000, scontato il minimo della pena, si \u00e8 visto rifiutare la richiesta di scarcerazione sulla parola.\nDopo 30 anni trascorsi nel carcere di Attica (a favore dei cui detenuti, per ironia della sorte, John Lennon aveva cantato in un brano di \"Some Time in New York City\", \"Attica State\"), nel 2012 Chapman \u00e8 stato trasferito in quello di Wende, sempre nello Stato di New York, senza che fosse fornita una motivazione specifica che spiegasse il trasferimento. Chapman si dichiara un fervente cristiano, e una associazione religiosa ha chiesto la sua scarcerazione. Y\u014dko Ono e numerosi fan di Lennon, al contrario, hanno chiesto che non venga mai scarcerato. Il 27 agosto 2020, per l'undicesima volta, la commissione giudicante dello stato di New York ha negato a Chapman la libert\u00e0 condizionata.\nMotivazioni e malattia mentale.\nIn una intervista del 2000 venne chiesto a Chapman il motivo del suo gesto omicida verso Lennon: \"Perch\u00e9 proprio lui?\" chiese l'intervistatore, e la risposta di Chapman fu: \u00abAttraverso le lenti della malattia, mi sembr\u00f2 l'unico modo per liberarmi dalla depressione cosmica che mi avvolgeva. Ero un nulla totale e il mio unico modo per diventare qualcuno era uccidere l'uomo pi\u00f9 famoso del mondo, Lennon\u00bb e ancora: \"Sigmund Freud direbbe che voleva uccidere suo padre\". \u00abNon l'ho mai considerato una figura paterna. A otto anni ammiravo gi\u00e0 i Beatles, come tanti altri ragazzini. Ma non ho mai pensato che Lennon fosse mio padre. E si sbaglia anche chi sostiene che mi credevo \"il vero Lennon\" o che lo amavo alla follia\u00bb. \"Qualcosa avr\u00e0 pure fatto scattare la molla\". \u00abMi sentivo tradito, ma a un livello puramente idealistico. Vagando per le biblioteche di Honolulu mi imbattei in \"John Lennon: One Day at a Time\". Quel libro mi fer\u00ec perch\u00e9 mostrava un parassita che viveva la dolce vita in un elegante appartamento di New York. Mi sembrava sbagliato che l'artefice di tutte quelle canzoni di pace, amore e fratellanza potesse essere tanto ricco. La cosa che mi faceva imbestialire di pi\u00f9 era che lui avesse sfondato, mentre io no. Eravamo come due treni che correvano l'uno contro l'altro sullo stesso binario. Il suo \"tutto\" e il mio \"nulla\" hanno finito per scontrarsi frontalmente. Nella cieca rabbia e depressione di allora, quella era l'unica via d'uscita. L'unico modo per vedere la luce alla fine del tunnel era ucciderlo\u00bb.\nInoltre Chapman, fervente cristiano, non poteva tollerare l'affermazione fatta da Lennon nella sua canzone \"God\" secondo la quale \u00abDio \u00e8 solo un concetto col quale misuriamo il nostro dolore\u00bb, o quella inserita in \"Imagine\", dove lo stesso John affermava di sperare in un futuro dove non esistessero pi\u00f9 religioni a dividere il mondo. In aggiunta Chapman non sopportava il fatto che Lennon predicasse nel testo del brano l'abolizione della propriet\u00e0 privata (\u00abImagine no possessions...\u00bb), quando lo stesso Lennon era invece un ricchissimo milionario. Chapman raccont\u00f2 di aver ascoltato l'album \"John Lennon/Plastic Ono Band\" nelle settimane antecedenti l'omicidio e di aver pensato:\nIn realt\u00e0 Chapman al momento del delitto non era affatto religioso, avendo affermato davanti alla commissione che nell'agosto del 2014 doveva deciderne l'eventuale scarcerazione anticipata, che \"all'epoca non pensavo ad altri che a me\" e di aver riscoperto la fede in Cristo solo in carcere. Il vero motivo dell'omicidio risiedeva non nel presunto ateismo di Lennon ma, come pi\u00f9 volte ripetuto dallo stesso Chapman, in un suo enorme complesso di inferiorit\u00e0 ed in una malsana invidia verso lo status di star mondiale del cantante, cosa questa che il suo biografo, Jack Jones gli ricorda in una intervista quando conferma che la ragione per cui ha ucciso John Lennon vada ricercata nell'idea di \"rubargli\" la fama, diventare \"qualcuno\" perch\u00e9 non poteva sopportare di essere un \"signor nessuno\".\nDopo l'omicidio, Chapman fu esaminato da dozzine di psichiatri. L'uomo descrisse la rabbia repressa che covava nei confronti di suo padre, accusato di picchiare sua madre. Parl\u00f2 della sua identificazione con Holden Caulfield e con la Dorothy de \"Il Mago di Oz\", e dei suoi discorsi immaginari con il \"piccolo popolo\", un gruppo di ometti con cui interagiva nella sua mente. Chapman rifer\u00ec al giornalista Jack Jones che quando disse alla sua \"piccola gente\" che era intenzionato a recarsi a New York per uccidere John Lennon, loro lo pregarono di non farlo, dicendogli: \u00abPer favore, pensi a sua moglie. Per favore, Signor Presidente. Pensi a sua madre. Pensi a s\u00e9 stesso\u00bb. Chapman disse loro che la sua mente era in fermento, e in risposta la reazione del piccolo popolo fu il silenzio.\nNel settembre del 2020, come riportato dalla BBC, dopo che per l'undicesima volta gli \u00e8 stata negata la libert\u00e0 condizionata, ha chiesto scusa alla vedova Yoko Ono a quarant'anni dall'omicidio dichiarando di averlo ucciso per avere fama e definendo il suo un atto \"spregevole\"."}
{"id": "319501", "revid": "125715664", "url": "https://it.wikipedia.org/wiki?curid=319501", "title": "Acquis comunitario", "text": "Lacquis comunitario, dalla locuzione francese \"(droit) acquis communautaire\" (francese IPA [a\u02ccki k\u0254myno\u02c8t\u025b\u02d0\u0281]) (traducibile in italiano come \"(diritto) acquisito comunitario\"), \u00e8 l'insieme dei diritti, degli obblighi giuridici e degli obiettivi politici che accomunano e vincolano gli stati membri dell'Unione europea e che devono essere accolti senza riserve dai paesi che vogliano entrare a farne parte. I paesi candidati devono accettare l'\"acquis\" per poter aderire all'Unione europea e per una piena integrazione devono accoglierlo nei rispettivi ordinamenti nazionali, adattandoli e riformandoli in funzione di esso; devono poi applicarlo a partire dalla data in cui divengono membri della UE a tutti gli effetti.\nDescrizione.\nL'Unione mantiene integro l'\"acquis\" comunitario e tende a svilupparlo ulteriormente. Ci sono tuttavia, per alcuni paesi, delle deroghe all'acquis, deroghe, note comunemente come opt-out, che sono per\u00f2 eccezionali e limitate: ad esempio alcuni paesi (Danimarca) non hanno adottato l'euro, riservandosi di farlo eventualmente in seguito; altri (Irlanda) hanno attuato solo parzialmente le disposizioni degli Accordi di Schengen.\nV'\u00e8, tuttavia, da ricordare che a seguito della modifica dei trattati, con l'entrata in vigore del trattato di Lisbona, \u00e8 stato introdotto il principio di non mantenimento del Acquis da parte delle Istituzioni comunitarie (Consiglio, Commissione e Parlamento Europeo) nello svolgimento delle loro mansioni legislative, introducendo per le materie a competenza concorrente (e con divieto ad applicare questo nuovo principio nelle materie a competenza esclusiva dell'Unione) la possibilit\u00e0 di una legislazione c.d. regressiva; in ci\u00f2 statuendo i nuovi trattati che, nelle materie in cui l'Unione e gli Stati Membri hanno potere concorrente a legiferare, le Istituzioni dell'Unione possono ridurre lo spazio di legiferazione a s\u00e9 riservata, mediante legislazione regressiva su precedente legislazione propria, in modo tale da restituire ampiezza di potere legislativo agli Stati Membri nei singoli Ordinamenti Guridici. \nCon tale espressione, in sintesi, fermo restando che l'acquis comunitario deve essere accettato e perseguito da tutti gli Stati, laddove l'Unione ritenga che nella specifica materia la legislazione concorrente degli Stati membri sia pi\u00f9 incisiva (anche nel rispetto del principio di prossimit\u00e0), pu\u00f2 legiferare in senso contrario a quanto precedentemente fatto, in ci\u00f2 non ravvedendosi una vera regressione della legislazione comunitaria, ma una semplice redistribuzione verso il basso (dall'Unione agli Stati Membri) dei poteri nazionali che precedentemente erano stati attribuiti alla stessa.\nComposizione dell'acquis.\nEsso consta:\nL'\"acquis\" comunitario \u00e8 dunque costituito non solo dagli atti adottati a titolo del primo pilastro dell'Unione europea (la Comunit\u00e0 Economica Europea insieme con la Comunit\u00e0 Europea del Carbone e dell'Acciaio e la Comunit\u00e0 Europea dell'Energia Atomica detta EURATOM) ma anche da tutti quelli adottati a titolo del secondo pilastro (la Politica estera e di sicurezza comune) e del 3\u00ba pilastro (Cooperazione in materia di giustizia e di affari interni)\nInoltre esso \u00e8 formato dal diritto comunitario in senso proprio, e dagli obiettivi comuni stabiliti dai trattati: Trattato di Maastricht, Trattato di Amsterdam, Trattato di Nizza, per segnalare solo i pi\u00f9 recenti."}
{"id": "319502", "revid": "110157", "url": "https://it.wikipedia.org/wiki?curid=319502", "title": "Ad-hoc On-demand Distance Vector", "text": "AODV \u00e8 un algoritmo di routing per reti ad-hoc mobili e supporta sia l'instradamento unicast che multicast. Si basa su un protocollo di tipo \"reactive\" poich\u00e9 ricerca dei percorsi nella rete solo su richiesta, al contrario dei protocolli pi\u00f9 comuni in Internet e nelle reti cablate che individuano tutti i nodi ed i percorsi possibili della rete indipendentemente dal loro uso (protocolli di tipo \"proactive\"). Come suggerisce il nome, AODV \u00e8 un derivato per reti ad-hoc del protocollo distance vector.\nFunzionamento dell'algoritmo.\nOgni nodo possiede un proprio \"numero di sequenza\" (sequence number) che cresce monotonamente nel tempo e che garantisce l'assenza di cicli nei percorsi utilizzati. Inoltre ogni componente della rete adibito alla funzionalit\u00e0 di routing memorizza un suo indice dei percorsi, che contiene l'indirizzo del prossimo nodo in direzione della destinazione (next hop), il suo numero di sequenza e la distanza complessiva indicata in \"salti\" (hops), o eventualmente in altre metriche atte alla misurazione della qualit\u00e0 del collegamento.\nIn AODV la rete rimane completamente silente finch\u00e9 non \u00e8 richiesta una connessione per l'inoltro di un pacchetto dati. Quando \u00e8 necessario cercare dei percorsi sulla rete, AODV ricorre ai seguenti pacchetti definiti dal suo protocollo:\nQuesti messaggi possono essere implementati come semplici pacchetti UDP, per cui il routing si basa comunque sul Internet Protocol (IP).\nI pacchetti RREQ vengono inviati in broadcast dal nodo sorgente, per cui si genera un'esplosione di messaggi che vengono inoltrati attraverso tutta la rete. Quando un nodo della rete riceve un pacchetto di richiesta pu\u00f2 inviare un pacchetto di RREP attraverso un percorso temporaneo fino al nodo richiedente, che potr\u00e0 dunque sfruttare l'informazione appena ricevuta. Generalmente ogni nodo confronta i diversi percorsi in base alla loro lunghezza e sceglie il pi\u00f9 conveniente. Se un nodo non \u00e8 pi\u00f9 raggiungibile viene generato un messaggio di RERR per avvertire il resto della rete.\nOgni RREQ ha un \"time to live\" che limita le volte che pu\u00f2 essere ritrasmesso. Inoltre AODV implementa un meccanismo di \"backoff binario\" nel caso il nodo non riceva risposta al suo RREQ, per cui le richieste vengono ripetute a intervalli di tempo crescenti linearmente fino ad un massimo stabilito dall'implementazione.\nValutazione.\nIl vantaggio principale di AODV \u00e8 quello di non generare traffico nel caso di percorsi gi\u00e0 stabiliti e funzionanti. In effetti, l'algoritmo stesso \u00e8 del tutto ininfluente finch\u00e9 non risulta necessario inviare un pacchetto ad un nodo di cui non si conosce il percorso. Al di l\u00e0 di questo, il routing basato su \"distance vector\" risulta semplice dal punto di vista computazionale e non richiede grandi quantitativi di memoria.\nTuttavia il protocollo richiede tempi pi\u00f9 lunghi rispetto ad altri protocolli per stabilire una connessione tra due nodi di una rete."}
{"id": "319503", "revid": "74801", "url": "https://it.wikipedia.org/wiki?curid=319503", "title": "George Mikan", "text": "Con il numero 99 dei Minneapolis Lakers, Mikan port\u00f2 la squadra a vincere cinque titoli nella National Basketball Association, fino al 1960, quando la franchigia si spost\u00f2 a Los Angeles.\nCarriera.\nFormazione giovanile e college.\nLa carriera cestistica di Mikan fu ripetutamente ostacolata negli anni della giovinezza: infatti, George fu escluso dalla squadra del suo istituto, e venne rifiutato anche dal college di Notre Dame presso il quale si era inizialmente iscritto. Pass\u00f2 dunque alla DePaul University, con l'intenzione di dedicarsi esclusivamente allo studio, ma fu notato, anche in virt\u00f9 della notevole altezza di 2,10 metri, dall'allenatore della squadra universitaria Ray Meyer, che ne segu\u00ec molto attentamente la maturazione e ne cur\u00f2 la crescita tecnica con allenamenti durissimi. I risultati giunsero e molto pi\u00f9 proficui del previsto: George perfezion\u00f2 in maniera devastante la tecnica offensiva, affinando il gancio ed il movimento in post, tanto da guidare per due stagioni consecutive la classifica dei marcatori del torneo NCAA.\nAlla DePaul fu eletto miglior giocatore del National Invitation Tournament 1945. Nel 1946, ormai maturo sotto il profilo atletico, tecnico e mentale, Mikan approd\u00f2 al basket professionistico con i Chicago American Gears, franchigia militante nella NBL.\nCarriera professionistica.\nI Gears trovarono immediatamente in Mikan una guida ineccepibile, che li condusse senza grosse difficolt\u00e0 alla conquista del titolo. La stagione successiva, i Chicago Gears furono trascinati dal presidente Maurice White nello sfortunato esperimento della Professional Basketball League of America, che fall\u00ec dopo nemmeno un mese trascinando con s\u00e9 tutte le franchigie iscritte; Mikan vinse comunque nel 1946 il riconoscimento di MVP del World Professional Basketball Tournament. I giocatori vennero smistati fra le squadre della NBL attraverso un \"dispersal draft\", e Mikan fece cos\u00ec capolino ai Minneapolis Lakers.\nI Lakers di Mikan trovarono in breve il trionfo sin dalla stagione 1948, per poi trasferirsi l'anno seguente nella BAA (L'attuale NBA). Mikan fu ancora protagonista assoluto ed assicur\u00f2 alla sua squadra il secondo anello consecutivo. Con i Lakers vinse anche il World Professional Basketball Tournament, venendo eletto miglior giocatore per la seconda volta a distanza di due anni. In questi primi anni George rese il suo dominio in campo un fattore trascendentale, assolutamente impossibile da arginare per gli avversari per tecnica, fisico ed agilit\u00e0; ogni giocata offensiva dei Lakers e difensiva degli avversari si accentrava ossessivamente attorno a Mikan. Il suo strapotere era tale che le squadre avversarie, pur di far arrivare il meno possibile la palla in mano ai Lakers ed a Mikan, restavano in attacco per moltissimo tempo con azioni interminabili. Fu cos\u00ec che la NBA fu costretta ad inserire la regola dei 24 secondi per il possesso offensivo.\nAl termine del 1949 le due leghe (BAA e NBL) si fusero nella NBA. Nonostante l'elevato livello medio della neonata NBA, i Lakers giunser\u00f2 ancora una volta alla vittoria nei playoff, aggiudicandosi il 3\u00ba titolo consecutivo di squadra ed il 4\u00ba di fila per Mikan. Nel 1951 fu interrotta la striscia vincente di Minneapolis, in favore dei Rochester Royals. L'attesa dur\u00f2 molto poco: il dominio dei Lakers fu infatti riconfermato per tre stagioni consecutive (1952, 1953, 1954), e Mikan si conferm\u00f2 ancor di pi\u00f9 assoluto dominatore dei parquet di tutta l'America.\nA conclusione dei play-off, Mikan annunci\u00f2 al mondo il suo ritiro dal basket, che lo avrebbe allontanato dalla palla a spicchi per una sola stagione: Mikan abbozz\u00f2 un rientr\u00f2 nella stagione 1955-56, che per\u00f2 concluse dopo meno di 40 partite a causa della mancanza di forma.\nCuriosit\u00e0 e statistiche.\nQuesti sono stati le statistiche e i riconoscimenti attribuiti a George Mikan:"}
{"id": "319505", "revid": "1711941", "url": "https://it.wikipedia.org/wiki?curid=319505", "title": "Almoravidi", "text": "Gli Almoravidi (in berbero: \u2d49\u2d4e\u2d55\u2d30\u2d31\u2d39\u2d3b\u2d4f, \"Im\u1e5bab\u1e0den\"; ), furono una dinastia berbera, proveniente dal Sahara, che regn\u00f2 sul Maghreb al-Aqsa (Marocco) e sulla Spagna musulmana tra la fine dell'XI e gli inizi del XII secolo.\nStoria.\nNell'XI secolo, un capo dei Lamth\u016bna (\u00abuomini velati\u00bb, antecedenti dei Tuareg), rilevando la mancanza di una buona conoscenza dell'Islam da parte dei suoi uomini, si rivolse al religioso \u02bfAbd All\u0101h Ibn Y\u0101s\u012bn, di scuola giuridica (\"madhhab\") malikita e puritano. Da principio il suo insegnamento non ebbe successo. Si decise quindi a fondare un \"rib\u0101\u1e6d\" (convento fortificato, da qui il nome di \"al-Mur\u0101bi\u1e6d\u016bn\", \u00abquelli del \"rib\u0101\u1e6d\"\u00bb), nell'isola di Tidra, nell'attuale Mauritania. Predicava innanzi tutto l'obbedienza alla lettera ai precetti del Corano e l'importanza della disciplina. Trov\u00f2 rapidamente successo, fond\u00f2 un esercito di neo-convertiti e attacc\u00f2 l'impero del Ghana nel 1076. Dopo la morte di Ibn Yasin i Lamth\u016bna vennero guidati da Yahya ibn Umar, che mor\u00ec in battaglia e gli succedette il fratello Abu Bakr ibn Umar. Dal 1053 gli Almoravidi iniziarono a convertire alle loro credenze religiose le trib\u00f9 del Sahara.\nDopo la morte di Abu Bakr ibn Umar sal\u00ec al potere Y\u016bsuf ibn T\u0101shf\u012bn, che ne spos\u00f2 la vedova Zaynab al-Nafzawiyya. Y\u016bsuf ibn T\u0101shf\u012bn \u00e8 considerato il primo sovrano almoravide. Fond\u00f2 Marrakech nel 1060, e Tlemcen nel 1080. Tra il 1063 e il 1082, lavor\u00f2 per unificare il Marocco e l'Algeria occidentale, fondando l'impero almoravide. Nel 1086, venne invitato dai principi musulmani della Spagna musulmana, i cosiddetti \"emiri delle Taife\", ad aiutarli contro Alfonso VI di Castiglia. Sbarcato il 30 giugno, Ibn T\u0101shf\u012bn venne raggiunto dagli emiri di Siviglia, Granada, Malaga e Badajoz, e il 23 ottobre inflisse una severa sconfitta a Alfonso VI nella battaglia di Sagrajas (\"al-Zall\u0101qa\" in arabo), nei pressi di Badajoz. Rientr\u00f2 in seguito in Maghreb a causa della morte del figlio, prima di essere richiamato nel 1089. Vedendo che gli emiri musulmani di Spagna complottavano l'uno contro l'altro e anche contro di lui, appoggiato dalle autorit\u00e0 religiose locali, si rese padrone di tutta al-Andalus (Spagna musulmana), tra il 1090 e il 1094. Ibn T\u0101shf\u012bn mor\u00ec nel 1106, all'et\u00e0, secondo la tradizione, di 100 anni.\nGli succedette \u02bfAl\u012b b. Y\u016bsuf. Egli ingrand\u00ec e consolid\u00f2 l'impero almoravide, ma si scontr\u00f2 con la resistenza dei principi cristiani e con l'agitazione dei berberi Almohadi, ostili alla dottrina malikita, che predicavano la guerra santa (\"jih\u0101d\") contro gli Almoravidi. Nel 1142, quando mor\u00ec, l'agitazione almohade era al suo culmine. Nel 1145, il suo successore, T\u0101shf\u012bn ibn \u02bfAl\u012b mor\u00ec cadendo in un precipizio mentre fuggiva dopo una sconfitta nei pressi di Orano. Vi furono in seguito ancora due sultani almoravidi, ma si trattava solo di governanti-fantoccio. Con la conquista di Marrakesh del 1147 ad opera degli Almohadi, suon\u00f2 l'ora della fine della dominazione almoravide in Africa e in al-Andalus.\nPerduti i loro domini principali, gli Almoravidi presero il nome di Banu Ghaniya e si spostarono successivamente nelle Baleari e in Tunisia, dove continuarono a resistere agli Almohadi. Una curiosit\u00e0 \u00e8 che il cognome \"Murabit\" e le sue derivazioni \"Mourabit\", \"Morabito\" e \"Murabito\" sono particolarmente diffusi in Marocco, Tunisia, Mauritania, Spagna, Sicilia orientale e Calabria meridionale.\nArte almoravide.\nL'arte almoravide, figlia delle importanti manifestazioni artistiche degli Omayyadi, rispetto alle quali propose caratteri pi\u00f9 severi e scarni, nel pieno rispetto delle proprio origini rudi, ha lasciato tracce di s\u00e9 soprattutto nelle moschee, tra le quali quella di Algeri e di Nedroma, attribuite al condottiero Y\u016bsuf, e di Tlemcen, attribuita a suo figlio.\nI principi costruttivi furono ispirati dall'arte di Cordova, sia per l'uso di archi e per la disposizione delle navate, ma non mancarono derivazioni persiane come i caratteri della cupola centrale e l'alternanza fra cupole laterali, stalattiti e nervature.\nTra le innovazioni tipiche di questo periodo, si annoverarono le decorazioni a griglia di mattoni del minareto, i pilastri a spigoli e gli archi a ferro di cavallo.\nCollegamenti esterni.\nhttps://web.archive.org/web/20060218131959/http://membres.lycos.fr/andalus/site/dynastie.htm"}
{"id": "319506", "revid": "20522", "url": "https://it.wikipedia.org/wiki?curid=319506", "title": "AODV", "text": ""}
{"id": "319507", "revid": "108852112", "url": "https://it.wikipedia.org/wiki?curid=319507", "title": "Conto alla rovescia", "text": ""}
{"id": "319510", "revid": "709565", "url": "https://it.wikipedia.org/wiki?curid=319510", "title": "Parco Nazionale d'Abruzzo", "text": ""}
{"id": "319513", "revid": "1226", "url": "https://it.wikipedia.org/wiki?curid=319513", "title": "Cubo Magico 5x5x5", "text": ""}
{"id": "319520", "revid": "113701364", "url": "https://it.wikipedia.org/wiki?curid=319520", "title": "Abbraccia, estendi ed estingui", "text": "\"Abbraccia, estendi ed estingui\" (in inglese EEE, \"Embrace, Extend and Extinguish\") \u00e8 un'espressione che il Dipartimento di Giustizia degli Stati Uniti ha accertato essere stata usata all'interno della Microsoft Corporation, negli anni novanta, per descrivere la propria strategia volta all'ingresso nei mercati di prodotti basati su standard internazionali riconosciuti, tramite l'introduzione di caratteristiche proprietarie non conformi agli standard, e il successivo utilizzo di tali difformit\u00e0 allo scopo di svantaggiare la concorrenza.\nL'espressione \u00e8 citata pi\u00f9 volte dai testimoni Paul Maritz, dirigente Microsoft, e Steven McGeady, dirigente Intel, nel corso del processo per l'azione civile numero 98-1232, tenutosi tra il 18 ottobre 1998 e il 26 giugno 1999 nel distretto di Columbia.\nLa stessa espressione \u00e8 stata ripresa in seguito dalla stampa internazionale, ad esempio dal quotidiano \"The Economist\"'.\nMicrosoft, Internet e gli altri standard.\nLa strategia di Microsoft nei confronti di Internet e altri standard \u00e8 stata descritta come EEE da coloro che sostengono che l'azienda eserciti pratiche sleali e lesive della concorrenza.\nLa strategia EEE consiste nelle seguenti fasi:\nChi stigmatizza e denuncia l'esistenza di strategie EEE nella linea di condotta di Microsoft lo fa sulla base di prove come gli Halloween documents, una serie di \"memorandum\" confidenziali di Microsoft, sfuggiti al controllo interno e divenuti di dominio pubblico, riguardanti le strategie aziendali da adottare nei confronti di Linux e del software open source. Su cosa esattamente possa essere dedotto dai documenti sulla strategia Microsoft si sta discutendo.\nEsempi.\nEsempi di aree in cui si \u00e8 ipotizzata la messa in atto di strategie \"abbraccia, estendi ed estingui\":\nLa presunta efficacia dell'EEE risiederebbe nel cosiddetto effetto rete: l'idea che il valore di un prodotto per un potenziale cliente aumenti con l'aumentare del numero di utenti che gi\u00e0 lo usano. \nNella prima edizione di \"The Road Ahead\", Bill Gates spiega in dettaglio i suoi piani per usare l'effetto rete a vantaggio di Microsoft.\nJava pollution.\nL'esempio \u00e8 stato l'oggetto di una ben nota causa legale tra Microsoft e Sun Microsystems.\nL'espressione \"abbraccia, estendi ed estingui\" dovrebbe essere riservata alla particolare strategia descritta sopra. Perci\u00f2, riguardo alla questione \"Java contro .NET\", non si tratta specificamente di EEE perch\u00e9 .NET \u00e8 venduto sotto il marchio Microsoft, anche se il linguaggio J# \u00e8 stato introdotto in .NET come esca per attirare i programmatori Java verso il framework .NET. Alcuni osservatori sospettano che Microsoft intenda usare l'EEE con il linguaggio C#, ottenendo prima un gran numero di utenti per la versione ECMA standard del linguaggio - che \u00e8 stato intenzionalmente progettato come successore del popolare C - per poi aggiungere estensioni proprietarie e rimuovere il supporto per la versione basata sullo standard. Ma al momento Microsoft non ha ancora cambiato rotta, sebbene questi sospetti possano essere fondati.\nC++.\nUn altro esempio \u00e8 il linguaggio C++. Prima Microsoft prov\u00f2 a estenderlo come \"Managed C++\" in Visual C++.NET, anche se questo tentativo incontr\u00f2 molta resistenza visto che le estensioni \"managed\" erano male implementate ed esteticamente poco attraenti. Vista la scarsa accoglienza, Microsoft fece un secondo tentativo nell'estendere il C++, questa volta chiamandolo C++/CLI. Rimane da vedere se queste nuove estensioni guadagneranno grande approvazione. L'altro problema con l'implementazione Microsoft del C++ \u00e8 la rimozione di molte delle indicazioni di errore e degli avvertimenti (error e warning), originariamente precisi, che appaiono in altri compilatori pi\u00f9 fedeli agli standard come l'open source GCC. L'omissione di questi errori spesso causa strani problemi di portabilit\u00e0 e l'impossibilit\u00e0 di compilare quando si tenta di eseguire il porting del codice C++, persino se non contiene codice specifico Microsoft.\nLimitazioni intrinseche all'efficacia dell'EEE.\nLa strategia \"abbraccia, estendi ed estingui\" di Microsoft sembra aver offerto un vantaggio limitato. Ha afflitto l'HTML, soprattutto a causa delle alterazioni nel Document Object Model in Internet Explorer. Un limite intrinseco a questa strategia \u00e8 dovuto al fatto che, in genere, le estensioni incompatibili spingono i clienti a fare marcia indietro, soprattutto quando queste estensioni hanno utilit\u00e0 limitata."}
{"id": "319524", "revid": "466539", "url": "https://it.wikipedia.org/wiki?curid=319524", "title": "Manos Hadjidakis", "text": "Biografia.\nNel 1960 vinse il Premio Oscar per la miglior canzone con il brano \"Ta pedi\u00e0 tou Pire\u00e0 (I ragazzi del Pireo)\" tratto dal film \"Mai di domenica\" diretto da Jules Dassin e con la partecipazione di Melina Merkouri facendo conoscere con larghissimo anticipo dal successivo \"Zorba il greco\" con le musiche del pi\u00f9 noto Mik\u012bs Theod\u014drak\u012bs oltre i confini della angusta Grecia un'identit\u00e0 musicale particolarmente interessante e piena di affettivit\u00e0 popolare. Una della colonne sonore pi\u00f9 imponenti e belle della cinematografia mondiale \u00e8 la partitura che egli compose per il film di Elia Kazan \"America America\", in Italia noto come \"Il ribelle dell'Anatolia\" del 1963, un esempio raro di originalit\u00e0 melodica e compositiva che si fonde con la realt\u00e0 affettiva interna dei personaggi in ogni sequenza di questa epopea cinematografica.\nDotato di talento e di uno spiccato senso per la invenzione melodica, scelse prevalentemente la forma \"canzone\" mettendo in musica importanti poeti greci tra cui due premi Nobel per la letteratura quali Elytis e Seferis e ancora di altri poeti importanti come Kavafis e Gk\u00e0tsos. Fondatore della Orchestra Sperimentale di Atene e della pi\u00f9 recente Orchestra of Colours tuttora in attivit\u00e0.\nLa sua vita, ricca di avvenimenti, fu caratterizzata da una \"vis polemica\" che certamente non facilit\u00f2 la sua diffusione pari alla sua originalit\u00e0. Altrettanto contribu\u00ec la sua scelta di musicare testi apertamente omoerotici, basati anche sul suo orientamento sessuale, anche se molti di questi testi per ragazzi furono poi interpretati da donne, smorzando cos\u00ec almeno in parte il loro carattere \"scandaloso\" (per l'epoca). \nSvolse anche le attivit\u00e0 di pianista e direttore d'orchestra (notevolissima la sua \"Traviata\" nel teatro d'opera di Bruxelles con la regia di Maurice B\u00e9jart e del soprano greco Vasso Papantoniou nel ruolo della protagonista) e fu anche direttore artistico della Radio3 greca dopo la liberazione dalla dittatura dei colonnelli."}
{"id": "319527", "revid": "77358", "url": "https://it.wikipedia.org/wiki?curid=319527", "title": "Focaccia col formaggio", "text": ""}
{"id": "319529", "revid": "1919059", "url": "https://it.wikipedia.org/wiki?curid=319529", "title": "Mugnone", "text": "Il Mugnone \u00e8 un torrente toscano, tributario di destra dell'Arno.\nPercorso.\nNasce presso Vetta alle Croci, nelle colline a nord est di Firenze, in comune di Fiesole. Bagna poi la periferia fiorentina, si unisce con il torrente Terzolle e si getta nell'Arno subito a monte del viadotto dell'Indiano, dopo aver costeggiato il parco fiorentino delle Cascine. La sua lunghezza \u00e8 di 17,5 km Ha un regime spiccatamente torrentizio, con piene insidiose in autunno. In condizioni meteorologiche particolari di forte piovosit\u00e0 si \u00e8 assistito all'esondazione del torrente con gravi danni alle abitazioni ed alle attivit\u00e0 commerciali circostanti. L'ultimo di questi eventi, verificatosi nel 1992, ha indotto il comune di Firenze ad una maggiore cura delle rive del fiume.\nIn origine il Mugnone sfociava nell'Arno nei pressi dell'attuale ponte Vecchio e la confluenza tra i due fiumi, assieme alle possibilit\u00e0 di guado, era stata una delle probabili cause della scelta del sito per l'edificazione della citt\u00e0 romana.\nNel Medioevo il fiume fu deviato nei fossati prospicienti alle mura della terza cerchia. Porta San Gallo e Porta a Faenza (ora inglobata nella fortezza da Basso) erano munite all'esterno di un ponte per scavalcarne la corrente.\nStoria.\nNelle ghiaie del Mugnone fuori Porta San Gallo Boccaccio ambient\u00f2 la ricerca dell'elitropia (\"Decameron\" VIII, 3: \"Calandrino, Bruno e Buffalmacco gi\u00f9 per lo Mugnone vanno cercando di trovar l'elitropia, e Calandrino se la crede aver trovata; tornasi a casa carico di pietre; la moglie il proverbia, ed egli turbato la batte, e a' suoi compagni racconta ci\u00f2 che essi sanno meglio di lui\").\nPur costeggiando in certi tratti attivit\u00e0 poco salubri, come la stazione ferroviaria fiorentina di Santa Maria Novella, le sue acque risultano limpide e ricche di fauna ittica e di un sempre maggior numero di uccelli stanziali e migratori, come garzette, martin pescatori, germani, nitticore e ballerina bianca."}
{"id": "319530", "revid": "125607586", "url": "https://it.wikipedia.org/wiki?curid=319530", "title": "Affrico", "text": "L'Affrico \u00e8 un torrente tributario di destra del fiume Arno. Gravemente inquinato e con un regime spiccatamente torrentizio, la sua importanza a fini pescatori \u00e8 nulla.\nStoria.\nIl nome Affrico \u00e8 presente in un poemetto del Boccaccio, il \"Ninfale fiesolano\", cos\u00ec come quello del Mensola, il vicino torrente che dalle pendici fiesolane si getta in Arno presso Rovezzano: Africo era un pastore invaghito e corrisposto di Mensola, un'ancella della dea Diana, la quale, una volta scoperto il loro amore, li tramut\u00f2 in torrenti.\nLa zona dell'Affrico \u00e8 abitata fin dall'antichit\u00e0; il ritrovamento lungo la sua valle di resti sepolcrali di incerta datazione, che erano stati ricondotti a un'ipotetica necropoli preromanica, aveva fatto pensare per un certo tempo a una possibile colonizzazione etrusca dell'area fiorentina da parte della vicina Fiesole; tale ipotesi viene ora smentita dai pi\u00f9, ritenendosi che tali reperti costituiscano pi\u00f9 probabilmente resti di sepolcreti isolati, non necessariamente in correlazione ad un insediamento abitativo etrusco, o comunque che possano essere datati all'epoca della Florentia romana\nGeografia e territorio.\nIl corso di pochi chilometri dell'Affrico bagna una piccola parte della periferia fiorentina. Il torrente nasce poco sopra via delle Fontanelle a San Domenico di Fiesole, e raccogliendo le acque di piccoli fossi della collina di Camerata scende fino al largo del Salviatino, per poi interrarsi per la maggior parte del suo corso, e infine sfociare nell'Arno a monte del Ponte San Niccol\u00f2.\nNel tratto scoperto, il torrente scorre in un piccolo letto posto lateralmente rispetto alla carreggiata della stretta e tortuosa via Lungo l'Affrico, nella piccola valle tra Camerata e Maiano, passando accanto alla Villa Il Palmerino, abitazione della scrittrice inglese Vernon Lee.\nA seguito dei lavori di interramento del suo alveo, a valle del ponte del Salviatino la sede del suo letto \u00e8 stata trasformata in una lunga e stretta striscia verde che taglia il quartiere di Campo di Marte: dal Salviatino fino alla ferrovia (in corrispondenza del cavalcavia di piazza Alberti) ha le caratteristiche di una lunga aiuola spartitraffico, rialzata rispetto al piano stradale per la deposizione dei materiali di riporto originati dai lavori di interramento del torrente, e sul quale \u00e8 presente un'abbondante vegetazione arborea (per lo pi\u00f9 pini); nel tratto dalla ferrovia fino all'Arno il giardino, delimitato da siepi di alloro ospita una pista ciclabile, panchine e un parco giochi attrezzato.\nIl torrente vede nuovamente la luce, dopo 3\u00a0km sottoterra, all'altezza del lungarno Colombo. Nel 1956 \u00e8 stata posta alla confluenza tra Affrico e Arno una colonna recante l'iscrizione \"\"Il torrente Affrico cantato da Giovanni Boccaccio dalla sorgiva Fiesole qui si getta nell'Arno\" \".\nL'area circostante allo sbocco del \"tubone\" sotterraneo \u00e8 stato oggetto di incuria ed abbandono per molti anni; vi sorgeva tra l'altro un campo nomadi abusivo dove abitavano, in baracche fatiscenti, circa 40 persone; questo \u00e8 stato infine smantellato, per ordine dell'allora sindaco Leonardo Domenici, nel settembre 2006, per far posto all'edificio che ospiter\u00e0 il nucleo sommozzatori dei Vigili del Fuoco."}
{"id": "319531", "revid": "21371", "url": "https://it.wikipedia.org/wiki?curid=319531", "title": "Lingua genovese", "text": ""}
{"id": "319532", "revid": "339392", "url": "https://it.wikipedia.org/wiki?curid=319532", "title": "Riviera di levante", "text": ""}
{"id": "319537", "revid": "767487", "url": "https://it.wikipedia.org/wiki?curid=319537", "title": "L\u012bxouri", "text": "Lixouri \u00e8 il capoluogo del comune di Paliki ed \u00e8 la citt\u00e0 pi\u00f9 importante di Cefalonia dopo Argostoli.\nDescrizione.\nIl comune di Palikis corrisponde alla penisola occidentale di Cefalonia. Ha un'area di 144\u00a0km\u00b2 ed una popolazione di 6500 abitanti. Il nome \"Palikis\" gli deriva da un'antica citt\u00e0 (\"Palli\") di cui sono rimaste scarsissime vestigia. Il centro amministrativo \u00e8 a \"Lixouri\".\nLixouri.\nLixouri \u00e8 il secondo centro di Cefalonia per numero di abitanti. \u00c8 il capoluogo del comune di Pallikis. La prima volta che appare il suo nome \u00e8 nel 1534, in un documento di protesta inviato al senato di Venezia. La citt\u00e0 di Pali di epoca classica sorgeva pochi km pi\u00f9 a nord est, sul sito oggi noto come \"Paleochori\", ma di essa si sa poco e l'affermazione che fosse colonia corinzia si fonda su congetture non provate.Il terremoto del 1867 ed il successivo del 12 agosto 1953 rasero al suolo ogni edificio storico. Sicch\u00e9 oggi Lixouri ha un aspetto banale.La ricostruzione \u00e8 stata affrettata grazie alle opere di benefattori locali pi\u00f9 che per intervento dello Stato greco le cui risorse finanziarie erano allora stremate a causa della guerra civile che si era conclusa 3 anni prima. Panayis Valliano fece costruire la scuola professionale, il medico Stamos Petritsis il ginnasio, i fratelli Thanos ed Evangelo Mpasi\u00e0 contribuirono alla ricostruzione di molte chiese mentre i coniugi Panayi e Antonia Mangiavinato regalarono l'ospedale.\nl'edificio pi\u00f9 rilevante \u00e8 la casa-museo degli Iakovato, una famiglia benestante della zona. La costruzione si trova all'estremit\u00e0 occidentale dell'abitato. Gli eredi hanno donato la casa con tutti gli arredi tra cui 7.000 libri, il pi\u00f9 antico dei quali risale al 1595 ed \u00e8 un trattato di Ippocrate dal titolo \"Spanta\". Interessante \u00e8 la collezione di 36 icone e tre vangeli chirografi risalenti al X, XIV e XV secolo rispettivamente.\nSul fronte del porto sono allineate statue e busti dedicate a personaggi illustri che qui hanno avuto i loro natali: il poeta Andrea Lascarato ed il medico Stamos Petritsi citato prima.\nPer quanto riguarda le feste popolari c'\u00e8 da dire che a Lixouri il carnevale \u00e8 particolarmente sentito. Il festival delle danze tradizionali, sponsorizzato dal assessorato alla cultura, si tiene nella seconda quindicina di agosto.\n\"Lixouri\" si raggiunge facilmente da \"Argostoli\" tramite una delle numerosi navi che fanno spola tra i due centri.\nI dintorni.\nIl monastero dei frati ortolani.\nIl monastero dei frati ortolani ( pronunciato: \"Mon\u00ec Kipur\u00e8on\") si trova su uno sperone del selvaggio versante occidentale in una posizione solitaria e suggestiva, al termine di una strada asfaltata che non va oltre. L'accesso al litorale sottostante \u00e8 difficile e la balneazione \u00e8 sconsigliata per via delle forti correnti. Il monastero \u00e8 difficilmente visitabile.\nLe Spiagge.\nL'attrattiva principale di \"Lixouri\" \u00e8 costituita dai suoi litorali qui di seguito riportati:\nLepeda.\nLepeda \u00e8 la spiaggia pi\u00f9 vicina al capoluogo. Nei dintorni c'\u00e8 un piccolo monastero dove si ritir\u00f2 in meditazione l'intellettuale Antemio Kurukli (In Greco: \"\u0391\u03bd\u03b8\u03b9\u03bc\u03bf\u03c2 \u039a\u03bf\u03c5\u03c1\u03bf\u03cd\u03ba\u03bb\u03b7\u03c2\" recentemente dichiarato santo dalla chiesa ortodossa).\nXi.\nXi, nota anche come la spiaggia rossa, \u00e8 la pi\u00f9 frequentata della zona. \u00c8 dominata da un albergo isolato di prima categoria. Per raggiungerla da \"Lixouri\" si imbocca la strada che passa per \"Sulari\", con una chiesa dedicata ad \"Aya Marina\" che ospita all'interno qualche graziosa icona. Si passa poi per il paese di \"Mantzavinata\" dove a settembre si tiene una festa del vino.Xi e il grande albergo che la sovrasta sorgono in una zona isolata, brulla e con poca ombra, bene prezioso durante l'estate greca. Ci\u00f2 nonostante a Xi si riversano sempre pi\u00f9 gitanti attratti dalla possibilit\u00e0 di potervi praticare, almeno nei suoi lembi pi\u00f9 settentrionali forme eterodosse di Naturismo\n\"Kounopetra\".\n\"Kounopetra\" (letteralmente Lo scoglio movente) \u00e8 un'altra spiaggia servita da una strada asfaltata che parte da \"Mantzavinata\".\nPetani.\n\"Petani\" \u00e8, secondo il giudizio dei pi\u00f9, la pi\u00f9 bella spiaggia di Cefalonia, ma anche la meno attrezzata e senz'altro la pi\u00f9 difficile da raggiungere. Si trova a circa 20\u00a0km dal centro di \"Lixouri\". La carrozzabile che vi conduce \u00e8 strettissima e come se non bastasse, presenta, soprattutto nell'ultimo tratto, tornanti micidiali. \u00c8 frequentata soprattutto da giovani che ricercano il contatto con la natura. Vi si possono noleggiare sdraio ed ombrelloni e mangiare qualche panino o \"suvlaki\". Lungo la strada si incontrano i villaggi di \"Kaminarata\", i cui abitanti sono rinomati per un'innata passione per la danza e \"Kontogenada\" dove sono state rinvenute tombe di epoca micenea."}
{"id": "319541", "revid": "7336", "url": "https://it.wikipedia.org/wiki?curid=319541", "title": "Tempio di Ercole", "text": ""}
{"id": "319542", "revid": "1305772", "url": "https://it.wikipedia.org/wiki?curid=319542", "title": "Project Gotham Racing 3", "text": "Project Gotham Racing 3 \u00e8 un videogioco di corse automobilistiche in stile arcade per Xbox 360.\nSviluppato da Bizarre Creations, \u00e8 il terzo della serie Project Gotham Racing.\nCircuiti.\nQui di seguito trovate un elenco delle piste (tracciati) presenti nel gioco e la loro relativa difficolt\u00e0.\nAutomobili.\nDi seguito l'elenco delle auto che \u00e8 possibile guidare in PGR3, ogni auto \u00e8 stata scelta in base alla capacit\u00e0 di superare le 170 Mph (oltre 270\u00a0km/h) da cui lo slogan del gioco \"La vita comincia a 170\". Le 80 auto sono tutte liberamente acquistabili, tranne 9 che devono essere sbloccate in base al punteggio kudos. Altre auto si possono ottenere scaricando le espansioni dal Xbox Live Marketplace.\nDemo.\nAll'interno del videogioco era inclusa una demo del gioco prodotto anch'esso dalla Bizzarre Creation."}
{"id": "319543", "revid": "10137", "url": "https://it.wikipedia.org/wiki?curid=319543", "title": "PGR3", "text": ""}
{"id": "319548", "revid": "767487", "url": "https://it.wikipedia.org/wiki?curid=319548", "title": "Corban", "text": "Corban (toponimo francese; in tedesco \"Bathendorf\", desueto) \u00e8 una frazione di 465 abitanti del comune svizzero di Val Terbi, nel Canton Giura (distretto di Del\u00e9mont).\nStoria.\nGi\u00e0 comune autonomo, nel 2018 \u00e8 stato aggregato al comune di Val Terbi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "319549", "revid": "767487", "url": "https://it.wikipedia.org/wiki?curid=319549", "title": "Courchapoix", "text": "Courchapoix (toponimo francese) \u00e8 un comune svizzero di 430 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "319552", "revid": "767487", "url": "https://it.wikipedia.org/wiki?curid=319552", "title": "Liesberg", "text": "Liesberg (toponimo tedesco) \u00e8 un comune svizzero di 1\u00a0131 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "319557", "revid": "12290", "url": "https://it.wikipedia.org/wiki?curid=319557", "title": "Phantom (fumetto)", "text": ""}
{"id": "319558", "revid": "1566286", "url": "https://it.wikipedia.org/wiki?curid=319558", "title": "Harry Connick Jr.", "text": "Biografia.\n\u00c8 noto per aver riportato in auge alla fine degli anni ottanta lo stile canoro dei \"crooner\", avendo come fonte di ispirazione soprattutto Frank Sinatra. Inizia a studiare piano dall'et\u00e0 di tre anni e d\u00e0 la sua prima esibizione a sei per poi frequentare la scena musicale di New Orleans, arrivando ad incidere i primi due album ad un'et\u00e0 compresa tra i dieci e i dodici anni; nella citt\u00e0 natale si forma alla \"New Orleans Center for the Creative Arts\" dove \u00e8 allievo di Ellis Marsalis e di James Booker. Intorno ai suoi 18 anni si trasferisce a New York dove approfondisce gli studi musicali all\"'Hunter College\" e alla \"Manhattan School of Music\"; poco dopo sostiene un provino con la \"Columbia\", per la quale incide nel 1987 il suo terzo album omonimo e \"20\" (1988) grazie ai quali ottiene una certa notoriet\u00e0 nel circuito jazz.\nDopo aver realizzato la fortunata colonna sonora di \"Harry, ti presento Sally...\", grazie alla quale vince il Grammy Award per la \"migliore interpretazione vocale jazz maschile\", esordisce al cinema nel 1990 con \"Memphis Belle\" nel ruolo del \"sergente Clay Busby\". Da allora porta avanti parallelamente le carriere di musicista e di attore: nel suo curriculum figurano pellicole celebri come \"Copycat \"e\" Independence Day \"e ruoli in serie tv come \"Will &amp; Grace \"e \"Law &amp; Order - Unit\u00e0 vittime speciali\", nonch\u00e9 alcune partecipazioni ad \"American Idol\" . \u00c8 marito dell'attrice Jill Goodacre e padre di tre figlie.\nRapporti con l'Italia.\nIl 12 giugno 1991 partecip\u00f2 ad un concerto-evento patrocinato e presentato da Renzo Arbore nel Piazzale degli Uffizi a Firenze esibendosi con due orchestre, ovvero la sua \"Big Band\" e l\"'Orchestra Italiana\". La manifestazione intitolata \"Rosamunda ovvero che magnifica serata\" fu trasmessa in diretta da Rai 1 alle 20:40 e tra gli altri vi prese parte come ospite Massimo Troisi, che si esib\u00ec cantando \"La porti un bacione a Firenze\". L'intenzione degli organizzatori era quella di rendere omaggio all'epoca d'oro del jazz e dello swing, soprattutto alle composizioni di questo genere musicale, rese celebri alla popolazione italiana dalle prime orchestre statunitensi durante il secondo conflitto mondiale (tra di esse appunto \"Rosamunda\") oltre che ai \"rapporti di amicizia\" tra Italia e Stati Uniti iniziati all'epoca, anche in prospettiva dell'imminente cinquecentenario della scoperta dell'America.\nL'organizzazione della serata suscit\u00f2 avversioni e polemiche, soprattutto da parte delle autorit\u00e0 locali, dovute al luogo scelto per l'evento, giudicato da alcuni non opportuno in quanto passibile di mettere a rischio il patrimonio monumentale, onde evitare il ripetersi di quanto accaduto l'anno precedente durante la trasmissione \"Firenze Sogna\" (28 giugno), condotta da Pippo Baudo. Grazie all'intervento personale dell'allora Presidente del Consiglio Giulio Andreotti, al tempo pure Ministro per i beni culturali e ambientali \"ad interim\", la serata pot\u00e9 svolgersi dove inizialmente previsto.\nDoppiatori italiani.\nNelle versioni in italiano dei suoi film, Harry Connick Jr. \u00e8 stato doppiato da:\nCome doppiatore \u00e8 sostituito da:"}
{"id": "319560", "revid": "1529788", "url": "https://it.wikipedia.org/wiki?curid=319560", "title": "San Massimo", "text": ""}
{"id": "319561", "revid": "287204", "url": "https://it.wikipedia.org/wiki?curid=319561", "title": "San Massimo (santo)", "text": ""}
{"id": "319564", "revid": "1444886", "url": "https://it.wikipedia.org/wiki?curid=319564", "title": "Massimo d'Aveia", "text": "Biografia.\nNacque intorno all'anno 228 ad Aveia, antica cittadina della conca aquilana, da una famiglia cristiana che lo fece studiare e lo avvicin\u00f2 al Cristianesimo.\nFu imprigionato durante le persecuzioni di Decio tra l'ottobre 249 e il novembre 251. Condotto dinanzi al prefetto di Aveia, Massimo non rinneg\u00f2 mai Ges\u00f9 Cristo e la sua fede in lui, neanche sotto tortura. La tradizione vuole che il prefetto gli aveva persino promesso la figlia, ma non abiur\u00f2 e alla fine fu gettato dalla rupe pi\u00f9 alta della citt\u00e0, detta \"Circolo e Torre del Tempio\", dove si trova il castello di Fossa.\nIl culto.\nCi sono due versioni della leggenda di San Massimo, in merito alla doppia venerazione in Abruzzo all'Aquila e a Penne.\nLa prima aquilana vuole che intorno al 306 d.C. san Massimo, dopo essere stato imprigionato e torturato per la sua fede, avendo anche rifiutato di sposarsi con la figlia del console di Aveia, in cambio del perdono, fosse fatto precipitare dal torrione di Aveia, l'attuale castello. Poi il corpo fu venerato in un sacello di Aveia. fino al VI secolo.\nDopo la distruzione di Aveia da parte dei Longobardi nel VI secolo, le reliquie di san Massimo furono portate a Forcona (L'Aquila), dove venne eretta una cattedrale in suo nome, ancora oggi esistente, accanto alla chiesa di San Raniero (via Marsicana), che fu sede della diocesi di Forcona sino al 1257, quando la diocesi fu spostata nella neonata citt\u00e0 dell'Aquila, fondata nel 1254. Il 10 giugno 956 l'imperatore tedesco Ottone I e il papa Giovanni XII si recarono a venerarle. Pertanto il 10 giugno \u00e8 il giorno in cui si celebra la sua festa all'Aquila.\nNel 1256 le reliquie furono spostate all'Aquila, appena fondata da Federico II, e tumulate nella cattedrale dedicata a lui e a San Giorgio. \nAltre leggende, riportate da Giovanni De Caesaris nei suoi studi, avendole prese dalle \"Memorie storiche\" di Giovanni Nicola Salconio di Penne, vogliono che San Massimo, dopo le torture in prigione, fu ucciso affogato nel fiume Aterno con un masso legato al collo. Fu trovato presso l'isolotto della Pescara, cio\u00e8 il sito dove fu eretta l'abbazia di San Clemente a Casauria e fu traslato nella cappella di San Comizio, nei pressi del fiume, nel territorio di Castiglione a Casauria. Successivamente per evitare che le reliquie fossero profanate, il corpo fu collocato nella Cattedrale di Penne (PE), allora dedicata alla Madonna Regina degli Angeli, e poi a San Massimo. Gi\u00e0 ai tempi di Salconio si cita in documento del 1504, sulle feste patronali, anche se gi\u00e0 nel Codice Catena di Penne del XV secolo si menziona la festa.\nDa allora \u00e8 compatrono della citt\u00e0, che lo volle effigiato nel suo stendardo ufficiale insieme a sant'Equizio, Celestino e Bernardino da Siena. \nUno scavo nel 2019 presso la cripra della Cattedrale dell'Aquila, in occasione dei restauri per il terremoto, ha riportato alla luce un sarcofago con resti di tre vescovi. Un corpo risale all'epoca del tardo impero romano, e si \u00e8 ipotizzato che possa essere quello di San Massimo. Il secondo corpo \u00e8 stato attribuito al vescovo Anton Ludovico Antinori."}
{"id": "319566", "revid": "767487", "url": "https://it.wikipedia.org/wiki?curid=319566", "title": "Saw - L'enigmista", "text": "Saw - L'enigmista (\"Saw\") \u00e8 un film thriller- horror del 2004, prodotto da Twisted Pictures e Evolution Entertainment, diretto da James Wan.\nIl film venne girato in soli diciotto giorni e nel gennaio del 2004; la prima proiezione si tenne al Sundance Film Festival. In seguito usc\u00ec nei cinema statunitensi il 29 ottobre 2004 distribuito della Lionsgate Films, e nei cinema italiani il 14 gennaio 2005 da Eagle Pictures.\nA questo film seguirono \"Saw II - La soluzione dell'enigma\" e \"Saw III - L'enigma senza fine\", usciti, rispettivamente, il 28 ottobre 2005 e il 27 ottobre 2006; il 26 ottobre 2007 \u00e8 uscito \"Saw IV\", seguito da \"Saw V\" il 24 ottobre 2008 e da \"Saw VI\" il 23 ottobre 2009. Il settimo capitolo della saga, \"Saw 3D - Il capitolo finale\", \u00e8 uscito negli Stati Uniti il 29 ottobre 2010, mentre il 27 ottobre 2017 \u00e8 uscito l'ottavo film del franchising, \"Saw Legacy\".\nTrama.\nAdam Faulkner si trova svenuto in una vasca da bagno, dalla quale esce di soprassalto dopo essersi svegliato in preda al panico, mentre un oggetto luminoso viene trasportato nello scarico. Nello stesso bagno si trova anche Lawrence Gordon, medico oncologo, con un piede incatenato ad un tubo dal lato opposto rispetto ad Adam. Tra i due giace un terzo uomo, esanime in una pozza di sangue, che in una mano ha una pistola e nell'altra un riproduttore di microcassette.\nAdam si accorge di possedere un'audiocassetta, ascoltando che fino a quel momento \"non ha fatto altro che guardare gli altri vivere la loro vita, e che in quel giorno avrebbe osservato la propria agonia oppure avrebbe iniziato a vivere\". Anche Gordon possiede una audiocassetta registrata dalla stessa voce, ma che gli impone di uccidere Adam entro le 6, pena la morte della moglie Alyson e della figlia Diana.\nRiascoltando la cassetta, Gordon nota che viene fatto riferimento al water presente nel bagno. Adam trova infatti all'interno della sua cassetta di scarico una busta con due seghetti a mano che tuttavia non sono in grado di tagliare le catene, bens\u00ec i piedi. In preda alla disperazione, Adam lancia la sega rompendo lo specchio sopra al lavandino. Vista la situazione, Gordon sospetta che siano stati rinchiusi dal folle Jigsaw (l'Enigmista), un serial killer che reclude persone in trappole diaboliche, costringendole a sofferenze.\nIn una serie di flashback vengono mostrate le precedenti vittime dell'Enigmista, tra cui la tossicodipendente Amanda Young, l'unica sopravvissutagli dopo che, legata ad una tagliola per orsi alla testa, ha dovuto sventrare vivo un uomo per salvarsi. In un altro flashback, Lawrence Gordon \u00e8 sospettato dalla polizia di essere l'autore dei crimini, essendo stata trovata una sua penna sul luogo di un crimine anche se lo stesso pu\u00f2 avvalersi di un alibi grazie alla relazione con una sua studentessa.\nAdam scopre che lo specchio sopra al lavandino, mandato in frantumi, \u00e8 in realt\u00e0 uno specchio a due vie dietro cui si cela una telecamera: Zep Hindle, un inserviente dell'ospedale dove lavora il dottor Gordon e che si \u00e8 recato a casa di lui per incatenare Alyson e Diana, li sorveglia a loro insaputa. In un altro flashback viene rivelato che lo stesso Zep era presente ad una conferenza del dottor Gordon in cui esponeva il caso di un paziente malato terminale di cancro al cervello di nome John Kramer.\nPrecedentemente agli avvenimenti, Steven Sing, uno dei due poliziotti che indagano sul caso delle vittime dell'Enigmista, viene ucciso durante le indagini e il suo collega il detective Tapp, deciso a vendicarlo, sorveglia nel frattempo la casa di Lawrence Gordon, in cui si trova Zep.\nDiscutendo su come trovare una via d'uscita, Lawrence e Adam simulano una messinscena in cui Adam viene ucciso, ma vengono scoperti con una scossa su Adam. Dopo aver trovato un cellulare disabilitato alle chiamate in uscita e ricevuta una telefonata di aiuto dalla moglie, Lawrence ascolta la colluttazione tra Alyson che \u00e8 riuscita a liberarsi e lo stesso Zep intenzionato ad ucciderla; preso dalla disperazione di non poter aiutare la sua famiglia e non trovando nessuna via d'uscita, Lawrence decide di amputarsi il piede con la sega, poi prende la pistola dal cadavere e spara ad Adam, anche se non mortalmente. Intanto, sentiti gli spari nella casa di Gordon, il detective Tapp fa irruzione ma Zep lo colpisce e scappa via in macchina, verso un vecchio fabbricato abbandonato, all'interno del quale si trova il bagno dove si trovano imprigionati Adam e il dottor Gordon. Tapp giunge anche lui sul luogo, ma Zep lo uccide e poi avverte Lawrence della scadenza del tempo consentito. Adam per\u00f2 rinviene e uccide brutalmente Zep. Traumatizzato e zoppo, il dottore si allontana dalla stanza a cercare aiuto.\nPerquisendo il cadavere di Zep, Adam scopre un'altra audiocassetta in cui sono stabiliti i di lui obiettivi (tenere d'occhio le mosse dei due imprigionati fino alle 6 ed eventualmente uccidere Alyson e Diana). Subito dopo, il cadavere nella stanza si alza, rivelando cos\u00ec di essere John Kramer, l'ex paziente del dottor Lawrence Gordon ed il serial killer Jigsaw. Adam cerca di uccidere l'uomo, ma Jigsaw lo ferma e spiega che Faulkner aveva la chiave delle manette con se ma che uscendo dalla vasca l'ha persa per sempre. L'enigmista lascia la stanza chiudendo la porta dietro di s\u00e9 condannando Adam a morire nell'oscurit\u00e0.\nOpere derivate.\nVideogioco.\nNel 2009 \u00e8 stato pubblicato un videogioco per PlayStation 3, Xbox 360 e PC intitolato \"Saw\".\nReboot.\nNel maggio 2019 \u00e8 stata confermata la produzione di un reboot del film, nato da un'idea dell'attore e comico Chris Rock. A dirigere il film, da una sceneggiatura di Pete Goldfinger e Josh Stolberg, sar\u00e0 Darren Lynn Bousman, gi\u00e0 regista di tre capitoli del franchise. Sar\u00e0 prodotto dai veterani della serie Mark Burg e Oren Koules, mentre i produttori esecutivi saranno i creatori della saga originale James Wan e Leigh Whannell, ai quali si affiancher\u00e0 lo stesso Chris Rock. L'uscita \u00e8 prevista per il 21 maggio 2021 con il titolo \"Spiral - L'eredit\u00e0 di Saw\" (\"Spiral: From The Book of Saw).\"\nAccoglienza.\nIl film \u00e8 stato accolto da recensioni miste. Sul sito Rotten Tomatoes ha un indice di gradimento del 51%, basato su 188 recensioni, con un voto medio di 5.5/10, mentre su Metacritic ha un punteggio di 46 su 100, basato su 32 recensioni.. Il film ha raggiunto la fama globale anche per il personaggio originale di Billy il Pupazzo, ed ha raggiunto lo status di \"cult\" del cinema horror. Su IMDb detiene un punteggio di 7,6 su 10."}
{"id": "319570", "revid": "1534511", "url": "https://it.wikipedia.org/wiki?curid=319570", "title": "Tavola delle armoniche sferiche", "text": "Le prime armoniche sferiche per \"l\" = 0, 1, ..., 10 ed \"m\" = -\"l\", ..., -1, 0 ,1 ..., \"l\" sono:"}
{"id": "319572", "revid": "599", "url": "https://it.wikipedia.org/wiki?curid=319572", "title": "Funzioni sferiche", "text": ""}
{"id": "319573", "revid": "599", "url": "https://it.wikipedia.org/wiki?curid=319573", "title": "Funzione sferica", "text": ""}
{"id": "319624", "revid": "124123", "url": "https://it.wikipedia.org/wiki?curid=319624", "title": "Atsushi Sugie", "text": "\u00c8 un prolifico scopritore di asteroidi.\nL'asteroide 3957 Sugie prende il nome da lui ."}
{"id": "319625", "revid": "4711", "url": "https://it.wikipedia.org/wiki?curid=319625", "title": "Pio XI", "text": ""}
{"id": "319632", "revid": "125620581", "url": "https://it.wikipedia.org/wiki?curid=319632", "title": "Cimitero monumentale di Milano", "text": "Il cimitero monumentale di Milano \u00e8 il grande cimitero cittadino che si estende nei pressi del centro del capoluogo lombardo.\nStoria.\nIl progetto.\nIl Monumentale ebbe una gestazione lunga e travagliata cominciata nel 1837 su sollecitazione dell'amministrazione austriaca del Regno Lombardo-Veneto in sostituzione dei sei preesistenti cimiteri milanesi avviati alla chiusura e alla dismissione. Vincitore del concorso finale indetto dal Comune di Milano fu il progetto dell'architetto Carlo Maciachini (1818-1899), realizzato a partire dal 1864 in stile eclettico con richiami bizantini, gotici e romanici.\nLa prima deliberazione relativa all'erezione del nuovo cimitero fu quella presa nel 1837 dalla Congregazione Municipale (l'attuale giunta municipale delle citt\u00e0 italiane) presieduta dal podest\u00e0 conte Gabrio Casati nel suo primo anno di mandato: in quella deliberazione la giunta bandiva un concorso per un nuovo cimitero che fosse \u00abdegno del lustro di Milano, onde riunirvi lapidi e monumenti per distinti cittadini e sepolcri di famiglia, e vasto a raccogliere tutte le spoglie dei trapassati\u00bb.\nDal 1837, data della prima delibera, al 1863, data dell'approvazione del progetto definitivo del Maciachini, trascorse un quarto di secolo segnato da difficolt\u00e0, contrasti e litigi. L'iniziale delibera del 1837 aveva previsto che il cimitero sorgesse su un'area fuori citt\u00e0 di mq alle Cascine Abbadesse (oggi nei pressi via Melchiorre Gioia): nel giugno 1839, allo scadere del concorso, vennero presentati venticinque progetti fra i quali ebbero grande appoggio quelli degli architetti Alessandro Sidoli e Giulio Aluisetti; i progetti vennero presentati all'Accademia delle Belle Arti di Brera per un parere che vide preferito il progetto del Sidoli. Nonostante il parere autorevole dell'accademia il giorno 12 agosto 1843 il consiglio ne annull\u00f2 il giudizio e incaric\u00f2 l'Aluisetti di redigere un secondo disegno che venne quindi approvato il 4 settembre 1846. \nIl nuovo progetto, tuttavia, si aren\u00f2 per una serie di eccezioni e obiezioni sollevate sull'area prescelta e sulle caratteristiche del terreno che lasciavano temere un inquinamento delle acque potabili che lo attraversavano. Superata ogni obiezione grazie al rapporto del celebre chimico Antonio Kramer, il progetto venne inviato per approvarne la spesa al Governo che rispose il 10 marzo 1847 negando contro ogni previsione l'autorizzazione e chiedendo un nuovo progetto che prevedesse il cimitero in un'area diversa dalle Cascine Abbadesse, il cui terreno era gi\u00e0 stato acquistato dal Comune.\nI fatti politici dell'anno seguente, il 1848, portarono a un ulteriore stallo della questione ma non della lotta fra il progetto del Sidoli e quello dell'Aluisetti: nel 1855, infatti, con Milano nuovamente sotto l'amministrazione asburgica, la congregazione risollev\u00f2 il tema del Monumentale e il periodico \"Giornale dell'ingegnere-architetto\" ripresent\u00f2, caldeggiandolo, il disegno del Sidoli, ma la morte dell'architetto venne ad intralciare ogni decisione. Venne quindi nominata una nuova commissione che selezionasse una nuova area sul quale erigere il nuovo cimitero secondo il progetto dell'Aluisetti che per\u00f2 mor\u00ec da l\u00ec a poco. La nuova area era compresa fra Porta Tenaglia e Porta Comasina ed era stata appositamente acquistata dal Comune che, dopo la morte dell'Aluisetti, incaric\u00f2 l'ing. Pestagalli di adattarne il progetto alla nuova area acquisita, che \u00e8 quella su cui sorge il cimitero odierno. \nCominciarono dunque i lavori di spianamento del terreno e costruzione del muro di cinta ma la sopraggiunta liberazione dall'Austria determin\u00f2 che il nuovo Comune di Milano nella seduta del 20 maggio 1860 sospendesse ogni lavoro portando come giustificazione che lo spazio racchiuso nel muro di cinta fosse insufficiente. Probabilmente, come suggerisce il Beltrami, i motivi erano pi\u00f9 legati alla volont\u00e0 di allontanarsi da una faccenda durata vent'anni sotto la dominazione austriaca e dal progetto orientato a uno stile greco-romano che ormai aveva fatto il suo tempo.\nVenne quindi indetto un nuovo concorso con termine il 30 settembre 1861, poi protratto al 31 dicembre e poi al febbraio 1863, al quale parteciparono ventuno progetti fra cui quello di Carlo Maciachini che, nella seduta del 10 luglio 1863 venne indicato come il migliore.\nL'apertura del Monumentale.\nLa benedizione inaugurale fu impartita da monsignor Giuseppe Calvi il 2 novembre (giorno della commemorazione dei defunti) del 1866, alla presenza del sindaco di Milano Antonio Beretta; nello stesso giorno avvenne la prima tumulazione, quella della salma del compositore e collezionista di manoscritti e stampe musicali Gustavo Noseda, morto il 27 gennaio dello stesso 1866 di tisi prima del debutto di una sua opera alla Scala, salma traslata dal Cimitero di Porta Magenta. Dal 2 novembre al 31 dicembre il Monumentale vide altre 16 tumulazioni, ma l'apertura propriamente detta avvenne il 1\u00ba gennaio 1867.\nDa allora il Monumentale si \u00e8 andato via via arricchendo di un gran numero di opere d'arte funeraria di genere classico e contemporaneo, come templi greci, elaborati obelischi e altri lavori originali, tra cui la versione ridotta della Colonna Traiana.\nPer l'altissimo valore artistico di sculture, tombe, edicole funerarie e altre opere presenti al suo interno, il Cimitero monumentale di Milano \u00e8 un vero e proprio \"museo a cielo aperto\", tra i pi\u00f9 artisticamente e storicamente importanti d'Italia, insieme al Cimitero monumentale di Torino, al Monumentale di Brescia, al Verano di Roma, al Monumentale di Staglieno a Genova, al Monumentale della Certosa di Bologna e al Monumentale di Messina.\nAl 1970 risale un ampliamento con intervento \"mimetico\" in forme neogotiche.\nDescrizione.\nFamedio.\nIl Famedio, nome derivante dal latino \"famae aedes\", ossia \"tempio della fama\", \u00e8 posto all'entrata principale del cimitero, in posizione innalzata e raggiungibile tramite un grande scalone. Consiste in una voluminosa costruzione in stile neogotico di marmo e mattoni, inizialmente ideata per essere una chiesa.\nDal 1869 si incominci\u00f2 a pensare di far divenire questa chiesa mancata, appunto, un Famedio, un luogo di tumulazione dei milanesi (di nascita o d'adozione) \"illustri\" o \"benemeriti\". Il lavoro inizi\u00f2 qualche anno dopo, nel 1875, e fu completato nel 1887. Nel frattempo, a Famedio ancora incompleto, vi erano state traslate le salme di Alessandro Manzoni e Carlo Cattaneo, gi\u00e0 deceduti da vari anni e gi\u00e0 presenti nel cimitero. Il letterato, imbalsamato, vi era stato posto la mattina del 22 maggio 1883, nell'ambito delle cerimonie per il decimo anniversario della sua morte (nel pomeriggio dello stesso giorno verr\u00e0 inaugurato il monumento manzoniano di piazza San Fedele), alla presenza di numerose autorit\u00e0 e di membri della sua famiglia, mentre il patriota e politologo vi era stato posto il 23 marzo 1884; i due illustrissimi milanesi, i primi ad occupare il Famedio, da allora sono tumulati in due sarcofagi marmorei identici, sormontati dallo stemma crociato della citt\u00e0.\nNel 1895 mor\u00ec Cesare Cant\u00f9, e venne tumulato nel Famedio; vi rimase solo dieci anni, poich\u00e9 nel 1905 avvenne la traslazione nella natia Brivio. Risale al 1958 il posizionamento al centro del Famedio del sarcofago di Manzoni, e il suo innalzamento sopra un basamento con bassorilievi scultorei in bronzo di Giannino Castiglioni.\nI milanesi tumulati direttamente nel Famedio per ora sono sette: oltre ai gi\u00e0 citati Alessandro Manzoni (tomba principale, innalzata al centro) e Carlo Cattaneo, vi sono anche Luca Beltrami (traslato dal cimitero di Cireggio, frazione di Omegna, nel 1985, riposa in un sarcofago marmoreo opera di Giannino Castiglioni), Leo Valiani, Bruno Munari, Carlo Forlanini e Salvatore Quasimodo (tumulati in colombari); nel Famedio sono presenti anche diversi cenotafi. Vi \u00e8 per\u00f2 una parte sottostante, chiamata \"Cripta del Famedio\", comunque parte del Famedio stesso, in cui le tumulazioni illustri o benemerite (tutte in colombari o ampie cellette, alcuni dei quali, sia colombari che cellette, contengono ceneri o resti esumati) sono pi\u00f9 numerose.\nNel Famedio sono inoltre incisi, in lista su delle tavole di pietra murate alle pareti, i nomi di altre importanti figure legate a Milano che sono tumulate sia nello stesso Cimitero monumentale che in altri luoghi, o conservate privatamente, come ad esempio Giuseppe Verdi, inizialmente tumulato al Monumentale per poi essere traslato in un tempietto-cripta nel cortile della casa di riposo per musicisti da lui fondata, o Raimondo Vianello, tumulato nella sua tomba di famiglia al Cimitero del Verano, a Roma, o Sandra Mondaini, tumulata a Milano ma in un altro cimitero, quello di Lambrate, o Krizia, le cui ceneri sono conservate in famiglia. Anche i nomi di Herbert Kilpin, principale fondatore del , con i resti che riposano in una celletta della Galleria BC di Levante Inferiore dello stesso Monumentale, e Giorgio Muggiani, principale fondatore dell'F.C. Internazionale Milano, tumulato nel cimitero di Lenno, a Tremezzina, sul Lago di Como, vi sono stati incisi. Tradizionalmente, ogni 2 novembre avviene una cerimonia pubblica presenziata dal sindaco per l'avvenuta aggiunta di nuovi nomi.\nNel 1983 gli affreschi delle volte del Famedio vennero restaurate da Valeriano Dalzini.\nOltre al Famedio e alla sua \"Cripta\", nel Cimitero Monumentale vi sono altri tre luoghi specificamente dedicati alla tumulazione di persone illustri o benemerite: il Civico Mausoleo Palanti (una ex edicola privata, dedicata a \"illustri cittadini\", resa attiva per questo scopo dal 1974 al 1993), la pi\u00f9 recente Nicchia D dell'Edicola F di Levante Superiore (dedicata a \"cittadini noti e benemeriti\", zona porticata tuttora attiva, dotata per\u00f2 soltanto di piccole cellette e, distaccata, dalla colonna che ospita le ceneri di Enzo Tortora) e, da ultimo, il Civico Mausoleo Garbin (altra ex edicola privata, anch'essa composta da piccole cellette, attivata, dopo un lungo restauro, soltanto nel 2014).\nTutte queste tumulazioni speciali sono completamente a carico del Comune di Milano.\nSepolture illustri.\nNel cimitero monumentale sono inoltre presenti i monumenti sepolcrali di note famiglie della grande borghesia industriale milanese, tra cui quello della famiglia Falck, quello della famiglia di Ferdinando Bocconi \u2014 fondatore dell'universit\u00e0 dedicata al figlio primogenito disperso nel 1896 nella Battaglia di Adua, e proprietario dei grandi magazzini omonimi poi divenuti la Rinascente, fondata da Senatore Borletti, a sua volta titolare di una maestosa edicola \u2014, quelli delle famiglie Campari, Bracco \u2014 industriali farmaceutici \u2014, Brambilla \u2014 fondatori delle industrie chimiche e cotoniere omonime \u2014, e quello della famiglia di Giovanni Treccani, industriale e fondatore dell'enciclopedia Treccani.\nIl riparto israeliti.\nIl riparto, progettato dal Maciachini, fu aperto nel 1872 in sostituzione delle zone israelitiche dei soppressi cimiteri milanesi. Si trova ad est del Famedio, separato dal resto del cimitero da un muro. L'attuale area \u00e8 il risultato di un ampliamento del 1913, che aggiunse una fascia a sud e una a est. Il padiglione centrale era originariamente l'ingresso del cimitero.\nLa numerazione delle tombe si ripete, in quanto il riparto \u00e8 suddiviso in 6 campi e un ampliamento. Vi sono inoltre tre campi comuni di cui uno per i bambini, con sepolture comprese tra il 1873 e il 1894, composto da piccole lapidi in mezzo a un prato riportanti nome, cognome e data di morte.\nVi sono anche edicole familiari (di cui due progettate dallo stesso progettista di tutto il cimitero Carlo Maciachini), dei colombari e cellette sulle pareti a nord e ovest, e delle tumulazioni nel padiglione centrale. L'ossario centrale ospita sia i resti dei corpi esumati allo scadere delle concessioni, che quelli traslati dai cimiteri soppressi.\nIn questo Riparto si trovano anche nomi e cenotafi di persone citate alla memoria in quanto uccise dai nazisti, anche in seguito a deportazione nei campi di concentramento.\nNumerosi sono i monumenti di valore artistico a cui hanno contribuito architetti e scultori importanti, descritti nella guida storico-artistica di Giovanna Ginex e Ornella Selvafolta.\nHanno lavorato nel Riparto israeliti gli architetti Carlo Maciachini (edicole Davide Leonino e Pisa), Giovanni Battista Bossi (tomba Anselmo de Benedetti), Ercole Balossi Merlo (edicola Leon David Levi), Luigi Conconi (edicola Segre), Giovanni Ceruti (edicola Vitali), Carlo Meroni (tomba Taranto), Cesare Mazzocchi (edicola Giulio Foligno), Manfredo D'Urbino (edicola Jarach, tomba Mayer, tomba Besso, monumento ai Martiri Israeliti del Nazismo), Gigiotti Zanini (tomba Zanini), Adolfo Valabrega (edicola Mois\u00e8 Foligno), Agostino Caravati (tomba Alessandro Forti), Luigi Perrone (edicola Goldfinger), e gli scultori Emilio Quadrelli (edicola Pisa), Giuseppe Daniele Benzoni (tomba Ottolenghi Finzi), Luigi Vimercati (tomba Estella Jung), Rizzardo Galli (tomba Vittorio Finzi), Enrico Cassi (tomba De Daninos), Attilio Prendoni (tombe Errera e Conforti), Eduardo Ximenes (edicola Treves), Giulio Branca (tomba Giovanni Norsa), fratelli Bonfanti (tombe Davide e Beniamino Fo\u00e0), Enrico Astorri (tombe Carolina Padova e Fanny Levi Cammeo), Egidio Boninsegna (tomba Giuseppe Levi), Dario Viterbo (colombaro Levi Minzi), Giannino Castiglioni (tombe Ettore Levis e Goldfinger), Adolfo Wildt (tomba Cesare Sarfatti), Eugenio Pellini (tomba Bettino Levi), Arrigo Minerbi (tomba Renato del Mar), Roberto Terracini (tomba Nino Colombo).\nIl padiglione centrale \u00e8 stato arricchito nel maggio 2015 con vetrate artistiche rappresentanti le Dodici trib\u00f9 di Israele, opere dell'artista Diego Pennacchio Ardemagni.\nAutori celebri di opere funerarie nel cimitero monumentale.\nIl Monumentale raccoglie un elevatissimo numero di edicole, monumenti funebri, statue, gruppi scultorei a cui grandi architetti, scultori e artisti hanno lavorato nel corso della storia del cimitero; in particolare si possono ricordare le opere di:"}
{"id": "319633", "revid": "536103", "url": "https://it.wikipedia.org/wiki?curid=319633", "title": "Cimitero monumentale", "text": "Un cimitero monumentale \u00e8 un tipo di complesso cimiteriale decorato da sepolture costituite da cappelle e monumenti nato in Europa durante l'Ottocento.\nStoria.\nNel suo \"The Monumental Cemeteries of Prehistoric Europe\" (2005), l'archeologa Magdalena Midgley afferma che i primi cimiteri decorati da monumenti risalgono alla preistoria, ed erano decorati da imponenti e rudimentali strutture in pietra. Nonostante ci\u00f2, quelli che oggi prendono il nome di \"cimiteri monumentali\" emersero inizialmente in Francia durante la prima met\u00e0 dell'Ottocento in concomitanza con la caduta dell'impero napoleonico. Infatti, con l'emanazione dell'editto di Saint Cloud del 1804 voluto da Napoleone Bonaparte, si era deciso di rendere quanto pi\u00f9 sobrie possibile le tombe per una questione di uguaglianza (questo al fine di omaggiare gli ideali egualitari della rivoluzione francese), e di seppellire i defunti in fosse lontane dalle relative lapidi, che dovevano essere affisse solo sul muro di cinta (anche se ci\u00f2 non valeva per i pi\u00f9 ricchi, che erano soliti farsi seppellire nelle cappelle gentilizie delle loro dimore).\nIn seguito alla morte dell'imperatore c\u00f2rso, e durante la Restaurazione, l'emersione della borghesia cittadina scalz\u00f2 la vecchia nobilt\u00e0 dai posti di potere, e dall'economia agricola che divent\u00f2 industriale. Dal momento che i ricchi borghesi non potevano permettersi cappelle gentilizie in cui riposare, essi decisero di erigere monumenti senza limiti in cimiteri in cui prima era vietato farlo. Il P\u00e8re-Lachaise di Parigi, eretto durante i primissimi anni del secolo, segn\u00f2 l'atto di nascita dei cimiteri decorati da grandi sculture e monumenti. Oltre ad esso nacquero altri luoghi di sepoltura simili Oltralpe, cos\u00ec come in Austria, Irlanda, Spagna, Scandinavia ed Europa dell'Est, mentre, parallelamente, nascevano in Inghilterra e negli Stati Uniti i simili cimiteri rurali, che danno maggiore risalto al paesaggio e la cui estetica risente maggiormente l'influsso del giardino all'inglese. In Italia, che \u00e8 il Paese in cui ne \u00e8 presente in maggior numero in Europa, vennero costruiti il Vantiniano di Brescia, tra i primi della Penisola, il celebre camposanto di Milano, quello di Pavia, quello di Messina, e quello di Staglieno, considerato uno dei pi\u00f9 importanti cimiteri monumentali al mondo. I cimiteri ottocenteschi divennero, per molti letterati e intellettuali, luoghi di contemplazione e riflessione sulla vita e sulla morte, cos\u00ec come sulla caducit\u00e0 e sull'oblio. Nei primi anni duemila nacquero delle associazioni mirate alla tutela e valorizzazione dei cimiteri monumentali. Un protocollo d'intesa del 2016 sottoscritto dal sottosegretario ai Beni Culturali Antimo Cesaro e il vicepresidente di Utilitalia Mauro d'Ascenzi definisce i cimiteri monumentali parte del patrimonio storico italiano."}
{"id": "319635", "revid": "1833487", "url": "https://it.wikipedia.org/wiki?curid=319635", "title": "Famedio", "text": "Il famedio \u00e8 una costruzione o un insieme di costruzioni di pregio, destinata alla sepoltura o alla memoria di personaggi illustri, in quest'ultimo caso con dei cenotafi; costituisce la parte monumentale dei grandi cimiteri cittadini.\nEtimologia.\nIl termine, coniato nel 1869 dal latino \"fama\", \"fama\", e \"aedes\", \"tempio\" (sul modello di cavaedium, \"cavedio\"), letteralmente significa \"tempio della fama\".\nCaratteristiche.\nCostruito di solito a forma di tempio, il famedio \u00e8 generalmente posto all'ingresso del cimitero o in posizione di evidenza. Talvolta indica anche il luogo eretto in memoria dei caduti in guerra. Viene in genere destinato alle sepolture di personaggi celebri ed \u00e8 spesso contiguo alla cappella cimiteriale."}
{"id": "319636", "revid": "4711", "url": "https://it.wikipedia.org/wiki?curid=319636", "title": "Benedetto XV", "text": ""}
{"id": "319637", "revid": "4711", "url": "https://it.wikipedia.org/wiki?curid=319637", "title": "Leone XIII", "text": ""}
{"id": "319638", "revid": "4711", "url": "https://it.wikipedia.org/wiki?curid=319638", "title": "Pio IX", "text": ""}
{"id": "319639", "revid": "4711", "url": "https://it.wikipedia.org/wiki?curid=319639", "title": "Gregorio XVI", "text": ""}
{"id": "319640", "revid": "768068", "url": "https://it.wikipedia.org/wiki?curid=319640", "title": "Traslitterazione della lingua egizia", "text": "Nel campo dell'egittologia, per traslitterazione dei testi scritti in lingua egizia si intende il processo di conversione (o mappatura) dai geroglifici (o dai loro equivalenti ieratici e demotici) a simboli alfabetici che li rappresentano. Questo processo facilita la pubblicazione dei testi, nei quali l'inclusione di fotografie o disegni di un documento egizio \u00e8 poco pratica.\nBisogna sottolineare il fatto che traslitterazione e trascrizione non sono la stessa cosa: la trascrizione, infatti, cerca di riprodurre \"il modo in cui le parole erano pronunciate\" adattandolo all'ortografia di un'altra lingua. Ad esempio, il nome del fondatore della XXII dinastia \u00e8 traslitterato \"\u0161\u0161nq\" ma trascritto Sheshonq in italiano, \"Shoshenq\" in inglese, \"Ch\u00e9chanq\" in francese, \"Sjesjonk\" in olandese e \"Scheschonq\" in tedesco. Poich\u00e9 la fonetica dell'antica lingua egizia non \u00e8 ancora conosciuta completamente, la maggior parte delle trascrizioni \u00e8 solamente teorica. Gli egittologi, pertanto, si affidano alla traslitterazione nelle pubblicazioni scientifiche.\nSistemi standard di traslitterazione.\nNonostante l'importanza che la traslitterazione riveste nel campo dell'egittologia, non esiste un unico sistema standard in uso per i testi geroglifici e ieratici. Qualcuno potrebbe argomentare che esistono tanti sistemi di traslitterazione quanti sono gli egittologi. Ad ogni modo, ci sono alcuni sistemi, tra loro correlati, che possono essere considerati convenzionali. Molti egittologi usano il sistema descritto da Alan Gardiner (\"Egyptian Grammar\", I ed. 1927), mentre la maggior parte degli egittologi di lingua tedesca opta per quello usato nel dizionario standard della lingua egizia, il \"W\u00f6rterbuch der \u00e4gyptischen Sprache\" (Erman e Grapow 1926-1953). C'\u00e8 comunque una tendenza crescente, anche tra gli studiosi di lingua inglese, ad adottare una versione modificata del metodo usato nel \"W\u00f6rterbuch\" (ad esempio, Allen 2000-2010-2014).\nSebbene questi approcci convenzionali siano stati ampiamente accettati ed utilizzati a partire dalla seconda met\u00e0 del XIX secolo fino ai giorni nostri, recentemente ci sono stati alcuni tentativi di adottare un sistema modificato che si basi in un certo modo sull'alfabeto fonetico internazionale (IPA). Tra questi, quello che ha avuto pi\u00f9 successo \u00e8 il sistema sviluppato da Wolfgang Schenkel (1990), utilizzato piuttosto ampiamente in Germania e in altri paesi di lingua tedesca. Pi\u00f9 recente \u00e8 una proposta di Thomas Schneider (2003), ancora pi\u00f9 vicina all'IPA, ma non ancora diffusamente utilizzata. La principale critica che viene mossa contro questi sistemi \u00e8 che danno l'impressione di essere scientificamente pi\u00f9 accurati rispetto alla pronuncia della lingua egizia, accuratezza che \u00e8 per\u00f2 molto discutibile. Infatti, il sistema si basa sulla pronuncia teorica che avrebbe dovuto avere l'egiziano medio e non tiene in considerazione le fasi pi\u00f9 antiche e pi\u00f9 recenti della lingua, che andrebbero traslitterate anch'esse con lo stesso sistema.\nTraslitterazione elettronica.\nNel 1984 un sistema di traslitterazione standard, basato sul codice ASCII, fu proposto da un gruppo internazionale di egittologi alla prima \"Table ronde informatique et \u00e9gyptologie\", ed in seguito fu pubblicato nel 1988 (Buurman, Grimal, \"et al.\", 1988). Questo sistema \u00e8 conosciuto oggi come \"Manuel de codage\" (o MdC), dal titolo francese della pubblicazione (\"Inventaire des signes hi\u00e9roglyphiques en vue de leur saisie informatique: Manuel de codage des textes hi\u00e9roglyphiques en vue de leur saisie sur ordinateur\"). \u00c8 ampiamente utilizzato nelle \"mailing list\" e nei forum di discussione in internet, sia da egittologi professionisti come da un pubblico interessato.\nIl sistema del \"Manuel de codage\" non fornisce solamente delle semplici traslitterazioni alfabetiche, ma specifica anche un complesso metodo per codificare elettronicamente interi antichi testi egizi, indicando caratteristiche come il posizionamento, l'orientamento e la dimensione dei singoli segni geroglifici. Questo sistema \u00e8 usato (anche se spesso con modifiche) da vari pacchetti software sviluppati per comporre testi geroglifici (come WinGlyph, MacScribe, InScribe, Glyphotext, , e altri).\nUnicode.\nI progressi dello standard Unicode hanno reso possibile la quasi completa traslitterazione dei testi egizi utilizzando un font Unicode relativamente completo, senza dovere utilizzare un font specifico per la traslitterazione (come si faceva spesso in passato). La tabella dei vari schemi di traslitterazione qui di seguito, ad esempio, utilizza Unicode.\nCi sono per\u00f2 tre caratteri che non sono ancora inclusi nell'Unicode 4.0 ma sono stati proposti per l'Unicode 4.1. Questi sono il cosiddetti \"alef\" (rappresentato qui come &lt;\u021d&gt;), \"yod\" (rappresentato qui come &lt;\u1ec9&gt; Unicode U+1EC9) e \"'ayin\" (rappresentato qui come &lt;\u02c1&gt; Unicode U+02C1).\nDemotico.\nEssendo l'ultimo stadio della lingua egizia prima del copto, il demotico \u00e8 stato a lungo traslitterato utilizzando gli stessi sistemi adoperati per i testi geroglifici e ieratici. Nel 1980 per\u00f2 i demotisti adottarono uno standard di traslitterazione uniforme ed internazionale basato sul sistema utilizzato per i geroglifici, ma con l'aggiunta di ulteriori simboli per le vocali (che sono indicate frequentemente nel demotico) e per altre lettere che erano scritte nei testi demotici. Questo metodo \u00e8 utilizzato dal dizionario demotico dell'istituto di studi orientali dell'Universit\u00e0 di Chicago (in inglese, \"Demotic Dictionary of the Oriental Institute of the University of Chicago\", vedi anche il sito CDD). Poich\u00e9 questo sistema \u00e8 di interesse solamente per gli specialisti dello studio del demotico, per maggiori dettagli si pu\u00f2 fare riferimento alla bibliografia che segue:\nEsempio di traslitterazione utilizzando i diversi sistemi.\nIl testo seguente (scritto utilizzando ) \u00e8 traslitterato in basso secondo alcuni degli schemi pi\u00f9 comuni.\nM23-X1:R4-X8-Q2:D4-W17-R14-G4-R8-O29:V30-U23-N26-D58-O49:Z1-F13:N31-V30:N16:N21*Z1-D45:N25\nErman &amp; Grapow 1926\u20131953\nGardiner 1927-1950-1957\nBuurman, Grimal, \"et al.\" 1988\nSchenkel 1991\nAllen 2000-2010-2014\nSchneider 2003"}
{"id": "319641", "revid": "4711", "url": "https://it.wikipedia.org/wiki?curid=319641", "title": "Leone XII", "text": ""}
{"id": "319642", "revid": "4711", "url": "https://it.wikipedia.org/wiki?curid=319642", "title": "Pio VII", "text": ""}
{"id": "319643", "revid": "4711", "url": "https://it.wikipedia.org/wiki?curid=319643", "title": "Pio VI", "text": ""}
{"id": "319644", "revid": "4711", "url": "https://it.wikipedia.org/wiki?curid=319644", "title": "Clemente XIV", "text": ""}
{"id": "319645", "revid": "4711", "url": "https://it.wikipedia.org/wiki?curid=319645", "title": "Clemente XIII", "text": ""}
{"id": "319646", "revid": "110157", "url": "https://it.wikipedia.org/wiki?curid=319646", "title": "Gens Hostilia", "text": "La gens\" \"Hostilia era un'antichissima famiglia patrizia, esistente gi\u00e0 ai tempi di Romolo, e molto probabilmente inclusa nelle cento gentes originarie ricordate dallo storico Tito Livio. \nL'antichit\u00e0 della famiglia si deduce dalla denominazione della Curia pi\u00f9 antica (\"Curia Hostilia\"), dai \"Lares Hostilii\", antiche divinit\u00e0 protettrici dei possedimenti della gens, e dal nome della divinit\u00e0 \"Hostilina\". \nOrigini e famiglie.\nSecondo Tito Livio il personaggio pi\u00f9 antico e capostipite della \"gens Hostilia\", ancorch\u00e9 avvolto da un alone di leggenda, \u00e8 Osto Ostilio, conosciuto anche come \"Ostio\", originario di Medullia, colonia albana in zona sabina, trasferitosi a Roma sotto il regno di Romolo. Valorosissimo comandante, si distinse inizialmente nella guerra contro Fidene, ricevendo per primo nella storia di Roma la corona d'alloro come riconoscimento del suo grande coraggio. In seguito combatt\u00e9 nella guerra contro Tito Tazio seguita al ratto delle sabine. \nProprio a seguito del ratto aveva condotto con s\u00e9 una delle poche sabine gi\u00e0 sposate, una donna di grande bellezza di nome Ersilia. Da costei ebbe un figlio, che fu il padre del futuro terzo Re di Roma, Tullo Ostilio. Osto Ostilio per\u00ec in un combattimento corpo a corpo contro il terribile comandante sabino Mettio Curzio (\"Mettius Curtius\"), che aveva seminato il panico tra le file dei romani, sfidandoli a dimostrare il loro valore non con l'inganno, ma sul campo.\nRomolo invoc\u00f2 allora l'intervento di Giove Statore, che aiut\u00f2 l'esercito romano a riorganizzarsi per il contrattacco. Romolo volle quindi vendicarsi, e costrinse Mettio Curzio ad impantanarsi con il cavallo in una palude. All'episodio \u00e8 legata una delle spiegazioni circa l'origine del Lacus Curtius.\nLa \"gens Hostilia\" si divise successivamente in vari rami, tra cui i Catoni, i Mancini, i Tubuli ed i Saserna. Inoltre sono riferiti anche alcuni membri della gens senza cognomen."}
{"id": "319654", "revid": "86599", "url": "https://it.wikipedia.org/wiki?curid=319654", "title": "Cratere Be\u010dv\u00e1\u0159", "text": "Be\u010dv\u00e1\u0159 \u00e8 un cratere lunare intitolato all'astronomo ceco Anton\u00edn Be\u010dv\u00e1\u0159. \u00c8 situato vicino all'equatore sulla faccia nascosta del satellite; si trova a nordest del cratere Necho, a ridosso delle strutture a raggiera che lo circondano e che si formarono in seguito all'impatto originario. A nord-nordest vi \u00e8 il cratere Gregory.\n\u00c8 un sistema di crateri eroso e consunto con alcuni piccoli craterini attorno al suo bordo. Una formazione a doppio cratere occupa il bordo sudoccidentale, con 'Be\u010dv\u00e1\u0159 Q' che forma il membro nordoccidentale di questa coppia. Il cratere 'Be\u010dv\u00e1\u0159 X' \u00e8 attaccato al bordo settentrionale.\nIl cratere \u00e8 dedicato all'astronomo ceco Anton\u00edn Be\u010dv\u00e1\u0159.\nCrateri correlati.\nAlcuni crateri minori situati in prossimit\u00e0 di Be\u010dv\u00e1\u0159 sono convenzionalmente identificati, sulle mappe lunari, attraverso una lettera associata al nome."}
{"id": "319655", "revid": "767487", "url": "https://it.wikipedia.org/wiki?curid=319655", "title": "Gambo (micologia)", "text": "Il gambo \u00e8 una struttura morfologica dei funghi che sostiene il cappello.\n\u00c8 costituito da una base, che spunta dal substrato, e da un apice, che si inserisce nella parte inferiore del cappello.\nLe specie provviste di gambo sono dette \"peduncolate\", mentre quelle che ne sono prive sono dette \"sessili\".\nInserzione nel cappello.\nIn base alla posizione del gambo rispetto al centro del cappello possiamo distinguere funghi con gambo \nForma.\nLa forma \u00e8 a volte alquanto variabile anche tra individui della stessa specie.\nIl gambo, in base alla forma, pu\u00f2 essere:\nOrnamentazioni.\nLe ornamentazioni del gambo sono simili a quelle del cappello e pertanto si parler\u00e0 di gambo:\nStruttura e consistenza.\nLa struttura del gambo, in relazione a quella del cappello, si definisce:\nSecondo la struttura e la consistenza il gambo si pu\u00f2 distinguere in:\nIn relazione alla sezione il gambo pu\u00f2 definirsi:"}
{"id": "319656", "revid": "4711", "url": "https://it.wikipedia.org/wiki?curid=319656", "title": "Alessandro VIII", "text": ""}
{"id": "319657", "revid": "4711", "url": "https://it.wikipedia.org/wiki?curid=319657", "title": "Benedetto XIII", "text": ""}
{"id": "319658", "revid": "4711", "url": "https://it.wikipedia.org/wiki?curid=319658", "title": "Clemente XII", "text": ""}
{"id": "319659", "revid": "4711", "url": "https://it.wikipedia.org/wiki?curid=319659", "title": "Urbano VIII", "text": ""}
{"id": "319660", "revid": "4711", "url": "https://it.wikipedia.org/wiki?curid=319660", "title": "Gregorio XV", "text": ""}
{"id": "319661", "revid": "4711", "url": "https://it.wikipedia.org/wiki?curid=319661", "title": "Paolo V", "text": ""}
{"id": "319662", "revid": "4711", "url": "https://it.wikipedia.org/wiki?curid=319662", "title": "Clemente VIII", "text": ""}
{"id": "319664", "revid": "4711", "url": "https://it.wikipedia.org/wiki?curid=319664", "title": "Sisto V", "text": ""}
{"id": "319665", "revid": "4711", "url": "https://it.wikipedia.org/wiki?curid=319665", "title": "Gregorio XIII", "text": ""}
{"id": "319667", "revid": "4711", "url": "https://it.wikipedia.org/wiki?curid=319667", "title": "Pio V", "text": ""}
{"id": "319668", "revid": "4711", "url": "https://it.wikipedia.org/wiki?curid=319668", "title": "Pio IV", "text": ""}
{"id": "319670", "revid": "4711", "url": "https://it.wikipedia.org/wiki?curid=319670", "title": "Paolo IV", "text": ""}
{"id": "319672", "revid": "4711", "url": "https://it.wikipedia.org/wiki?curid=319672", "title": "Giulio III", "text": ""}
{"id": "319673", "revid": "4711", "url": "https://it.wikipedia.org/wiki?curid=319673", "title": "Paolo III", "text": ""}
{"id": "319675", "revid": "4711", "url": "https://it.wikipedia.org/wiki?curid=319675", "title": "Adriano VI", "text": ""}
{"id": "319676", "revid": "4711", "url": "https://it.wikipedia.org/wiki?curid=319676", "title": "Giulio II", "text": ""}
{"id": "319677", "revid": "4711", "url": "https://it.wikipedia.org/wiki?curid=319677", "title": "Alessandro VI", "text": ""}
{"id": "319678", "revid": "4711", "url": "https://it.wikipedia.org/wiki?curid=319678", "title": "Innocenzo VIII", "text": ""}
{"id": "319679", "revid": "4711", "url": "https://it.wikipedia.org/wiki?curid=319679", "title": "Sisto IV", "text": ""}
{"id": "319680", "revid": "4711", "url": "https://it.wikipedia.org/wiki?curid=319680", "title": "Paolo II", "text": ""}
{"id": "319681", "revid": "4711", "url": "https://it.wikipedia.org/wiki?curid=319681", "title": "Niccol\u00f2 V", "text": ""}
{"id": "319682", "revid": "4711", "url": "https://it.wikipedia.org/wiki?curid=319682", "title": "Martino V", "text": ""}
{"id": "319683", "revid": "4711", "url": "https://it.wikipedia.org/wiki?curid=319683", "title": "Innocenzo VII", "text": ""}
{"id": "319684", "revid": "4711", "url": "https://it.wikipedia.org/wiki?curid=319684", "title": "Bonifacio IX", "text": ""}
{"id": "319685", "revid": "4711", "url": "https://it.wikipedia.org/wiki?curid=319685", "title": "Urbano VI", "text": ""}
{"id": "319687", "revid": "4711", "url": "https://it.wikipedia.org/wiki?curid=319687", "title": "Gregorio XI", "text": ""}
{"id": "319692", "revid": "4711", "url": "https://it.wikipedia.org/wiki?curid=319692", "title": "Benedetto XII", "text": ""}
{"id": "319693", "revid": "21880", "url": "https://it.wikipedia.org/wiki?curid=319693", "title": "Ficus magnolioides", "text": ""}
{"id": "319694", "revid": "4711", "url": "https://it.wikipedia.org/wiki?curid=319694", "title": "Giovanni XXII", "text": ""}
{"id": "319695", "revid": "4711", "url": "https://it.wikipedia.org/wiki?curid=319695", "title": "Clemente V", "text": ""}
{"id": "319697", "revid": "4711", "url": "https://it.wikipedia.org/wiki?curid=319697", "title": "Niccol\u00f2 IV", "text": ""}
{"id": "319698", "revid": "4711", "url": "https://it.wikipedia.org/wiki?curid=319698", "title": "Niccol\u00f2 III", "text": ""}
{"id": "319699", "revid": "4711", "url": "https://it.wikipedia.org/wiki?curid=319699", "title": "Gregorio X", "text": ""}
{"id": "319700", "revid": "4711", "url": "https://it.wikipedia.org/wiki?curid=319700", "title": "Clemente IV", "text": ""}
{"id": "319703", "revid": "4711", "url": "https://it.wikipedia.org/wiki?curid=319703", "title": "Urbano IV", "text": ""}
{"id": "319706", "revid": "4711", "url": "https://it.wikipedia.org/wiki?curid=319706", "title": "Innocenzo IV", "text": ""}
{"id": "319707", "revid": "4711", "url": "https://it.wikipedia.org/wiki?curid=319707", "title": "Onorio III", "text": ""}
{"id": "319708", "revid": "4711", "url": "https://it.wikipedia.org/wiki?curid=319708", "title": "Innocenzo III", "text": ""}
{"id": "319709", "revid": "4711", "url": "https://it.wikipedia.org/wiki?curid=319709", "title": "Celestino III", "text": ""}
{"id": "319710", "revid": "4711", "url": "https://it.wikipedia.org/wiki?curid=319710", "title": "Clemente III", "text": ""}
{"id": "319711", "revid": "4711", "url": "https://it.wikipedia.org/wiki?curid=319711", "title": "Gregorio VIII", "text": ""}
{"id": "319712", "revid": "4711", "url": "https://it.wikipedia.org/wiki?curid=319712", "title": "Urbano III", "text": ""}
{"id": "319713", "revid": "4711", "url": "https://it.wikipedia.org/wiki?curid=319713", "title": "Lucio III", "text": ""}
{"id": "319714", "revid": "4711", "url": "https://it.wikipedia.org/wiki?curid=319714", "title": "Eugenio III", "text": ""}
{"id": "319715", "revid": "4711", "url": "https://it.wikipedia.org/wiki?curid=319715", "title": "Celestino II", "text": ""}
{"id": "319716", "revid": "4711", "url": "https://it.wikipedia.org/wiki?curid=319716", "title": "Innocenzo II", "text": ""}
{"id": "319717", "revid": "4711", "url": "https://it.wikipedia.org/wiki?curid=319717", "title": "Callisto II", "text": ""}
{"id": "319718", "revid": "4711", "url": "https://it.wikipedia.org/wiki?curid=319718", "title": "Gelasio II", "text": ""}
{"id": "319719", "revid": "4711", "url": "https://it.wikipedia.org/wiki?curid=319719", "title": "Pasquale II", "text": ""}
{"id": "319721", "revid": "4711", "url": "https://it.wikipedia.org/wiki?curid=319721", "title": "Urbano II", "text": ""}
{"id": "319722", "revid": "36426", "url": "https://it.wikipedia.org/wiki?curid=319722", "title": "Gregorio VII", "text": ""}
{"id": "319723", "revid": "4711", "url": "https://it.wikipedia.org/wiki?curid=319723", "title": "Niccol\u00f2 II", "text": ""}
{"id": "319724", "revid": "4711", "url": "https://it.wikipedia.org/wiki?curid=319724", "title": "Benedetto VIII", "text": ""}
{"id": "319725", "revid": "4711", "url": "https://it.wikipedia.org/wiki?curid=319725", "title": "Adriano IV", "text": ""}
{"id": "319727", "revid": "25884", "url": "https://it.wikipedia.org/wiki?curid=319727", "title": "Atomo di Bohr", "text": ""}
{"id": "319743", "revid": "599013", "url": "https://it.wikipedia.org/wiki?curid=319743", "title": "Lorenzo Lanzi", "text": "Risiede a San Piero in Bagno. Il suo numero di gara \u00e8 il 57, in ricordo dell'anno di nascita del padre, deceduto nell'ottobre 2005.\nCarriera.\nInizia a gareggiare nel 1989 nel fuoristrada e l'anno successivo \u00e8 campione italiano minicross. Abbandonato temporaneamente il motociclismo per il calcio, Lanzi torna alle due ruote nel 1996 nel campionato italiano Sport Production, campionato che vince nel 1998 in sella all'Aprilia RS. Dopo un paio di stagioni di apprendistato nel campionato italiano ed in quello europeo nella classi 125 e 250, sbarca nel 2001 nel motomondiale - classe 250 con il team Campetella Racing, disputando 16 gran premi e ottenendo due undicesimi posti (Mugello e Phillip Island) quali migliori piazzamenti in gara.\nNel 2003 viene ingaggiato dal team Rox Racing che decide di affidargli la Ducati 999S preparata per il campionato europeo Superstock. Lanzi sfiora la conquista del titolo europeo e vince il campionato italiano. Nel 2004 compete nel campionato Mondiale Supersport con la Ducati 749 R del team Ducati Breil, chiudendo 5\u00ba in classifica generale.\nDopo aver provato la 999 Superbike in una gara del campionato AMA, nel 2005 approda al mondiale Superbike con il team Ducati SC - Caracchi. Verso la fine della stagione, la Ducati gli affida a la 999 ufficiale dell'infortunato Laconi e Lanzi vince subito due corse, in Germania e Francia. \nNel 2006 punta al titolo con una Ducati 999 F06, non ottenendo per\u00f2 i risultati sperati, nel 2007 il team Ducati Corse gli rinnova la fiducia ma la stagione finisce tra alti e bassi.\nNella stagione 2008 \u00e8 ingaggiato dall'RG team, ed il 6 aprile, sul circuito di Valencia, coglie una vittoria davanti a Troy Bayliss, approfittando della caduta che vede coinvolti Max Neukirchner e Carlos Checa. A causa del ritiro dalle competizioni del team RG, Lanzi \u00e8 rimasto privo di contratto nell'anno 2009 e nel tentativo di tornare il sella, si accorda con la KTM per correre nel campionato Italiano Superbike, ma il debutto non \u00e8 mai avvenuto. A seguito del grave incidente occorso a R\u00e9gis Laconi nelle prove libere del GP a Kyalami, Lanzi ha sostituito il pilota francese nelle restanti gare della stagione. Nel 2010 \u00e8 stato schierato come pilota dal Team DFX nel mondiale Superbike arrivando al sedicesimo posto finale, mentre nel 2011 \u00e8 stato chiamato a sostituire l'infortunato James Toseland in seno al team BMW Motorrad Italia a partire dal GP di Misano.\nNel 2012 corre nel mondiale Supersport, sostituendo Luk\u00e1\u0161 Pe\u0161ek sulla Honda CBR600RR del team PRORACE al GP di Assen, vincendo la gara partendo dalla ventunesima casella e staccando il secondo pilota sul traguardo di oltre 12 secondi. Nello stesso anno torna a correre nel mondiale Superbike a partire dal GP del N\u00fcrburgring sulla Ducati 1098R del team Liberty Racing al posto di Jakub Smr\u017e, con quattro gare disputate e 8 punti ottenuti chiude ventisettesimo in classifica. Nel 2013 partecipa senza ottenere punti, al campionato Italiano Superbike con una MV Agusta F4 RR. A stagione in corso torna nel mondiale Superbike partecipando in qualit\u00e0 di wild card agli ultimi due Gran premi in calendario. Guida una Ducati 1098R del team Mesaroli Transport A.S., riuscendo ad andare a punti in tutte e quattro le gare, con 23 punti chiude la stagione al ventesimo posto. Nel 2014, mentre disputa il campionato tedesco IDM partecipa al Gran Premio di Francia a Magny Cours nel mondiale Superbike in sella ad una Ducati 1199 Panigale R del team 3C Racing. Ottiene un ottavo posto in gara uno ed un quinto posto (migliore dei piloti Ducati in gara) in gara 2, totalizzando 19 punti ed il ventunesimo posto in classifica. Nel biennio 2016-2017 \u00e8 pilota titolare nel campionato italiano Superbike concludendo al quarto e al tredicesimo posto. Nel 2019 disputa la seconda parte della stagione nel campionato italiano con una BMW S1000RR del team Berclaz Racing Italia, conclude tutte le gare a punti chiudendo tredicesimo."}
{"id": "319746", "revid": "15756", "url": "https://it.wikipedia.org/wiki?curid=319746", "title": "Storia dell'Umbria", "text": "La storia dell'Umbria riguarda le vicende storiche relative all'Umbria, regione dell'Italia.\nPreistoria.\nGi\u00e0 per il Neolitico si sono riscontrate tracce di insediamenti umani di un certo rilievo, molti degli oggetti relativi a tali testimonianze sono conservati presso il Museo archeologico di Perugia\nStoria antica.\nGli Umbri.\nNel II millennio a.C. si era gi\u00e0 stabilita nella zona compresa tra le coste dell'Adriatico fino a Ravenna e il Tevere una popolazione indoeuropea (di ceppo proto-italico, originaria dell'Europa centrale) i cui appartenenti verranno successivamente definiti Umbri. Gli Umbri erano affini (o forse essi stessi erano i progenitori) ai Sabini e ai Sanniti e diedero vita a molte citt\u00e0 dell'Umbria odierna, tra cui quelle che oggi chiamiamo Amelia (\"Ameria\"), Assisi (\"Asisium\"), Citt\u00e0 di Castello (\"Tifernum\"), Foligno (\"Fulkinion\", o \"Fulginium\"), Gualdo Tadino (\"Tadinum\"), Gubbio (\"Ikuvium\"), Narni (\"Narnia Nahars\"), Nocera Umbra (\"Nuceria\"), Otricoli (\"Ocriculum\"), Spoleto (\"Spoletium\") e Terni (\"Interamna Nahars\" la pi\u00f9 importante). Queste popolazioni originarie dell'Europa centro-est (trib\u00f9 migratorie protoceltiche e proto-germaniche) scesero in Italia e si fusero insieme dando vita alla popolazione conosciuta poi con il nome di Umbri. La trib\u00f9 principale era quella dei \"Naharti\", Umbri della valle del Nera (conca ternana). Infatti a Terni, a partire dal 1884, in occasione degli scavi per l\u2019edificazione delle Acciaierie, venne alla luce una necropoli (un patrimonio inestimabile di tremila tombe) tra le pi\u00f9 vaste d\u2019Europa - dello stesso periodo e della stessa popolazione di Golasecca e Villanova, ma che ora gli storici definiscono Cultura dei campi di Urne - segno che la zona era molto popolata fin dai tempi preistorici. Fu rinvenuta - rispetto ad altre regioni dell'attuale Umbria - una gran mole di reperti archeologici che avrebbe potuto trovare una giusta collocazione nel nuovo Museo Archeologico della citt\u00e0, tuttavia fu chiusa nei depositi della Soprintendenza e, in minima parte, fu esposta nei musei di Perugia, Spoleto e Roma. Tali manufatti sono ancora visibili con: falcette druidiche, vasi biconici, svastiche celtiche, spade ad antenna, cavalli sepolti (tipici della cultura celtica) e arredi funerari identici alle necropoli della civilt\u00e0 di Golasecca (Canton Ticino, Lombardia e Piemonte) e a quelle di Urnenfelder (Cultura dei campi di Urne) di area transalpina e danubiana con analogie identiche a quelle delle culture proto-celtiche di \"Hallstatt\" e \"La Thene\". Molti storici, italiani e non, compreso l\u2019archeologo Massimo Pallottino, consci della straordinaria particolarit\u00e0 di questi stanziamenti, li definirono con il termine \"Cultura di Terni\", riconoscendone dunque il grande valore storico a livello internazionale.\nNell\u2019Italia ai tempi di Augusto la \"VI Regio\" \u00e8 denominata Umbria et Ager Gallicus e Interamna (Terni, citt\u00e0 pi\u00f9 importante della VI Regio) e Narnia (Narni) fanno parte della stessa regione con Sena Gallica-Senigallia, terra dei Celti Senoni, mentre sono completamente escluse tutte le citt\u00e0 ad ovest del fiume Tevere, cio\u00e8 in particolar modo Orvieto e Perugia (citt\u00e0 madri, o Lucumonie, dell'Etruria). Per un certo periodo l'Italia centrale \u00e8 divisa con gli Etruschi nella parte verso il Tirreno, e gli Umbri nella parte verso l'Adriatico. Questa \"pax\" geografica \u00e8 destinata a non durare, e i mediorientali Ittiti ed Enotri (Romani), alleati con le popolazioni del sud dell'Italia (Greci, e mediorientali) sopraffanno i \"Celtumbri\": Senoni, Naharti ecc.\nLa fine dell'egemonia che si era creata tra gli antichi Etruschi e i\"nuovi mediorientali\" di Roma, fu rotta dai Piceni, (o per meglio dire coi greco-siracusani di Ancona e Numana) che, a causa di diatribe con gli Umbri dell'attuale Umbria, si allearono con i \"romani\". Il Sannita Gelio Egnazio, era riuscito a fare una coalizione per combattere i \"romani\" tra Sanniti, Etruschi, Umbri-Galli Senoni, ma non era riuscito ad avere come alleati i Greco-Siracusani-Piceni di Numana ed Ancona.\nLa vittoria della coalizione che avrebbe potuto favorire la formazione di una possibile nazione federale italica, fall\u00ec nella famosa battaglia del Sentino detta anche delle nazioni, nel 295 a.C.. Cugini degli Umbri centro settentrionali furono tutte quelle popolazioni del centro-sud, chiamate con il nome di popolazioni del gruppo Osco-Umbro. Esse occupavano il bacino superiore del Tevere, cio\u00e8 i Sanniti, delle montagne dell\u2019Abruzzo divisi in: \"Carencini\", \"Pentri\", \"Caudini\", \"Irpini\", \"Equi\", \"Frentani\" e \"Volsci\". Legati al ceppo dei Sanniti sarebbero anche i \"Lucani\", i \"Bruzi\", i \"Marrucini\", i \"Marsi\", i \"Vestini\" e gli \"Osci\", che i Romani riunivano sotto il nome di Sabelli assieme agli Apuli, abitanti della Puglia prima dell\u2019insediamento delle popolazioni illiriche, anche questi di origine osco-umbra, ma non meglio identificati e ai Sabini, nati dagli Umbri tramite la pratica di migrazione detta \"ver sacrum\", l\u2019esodo rituale di gruppi di giovani inviati alla ricerca di nuove sedi.\nCon l'incremento della potenza militare dei popoli confinanti (i Sabini a sud, i Piceni a est, gli Etruschi ad ovest e i Galli Senoni a nordest), i confini del vasto territorio umbro iniziarono forzosamente a restringersi entro gli ambiti che sarebbero divenuti quelli della Sexta Regio augustea.\nGli Etruschi.\nGli Etruschi furono presenti in varie parti dell'attuale Umbria, alla destra del Tevere (territorio chiamato Etruria Tiberina) e sono numerose le testimonianze dei loro insediamenti. A Perugia (anticamente Perusia) \u00e8 visibile ancora oggi la cerchia muraria costruita tra il IV e il II secolo a.C., e sono presenti diverse tombe ipogee: dei Volumni, di San Manno e dei Cutu. Ad Orvieto, l'antica \"Volsinii\" etrusca, sono venuti alla luce numerosi reperti provenienti dalle necropoli (conservati nel Museo Archeologico Nazionale di Orvieto). Nei pressi di Orvieto, in un luogo ancora non identificato chiamato \"Fanum Voltumnae\", si svolgevano annualmente i giochi confederati etruschi. Per secoli Umbri ed Etruschi si combatterono duramente per il dominio della regione, fino a quando, nel 299 a.C. le legioni romane iniziarono l'invasione del territorio umbro.\nI Romani.\nLe rivalit\u00e0 tra Umbri ed Etruschi contribu\u00ec a favorire la politica espansionistica di Roma, che, dopo aver occupato Narni nel 299 a.C. si impossess\u00f2 dell'intera regione a seguito della vittoriosa Battaglia del Sentino (295 a.C.). Nello scontro la citt\u00e0 latina si impose su una coalizione di Sanniti, Umbri, Galli ed Etruschi. Gli Umbri divennero da allora fedeli alleati dei Romani, richiesti come soldati scelti e, secondo la tradizione, vero e proprio nerbo di molte legioni romane.\nFurono istituite colonie romane a Senigallia (\"Sena Gallica\", 283 a.C.), Rimini (\"Ariminum\", 268 a.C.), Spoleto (\"Spoletium\" 241 a.C.) e furono realizzate importanti opere pubbliche come la via Flaminia (220 a.C.) tra Roma e Rimini. Durante la seconda guerra punica e l'invasione di Annibale vennero combattute in territorio umbro la battaglia del Lago Trasimeno (217 a.C.), presso l'attuale Tuoro sul Trasimeno e la battaglia di Plestia (presso l'attuale Colfiorito, non lontano da Foligno).\nNel 90 a.C. vennero concessi agli Umbri gli stessi diritti amministrativi e civili dei Romani, ossia lo status di \"cives romani\". Durante la guerra civile scoppiata fra Marco Antonio e Ottaviano, Perugia divenne l'ultima roccaforte dei seguaci di Marco Antonio: assediata, capitol\u00f2 e fu distrutta nel 40 a.C. e solo pi\u00f9 tardi venne ricostruita per ordine dello stesso imperatore Augusto.\nLo stesso imperatore Augusto, nella suddivisione amministrativa dell'Italia, cre\u00f2 una regione Umbria, la Regio VI Umbria, che per\u00f2 non corrispondeva all'attuale: infatti non ne facevano parte le citt\u00e0 poste sulla riva destra del Tevere, come Perugia e Orvieto, integrate nell'Etruria (VII regione), mentre vi erano inclusi territori non rientranti nell'Umbria odierna, come le zone pi\u00f9 settentrionali, comprese tra Senigallia a Rimini (\"Ager Gallicus\") e incardinate sulla via Flaminia.\nDurante le invasioni barbariche che colpirono l'Impero romano d'Occidente nel V secolo, l'Umbria fu teatro di sanguinosi scontri, carestie e degrado economico; le uniche autorit\u00e0 che tentarono di arginare la drammatica situazione che si era venuta a creare furono quelle ecclesiastiche che si erano andate affermando nel territorio fin dalla seconda met\u00e0 del secolo precedente.\nStoria medievale e moderna.\nI Longobardi.\nTramontato l'Impero Romano e deposto l'ultimo imperatore d'Occidente nel 476 da parte dell'Erulo Odoacre, il territorio sub\u00ec l'invasione barbarica degli Ostrogoti cui fece seguito la conquista bizantina e, successivamente longobarda. Il Cristianesimo si era nel frattempo diffuso in Umbria e la regione contava nel V secolo 21 diocesi.\nGli Ostrogoti di Totila, prima di essere sconfitti a Gualdo Tadino nel 552 dalle truppe del generale bizantino Narsete, conquistarono Assisi, distrussero Spoleto e assediarono Perugia.\nNel 571 i Longobardi, dopo aver conquistato la pianura Padana, discesero l'Appennino e fondarono in Umbria nel 575 il ducato di Spoleto che rest\u00f2 formalmente indipendente fino al 1250. L'Umbria venne cos\u00ec divisa in due blocchi ben distinti: il ducato longobardo e la lunga e stretta fascia del cosiddetto Corridoio bizantino: Bisanzio manteneva infatti il possesso di un percorso tra Roma e l'Esarcato di Ravenna. Il perno del sistema difensivo era rappresentato da Perugia, governata da un \"esarca\", che invano i Longobardi cercarono di conquistare. Poich\u00e9 il ducato di Spoleto controllava la via Flaminia i collegamenti tra Ravenna e Roma si svolsero per quasi mezzo secolo, su un percorso alternativo pi\u00f9 ad occidente, lungo la strada Amerina (Roma, Nepi, Faleri, Amelia, Todi, Bettona, Perugia), che si ricongiungeva alla Flaminia a Scheggia, al di fuori cio\u00e8 del territorio longobardo. Il \"corridoio Bizantino\" isol\u00f2 tuttavia la regione dalle grandi correnti dei commerci e dei pellegrinaggi, che preferirono le vie pi\u00f9 tranquille del Lazio e delle Marche. Nel 774, con la sconfitta del re longobardo Desiderio ad opera di Carlo Magno, le terre umbre furono integrate nel regno dei Franchi e fu lo stesso Carlo a donare i domini umbri al Papa mantenendo, per\u00f2, su di essi, un non precisato \"diritto di supremazia\" che scatener\u00e0, alla fine, la lotta tra Impero e Chiesa per il controllo del territorio.\nComuni e signorie.\nCon il crollo dell'impero di Carlo Magno, l'autorit\u00e0 del papato si consolid\u00f2 fortemente e la Chiesa annett\u00e9 citt\u00e0 e territori umbri allo Stato pontificio, investendo i vescovi di ampi poteri secolari. Le citt\u00e0 iniziarono tuttavia a reclamare maggiore autonomia e vennero creati i primi liberi comuni, che furono spesso in lotta tra loro, sia per motivi territoriali che politici. Ai Guelfi, sostenitori del potere temporale della Chiesa, si opposero i ghibellini, fedeli all'imperatore. Perugia fu per questo motivo a lungo in guerra contro Assisi e Foligno.\nNel XIV secolo, come in altre regioni, l'Umbria fu caratterizzata dal nascere di signorie locali, come quelle dei Monaldeschi ad Orvieto, degli Atti a Todi, dei Vitelli a Citt\u00e0 di Castello, dei Gabrielli a Gubbio, degli Anastasi, prima, e dei Trinci, poi, a Foligno, dei Baglioni a Perugia e nella contea di Spello e di Bettona, dei della Corgna a Castiglione del Lago, titolari di un marchesato, poi ducato, dei conti Fiumi a Sterpeto d'Assisi, dei marchesi Patrizi a Montoro (Narni) e dei duchi Bonelli a Salci (Citt\u00e0 della Pieve). Tali signorie si sarebbero ulteriormente sviluppate nel secolo successivo anche se nell'ambito dello Stato Pontificio, che era riuscito a ristabilire il suo controllo sulla regione fin dalla fine del Trecento, grazie soprattutto all'intervento politico-militare del cardinale Egidio Albornoz, incaricato appunto di ricondurre all'ordine tutti i territori della Chiesa in vista del ritorno della sede pontificia da Avignone a Roma. A Terni, alla fine del XIV secolo e nel primo ventennio del XV secolo, ci fu la pi\u00f9 importante famiglia della citt\u00e0 (una delle pi\u00f9 antiche e la prima per lignaggio) che era quella dei Castelli e che ebbe una Signoria (spettro) non dichiarata ufficialmente come tale, ma di fatto in vigore, sia dal punto di vista politico che militare. Quest'ultimo, fu un caso pi\u00f9 unico che raro, tuttavia questa \"primissima\" famiglia ternana seppe muoversi perfettamente nell'ambito degli statuti comunali ancora vigenti conquistando la sua supremazia rispettando gli statuti delle leggi cittadine e della volont\u00e0 del popolo. Va segnalato che la maggior parte delle citt\u00e0 umbre (cio\u00e8 quelle tuttora principali) riuscirono nonostante tutto a conservare, fino agli inizi del XVI secolo, le proprie libert\u00e0 municipali pur ribadendo dei vincoli di vassallaggio (spesso nominale) nei confronti della Santa Sede. Nel 1441 la parte settentrionale del territorio umbro subisce la decurtazione di Sansepolcro, ceduta a Firenze da papa Eugenio IV.\nIl tramonto delle autonomie municipali.\nDalla prima met\u00e0 del Cinquecento alla fine del Settecento l'Umbria rimase ai margini della storia italiana, con il completo asservimento allo Stato Pontificio e la fine delle autonomie municipali. Le citt\u00e0 della regione furono infatti definitivamente assorbite dallo Stato della Chiesa perdendo la propria sfera di autonomia interna. Le lotte intestine e il fallimento di alcune rivolte contro il potere ecclesiastico favorirono infatti il dominio diretto del Papato sul territorio. Emblematico a questo proposito \u00e8 il caso di Perugia. Nel 1540 i Perugini si ribellarono allo Stato Pontificio a causa di un'imposta sul sale, ma la rivolta venne repressa duramente da papa Paolo III, che fece radere al suolo le dimore dei Baglioni e su di esse fece erigere, poco dopo, la Rocca Paolina. Nel 1564 a Terni i Banderari, rappresentanti della borghesia, furono estromessi dal \"Consiglio comunale\" causando una rivolta popolare contro il clero e la nobilt\u00e0, anch'essa duramente repressa dalle truppe del cardinale Monte Valenti.\nStoria contemporanea.\nLa fine del potere della Chiesa.\nCon l'Illuminismo e la Rivoluzione francese del 1789, anche in Umbria si diffusero i primi moti di rivolta contro il potere ecclesiastico. Per ben due volte la Chiesa vide spezzato il proprio dominio sui territori umbri: tra il 1798 e 1799, quando le truppe francesi invasero la regione annettendola alla Repubblica Romana, e tra il 1809 e il 1814 quando divenne un dipartimento dell'Impero napoleonico con capitale prima a Foligno e poi a Spoleto.\nAlla caduta di Napoleone e del suo Impero (1815), la Chiesa rientr\u00f2 in possesso della regione, riuscendo a soffocare sia i moti del 1848, sia quelli del 1859, scoppiati a Perugia. Nel settembre 1860, a seguito dell'entrata delle truppe piemontesi a Perugia (14 settembre) e in Umbria, l'intera regione venne incorporata nel nascente regno d'Italia. Tale riunificazione fu sancita da un plebiscito tenuto nel novembre di quello stesso anno (1860).\nL'Umbria nel Regno d'Italia.\nIl territorio mantenne inizialmente la vecchia suddivisione in sei circondari (Perugia, Orvieto, Spoleto, Foligno, Terni e Rieti), riuniti in seguito nella provincia di Perugia. Nel 1927 venne istituita la provincia di Terni, nata dall'unione dei vecchi circondari di Terni e Orvieto e fu creata la provincia di Rieti che pass\u00f2 al Lazio.\nNei decenni immediatamente successivi all'unificazione, vennero costruite in regione le prime ferrovie: nel 1866 fu completata sia la Roma-Ancona, con l'apertura delle stazioni di Terni, Spoleto e Foligno, sia la Terontola-Perugia. Fra gli anni settanta e ottanta dell'Ottocento si svilupp\u00f2 a Terni la \"Fabbrica d'Armi\", tuttora attiva, e, successivamente, la \"Societ\u00e0 degli Altiforni, Fonderie e Acciaierie\", che prima della fine del secolo diverr\u00e0 una delle massime imprese siderurgiche italiane. Nel 1889 fu fondata la \"Banca di Perugia\", primo grande istituto di credito umbro.\nAgli inizi del Novecento l'Umbria aveva una popolazione (residente) di 675.352 abitanti su una superficie di 9.709\u00a0km\u00b2 (compreso il circondario di Rieti, che all'epoca faceva ancora parte della regione). La notevole pressione demografica e la povert\u00e0 diffusa furono all'origine del fenomeno migratorio che proprio nel primo quindicennio del XX secolo raggiunse le sue punte pi\u00f9 alte. Preoccupante era inoltre il basso livello di alfabetizzazione che, ancora nel 1911, coinvolgeva il 49% circa dell'intera popolazione regionale.\nRealt\u00e0 umbra nel periodo dell'emigrazione italiana in America.\nTra il 1872 e il 1981 la regione Umbria ha registrato un saldo migratorio negativo pari a 270.000 unit\u00e0. Nel 1911 se ne vanno circa 80.000 emigranti, 55.000 tra 1952 e 1961, altrettanti nel decennio seguente. Nel 1906 e 1907 Amelia risulta essere il primo comune nel circondario di Terni per numero di emigranti.\nLe principali cause del fenomeno sono la penuria economica e il fatto che la societ\u00e0 era frenata nella propria mobilit\u00e0 interna.\nSecondo alcuni storici l'Umbria nella sua storia \u00e8 caratterizzata dal fatto di essere una regione che prende la via dell'emigrazione ogni volta in cui si trova dinanzi a trasformazioni economiche e sociali. Probabilmente ad aggravare la situazione anche la mancata riforma politica nell'Amerino:\n\"\u201cI contadini del nostro territorio emigrano. Pochi giorni or sono ne partirono alcuni dei dintorni di Amelia per andare a cercare un pane nella lontana America, al Brasile. \u00c8 questo un fatto che sorprende e addolora, perch\u00e9 la nostra popolazione agricola per le condizioni veramente eccezionali dei contratti agrari, dovrebbe risentir meno che le altre d'Italia del disagio economico generale della patria nostra. Ma pur troppo \u00e8 la verit\u00e0\u201d.\"\nUn altro problema fondamentale dell'Amerino era l'incertezza di un blocco sociale intermedio formato dai ceti proprietari contadini e artigiani. C'era notevole differenza tra emigranti italiani rassegnati alle difficile condizioni economiche dei loro luoghi di provenienza rispetto agli altri emigranti europei colti anche da desiderio di avventure: \"'\u201cI nostri concittadini cercano il pane, gli altri il frutto pi\u00f9 copioso dei propri capitali. Quelli portano all'estero la miseria perch\u00e9 cessi, questi la ricchezza perch\u00e9 fruttifichi\u201d.\"\nIl grande sciopero agrario ebbe come epicentro il comune di Narni, vicino ad Amelia. L'apice della rivolta si raggiunse nel 1902 quando scioperarono circa 15.000 lavoratori: ad aggravare la situazione lo sviluppo di una grande industria protetta, concentrata nella piana di Terni e la mancata evoluzione dell'agricoltura. Questo determin\u00f2 una certa subalternit\u00e0 culturale delle campagne rispetto ai centri urbani. La classe operaia di Terni si form\u00f2 in contrapposizione alla cultura del contado limitrofo invece che unirsi in associazioni sindacali e politiche comuni.\nAnche la necessit\u00e0 di un riscatto dalla propria condizione di minorit\u00e0, piccola regione senza sbocchi sul mare e distante dalla pi\u00f9 importanti vie di comunicazione, potrebbe essere una plausibile spiegazione alla emigrazione umbra.\nLa seconda guerra mondiale.\nTerni in particolare fu la citt\u00e0 umbra pi\u00f9 duramente colpita durante la Seconda guerra mondiale. La presenza del suo centro industriale, soprattutto delle acciaierie, ne fece il bersaglio di ben 108 bombardamenti aerei degli anglo-americani, che causarono molte migliaia di vittime civili. La citt\u00e0 \u00e8 fra quelle decorate al Valor Militare per i sacrifici delle sue popolazioni e per l'attivit\u00e0 della lotta partigiana.\nNon mancarono pesanti bombardamenti con numerose vittime anche in altre citt\u00e0 Umbre, come a Foligno o Umbertide, nonch\u00e9 episodi di repressione e vere e proprie stragi ad opera dei nazifascisti, come ad esempio le 40 vittime dell'eccidio di Gubbio del 22 giugno 1944.\nNell'estate del 1944 l'avanzata degli alleati anglo-americani lungo la penisola italiana raggiunse finalmente l'Umbria. Le truppe della V Armata americana, che risalivano la parte occidentale della regione, e quella della VIII Armata britannica, che avanzavano nella parte orientale, fra giugno e luglio di quell'anno riuscirono ad occupare e liberare l'intera Umbria.\nQueste in dettaglio le date della liberazione dei centri umbri:\nIn alcuni casi, come a Terni e a Foligno, furono i partigiani ad entrare per primi in citt\u00e0, precedendo di poche ore l'arrivo delle truppe alleate."}
{"id": "319747", "revid": "768068", "url": "https://it.wikipedia.org/wiki?curid=319747", "title": "Sci\u00e0", "text": "Sci\u00e0 () \u00e8 il termine italianizzato per indicare il re nei paesi di lingua persiana, in quanto figura di comando che gode di assoluti poteri in campo politico, ma che pu\u00f2 vantare anche una notevole caratura spirituale, ergendosi anche al di sopra della classe sacerdotale. Il termine pasci\u00e0 (in turco \"pa\u015fa\"), pur derivante dalla stessa parola, \u00e8 pi\u00f9 tipico della realt\u00e0 istituzionale e culturale turco-ottomana. Secondo lo \"Sh\u0101h-N\u0101meh\" di Firdusi, il primo sci\u00e0 del mondo fu Keyumars.\nDefinizione.\nL'ambizione di assoluto dominio politico \u00e8 sottolineata dall'espressione, impiegata nei millenni attraverso le et\u00e0 achemenide, partica, sasanide, timuride, safavide, cagiara e pahlavide, di \"sh\u0101han sh\u0101h\" (), ossia \"re dei re\", secondo una concezione regale che trova un puntuale parallelo nella titolatura del \"Negus neghesti\" etiopico. Da questo termine deriva l'espressione \"scacco matto\" (cio\u00e8 \"il re \u00e8 sconfitto\", non \"morto\", come spesso si crede, \"sh\u0101h m\u0101t[a]\") e il nome stesso del gioco degli scacchi. Una sua variante \u00e8 P\u0101dish\u0101h ().\nVarianti.\nNei testi achemenidi il titolo usato dai sovrani era \"x\u0161ay\u0101\u03b8iya x\u0161ay\u0101\u03b8iy\u0101n\u0101m\" (\"re dei re\"), dalla parola \"re\" (\"x\u0161ay\u0101\u03b8iya\") derivata dalla radice \"x\u0161ay-\" (\"potere\"), che si trova alla base anche di \"x\u0161a\u00e7a\" (\"regno\").\nDurante la fase ellenistica, in iscrizioni in lingua battriana come quella di Rabatak del re Kanishka, troviamo la corruzione \"\u0161aonano \u0161ao\", dove il genitivo viene preposto rispetto al nominativo.\n\u00c8 infine nelle iscrizioni sasanidi in medio-persiano che troviamo \"\u0161\u0101han \u0161\u0101h\" nella formula caratteristica \"\u0161\u0101han \u0161\u0101h \u0112r\u0101n (ud An\u0113r\u0101n)\" ovvero \"re dei re d'Iran (e del non-Iran)\"."}
{"id": "319748", "revid": "287204", "url": "https://it.wikipedia.org/wiki?curid=319748", "title": "Cratere Senofane", "text": "Senofane, o secondo la denominazione ufficiale Xenophanes, \u00e8 un cratere lunare intitolato al filosofo greco Senofane. \u00c8 situato lungo il margine nordoccidentale della Luna; \u00e8 quasi attaccato al cratere Volta, una formazione simile a sud-sudest. A nordest vi \u00e8 il pi\u00f9 piccolo cratere Cleostrato. Questo cratere \u00e8 significativamente scorciato quando visto dalla Terra, il che ne ostacola l'osservazione diretta.\n\u00c8 un cratere eroso e consunto con un bordo esterno rovinato che \u00e8 coperto da diversi altri crateri pi\u00f9 piccoli. L'orlo \u00e8 una serie circolare di terreno frastagliato ed irregolare, incavato in alcuni punti lungo la parete interna. Una catena di piccoli crateri si trova lungo il bordo settentrionale e nordorientale. Sul limite occidentale, un paio di spaccature del bordo raggiungono quasi il fondo della superficie. A nordest si trova 'Senofane A', \u00e8 un cratere con un bordo netto ed un interno accidentato.\nLa superficie interna \u00e8 irregolare, ma alcune regioni sono state ricoperte da lava basaltica. Una coppia di bordi di crateri sommersi si trova lungo le sezioni meridionale e nordorientale dell'interno. L'interno \u00e8 pi\u00f9 livellato e meno scabro sul limite orientale.\nCrateri correlati.\nAlcuni crateri minori situati in prossimit\u00e0 di Senofane sono convenzionalmente identificati, sulle mappe lunari, attraverso una lettera associata al nome."}
{"id": "319749", "revid": "1442080", "url": "https://it.wikipedia.org/wiki?curid=319749", "title": "Armalcolite", "text": "L'armalcolite (anche abbreviato \"arm\") \u00e8 un minerale che fu scoperto alla Statio Tranquillitatis sulla luna dall'equipaggio dell'Apollo 11 nel 1969. Fu chiamato Armstrong, Aldrin e Collins, i tre astronauti. Esemplari di questo minerale furono scoperti successivamente in varie localit\u00e0 della terra.\nLa formula chimica dell'Armalcolite \u00e8 (Mg,Fe++)Ti2O5. Ha una durezza di 6 secondo la Scala di Mohs ed una Gravit\u00e0 specifica di 4."}
{"id": "319750", "revid": "84604", "url": "https://it.wikipedia.org/wiki?curid=319750", "title": "Pseudobrookite", "text": "La pseudobrookite \u00e8 un minerale, un ossido di ferro e titanio dalla formula chimica (Fe3+,Fe2+)2(Ti,Fe2+)O5.\nCaratteristiche.\nDi colore rosso-bruno tendente al nero la pseudobrookite presenta lucentezza da vitrea a metallica, striscio bruno e fratturazione irregolare rispetto ai piani cristallini. \nLa pseudobrookite ha una densit\u00e0 media (4,4) ed una durezza corrispondente a 6 sulla scala di Mohs.\nNon \u00e8 n\u00e9 radioattiva n\u00e9 magnetica.\nNome.\nIl nome Pseudobrookite \u00e8 un composto delle parole greca \u03c8\u03b5\u03c5\u03b4\u03ae\u03c2=\"pseudo\" e Brookite, un minerale che presenta caratteristiche simili.\nFormazione e giacimenti.\nNelle cavit\u00e0 di rocce vulcaniche (rioliti, basalti, andesiti, trachiti).\nLa pseudobrookite \u00e8 un minerale che si forma dalla lava in solidificazione. I luoghi tipici per il suo ritrovamento sono i vulcani italiani Vesuvio ed Etna. \u00c8 stata anche rinvenuta nella Contea di Sierra, Nuovo Messico, Stati Uniti.\nLe localit\u00e0 europee per questo minerale sono:\nOroiu presso Deva in Transilvania (Romania); insieme a tridimite e iperstene nella regione di Puy-de-D\u00f4me in Francia; Havredal in Norvegia; insieme ad ematite e magnetite nel Vesuvio.\nForma in cui si presenta in natura.\nIn cristalli prismatici o tabulari molto allungati.\nIl piano tabulare si sviluppa secondo {100} e allungato secondo {001}, a volte prismatici ed aghiforme secondo {001}, {100} e hk0}, striato secondo {001}."}
{"id": "319751", "revid": "729019", "url": "https://it.wikipedia.org/wiki?curid=319751", "title": "Pseudorutile", "text": "Lo pseudorutile \u00e8 un minerale, prodotto di alterazione dell'ilmenite.\nEtimologia.\nIl nome deriva dal greco \u03c8\u03b5\u03c5\u03b4\u03cc\u03c2, \"pseud\u00f2s\", cio\u00e8 \"falso\", in quanto si pu\u00f2 facilmente confondere con il rutilo senza effettuare un esame approfondito."}
{"id": "319752", "revid": "1442080", "url": "https://it.wikipedia.org/wiki?curid=319752", "title": "Mongshanite", "text": "La mongshanite \u00e8 un minerale non approvato dall'IMA perch\u00e9 la sua descrizione \u00e8 inadeguata."}
{"id": "319753", "revid": "1442080", "url": "https://it.wikipedia.org/wiki?curid=319753", "title": "Kleberite", "text": "La kleberite \u00e8 una variet\u00e0 di pseudorutile."}
{"id": "319754", "revid": "1442080", "url": "https://it.wikipedia.org/wiki?curid=319754", "title": "Berdesinskiite", "text": "La berdesinskiite \u00e8 un minerale."}
{"id": "319755", "revid": "1442080", "url": "https://it.wikipedia.org/wiki?curid=319755", "title": "Olkhonskite", "text": "L'olkhonskite \u00e8 un minerale."}
{"id": "319756", "revid": "1442080", "url": "https://it.wikipedia.org/wiki?curid=319756", "title": "Schreyerite", "text": "La schreyerite \u00e8 un minerale."}
{"id": "319757", "revid": "767487", "url": "https://it.wikipedia.org/wiki?curid=319757", "title": "Kyzylkumite", "text": "La kyzylkumite \u00e8 un minerale."}
{"id": "319758", "revid": "8831187", "url": "https://it.wikipedia.org/wiki?curid=319758", "title": "Shah", "text": ""}
{"id": "319762", "revid": "1442080", "url": "https://it.wikipedia.org/wiki?curid=319762", "title": "Stibivanite", "text": "La stibivanite \u00e8 un minerale."}
{"id": "319765", "revid": "174925", "url": "https://it.wikipedia.org/wiki?curid=319765", "title": "Galea", "text": "La galea o galera \u00e8 un tipo di nave da guerra e da commercio spinto completamente dalla forza dei remi e talvolta dal vento, grazie anche alla presenza di alberi e vele. \nUsata nel Mar Mediterraneo per oltre tremila anni, il suo declino cominci\u00f2 a partire dal XVII secolo, quando venne progressivamente soppiantata dai velieri, estinguendosi definitivamente alla fine del XVIII secolo. Bench\u00e9 a volte i rematori delle galee fossero dei criminali condannati al remo, la galea non va confusa con la nave prigione, nella quale gli internati non hanno alcun ruolo funzionale.\nStoria.\nLa galea \u00e8 l'evoluzione naturale delle antiche navi greche, come quelle descritte nell'Iliade e nell'Odissea. Esse avevano gi\u00e0 una forma del tutto analoga, ma erano di dimensioni ridotte.\nLa costruzione di navi pi\u00f9 grandi fu resa possibile, nell'epoca classica, dall'innovazione dei remi disposti su pi\u00f9 file (ordini) per ciascuna fiancata: il miglior compromesso tra grandezza e manovrabilit\u00e0 fu raggiunto con la \"trireme\", cio\u00e8 la galea a tre ordini di remi, che and\u00f2 a sostituire la pentecontera. Nella Battaglia di Salamina (480 a.C.) la flotta ateniese era gi\u00e0 costituita quasi per intero da triremi. Pi\u00f9 rare, ma sempre presenti, erano navi a maggiori ordini di remi, adottate in particolare dai Romani.\nLa forma di queste navi rimase praticamente immutata sino agli inizi del Medioevo, quando l'Impero bizantino svilupp\u00f2 i \"dromoni\", forma intermedia tra le agili triremi e le navi maggiori.\nSolo nel XIII secolo, in Occidente, con l'incredibile sviluppo delle Repubbliche Marinare italiane, apparirono la \"galea sottile\" da guerra e la \"galera grossa\", un vascello ibrido ideato non solo per associare i vantaggi della nave a remi, ma anche quelli della nave da guerra e di quella mercantile.\nL'Arsenale di Venezia, dove fin dal XII secolo venivano costruite le galee della Repubblica veneziana, si pu\u00f2 considerare il pi\u00f9 grande complesso produttivo del Medioevo, e la prima vera grande fabbrica moderna: in esso lavoravano migliaia di uomini, addetti alle diverse attivit\u00e0, e le galee venivano costruite \"in serie\", anticipando i metodi della moderna catena di montaggio. La capacit\u00e0 produttiva dell'Arsenale era impressionante per l'epoca: nel mese di maggio 1571, nell'imminenza della battaglia di Lepanto, furono varate ben venticinque navi pronte a prendere il mare, quasi una al giorno.\nNel XV secolo le galee cominciarono a imbarcare a bordo dei cannoni: generalmente un cannone di corsia centrale pi\u00f9 alcuni pezzi di calibro inferiore sulla rembada. La potenza di questi cannoni, specie di quelli laterali, era per\u00f2 limitata perch\u00e9 le sollecitazioni derivanti dallo sparo scuotevano e danneggiavano la nave. Inoltre verso la fine del Medioevo si invent\u00f2 il sistema di remo a scaloccio, in cui 4-5 rematori facevano forza sul medesimo remo. I rematori potevano essere uomini liberi stipendiati o (in caso di guerra) reclutati per sorteggio, schiavi e prigionieri condannati per un certo numero di anni al remo; dal termine galea deriva infatti il termine italiano galera.\nNella battaglia di Lepanto i veneziani sperimentarono con ottimi risultati le \"galeazze\", galee molto pi\u00f9 grandi e stabili che potevano imbarcare batterie di cannoni di grosso calibro e sparare in tutte le direzioni; tali navi, tuttavia, erano impossibili da manovrare a remi, tanto che dovettero essere trainate da due galee ciascuna.\nLa galea venne quindi rapidamente soppiantata dal galeone a vela, molto pi\u00f9 grande e potente: oltre ad avere una maggiore potenza di fuoco, esso poteva affrontare le rotte oceaniche, che con l'incremento dei traffici con l'America diventavano sempre pi\u00f9 importanti. I primi ad adottarlo furono i paesi della costa atlantica, soprattutto l'Inghilterra. Nel Mediterraneo, invece, ancora nel XVII secolo la galea rimaneva la nave da guerra pi\u00f9 usata.\nE cos\u00ec i popoli del Mediterraneo in materia di navigazione rimasero indietro, rispetto a quelli nordici. L'innovazione costituita dal galeone, inventata dagli spagnoli e adottata in pieno dalle flotte olandesi e inglesi, venne per molto tempo accantonata dalle flotte mediterranee abituate alla tradizionale galea. Queste ultime evidenziavano i vantaggi della galea senza riconoscerne i difetti, convinti che la tattica di guerra navale si riducesse solo all'attacco frontale attraverso lo speronamento e l'abbordaggio. Fu questo l'errore commesso dai costruttori dell'arsenale veneziano, che incapaci di transitare dalla tradizionale galea al galeone e di conseguenza alla nuova tattica di guerra navale, misero in seria difficolt\u00e0 la repubblica di Venezia.\nResta da sottolineare comunque la volont\u00e0 politica della Serenissima di dotarsi di galeoni da mercato che all'occorrenza sarebbero stati usati per le guerre. Un esempio \u00e8 stato il finanziamento che a varie riprese a cavallo tra XV e XVII secolo fu accordato agli armatori che commissionarono questo tipo di nave. Tuttavia non vi fu da parte dei mercanti/armatori una risposta concreta. Infatti il galeone non si poteva dire la nave pi\u00f9 versatile per i commerci nelle acque mediterranee, caratterizzate da porti che le costringevano a non entrare per il loro pescaggio e quindi a trasbordare le merci su altri navigli, aumentando i tempi e i costi dei trasporti.\nInoltre le retribuzioni dei marinai sui galeoni era \"alla parte\" ovvero il loro stipendio era legato alla buona riuscita del trasporto, ma ne legava la retribuzione all'entit\u00e0 del carico. Su altre imbarcazioni la paga era \"al soldo\" ovvero fissa e preferibile per i mercanti, che comunque stipulavano polizze assicurative spesso superiori a quelle del reale valore della spedizione.\nSi pu\u00f2 quindi dire che la mancata adozione del modello di trasporto su galeone nel Mediterraneo (con l'eccezione di alcune rotte) fosse prevalentemente di natura economica.\nIl declino della galea invece segu\u00ec il declino della Serenissima a partire dalla battaglia di Lepanto. Infatti, dopo questo scontro epico, in Europa e anche a Venezia, arriv\u00f2 la peste che, facendo strage della popolazione, tolse la forza propulsiva indispensabile per questo tipo di nave che abbisognava di molti pi\u00f9 uomini rispetto ai vascelli.\nLo studio e lo sviluppo dei vascelli a Venezia cominci\u00f2 nel XVIII secolo con un impulso deciso solo verso la met\u00e0 del secolo.\nFurono dapprima comprate navi inglesi (probabilmente la prima fu \"Giove Tonante\") e in seguito furono messi in cantiere e varati vascelli anche di notevole stazza, da 70-80 cannoni.\nCaratteristiche.\nIl nome \"galera\", diffusosi solo nel XII secolo, \u00e8 una ipercorrezione toscana del veneziano \"galea, \"genovese \"garea, \"dal greco \"\u03b3\u03b1\u03bb\u03ado\u03c2\" (\"galeos\"), cio\u00e8 \"squalo\", perch\u00e9 la forma assunta in quest'epoca dalla principale esponente di questo tipo di navi, la galea sottile, richiamava la forma di tale pesce: essa infatti era lunga e sottile, con uno sperone emerso fissato a prua, che serviva a speronare e agganciare le navi avversarie per l'arrembaggio. La propulsione a remi la rendeva veloce e manovrabile in ogni condizione; le vele quadre o latine permettevano di sfruttare il vento.\nLa forma lunga e stretta delle galee, ideale soprattutto in battaglia, la rendeva per\u00f2 poco stabile, e le tempeste e il mare grosso la potevano facilmente affondare: perci\u00f2 il loro utilizzo era limitato alla stagione estiva, al massimo autunnale. Era obbligata a seguire una navigazione di cabotaggio, ossia vicino alle coste, in quanto la sua stiva poco capiente imponeva diverse tappe per il rifornimento soprattutto di acqua, che i rematori, per il continuo sforzo fisico, consumavano molto. Per tutte queste ragioni la galea era inadatta alla navigazione oceanica.\nLe pi\u00f9 famose battaglie combattute da queste navi furono quella di Salamina, nel 480 a.C., quella di Azio, nel 31 a.C., e quella di Lepanto, nel 1571. A queste battaglie presero parte diverse centinaia di galee.\nI combattimenti tra galee si risolvevano di solito in abbordaggi, nei quali gli equipaggi si affrontavano corpo a corpo e, a partire dal XVI secolo, a colpi di archibugio; in genere si univano alla lotta anche i rematori.\nLa vita a bordo delle galee.\nAl tempo della battaglia di Lepanto, l'equipaggio della galea sottile era costituito da un comandante, detto \"sopracomito\", dal \"comito\", dagli ufficiali militari e di manovra, dal cambusiere, dal barbiere-medico, dalla ciurma di marinai e galeotti (pi\u00f9 di 200), e dai soldati imbarcati a bordo, per un totale che poteva arrivare a 400-500 uomini; la nave era lunga in media sui 40 metri. L'ammiraglia di don Giovanni d'Austria era lunga 60 metri; una sua riproduzione in grandezza naturale si pu\u00f2 ammirare nel Museo navale di Barcellona.\nGli ufficiali cristiani ne contavano uno (il sopracomito), in genere di nobile famiglia ma con scarsa esperienza di mare, spesso tuttavia buon soldato, nominato per le sue origini aristocratiche (per esempio i sopracomiti veneziani erano tutti senatori o parenti di senatori), mentre il comito era (soprattutto in Italia) un marinaio, spesso di origini borghesi o promosso tra i marinai, che raggiungeva quel titolo secondo procedure meritocratiche (soprattutto a Genova e Venezia) o di raccomandazione-clientela.\nGli ufficiali musulmani invece erano quasi tutti nominati dopo una selezione meritocratica, che premiava abilit\u00e0 marinaresca, fortuna in battaglia e coraggio. Quelli barbareschi erano selezionati dagli armatori corsari tra i sottufficiali pi\u00f9 abili, ivi inclusi gli ex schiavi cristiani convertiti all'Islam, di cui non pochi divennero ammiragli.\nTra i turchi si notava comunque (e sarebbero aumentati nel XVII secolo) una certa preferenza per i favoriti del sultano e tra i giannizzeri, uomini di mare forse meno esperti dei barbareschi, ma in genere molto istruiti e capaci di svolgere anche compiti che richiedevano diplomazia e doti politiche. Molti corsari barbareschi o turchi venivano \"promossi\" nella marina regolare turca, specie se avevano partecipato a scontri regolari dimostrando di non essere interessati solo al bottino.\nIl senso dell'onore di cristiani e di musulmani era l'unica garanzia che le galere e i loro equipaggi fossero ben trattati, visto che solo il governo veneziano faceva dei controlli regolari in tal senso, e anche quelli di questo governo erano limitati e difettosi.\nI rematori, detti \"galeotti\", erano di tre categorie:\nNella Repubblica di Venezia, a differenza che nelle altre marine, dove la componente forzata era predominante, le galee erano quasi tutte composte di \"buonavoglia\" e di \"zontaroli\", mentre i forzati imbarcavano su una ben specifica categoria di navi, le \"galee sforzate\", che costituivano una squadra navale indipendente sotto l'autorit\u00e0 di un comandante detto \"Governator de' Condannati\".\nLe galere turche-ottomane, fino alla campagna di Lepanto, erano per lo pi\u00f9 armate con zontaroli, reclutati per sorteggio sia tra le comunit\u00e0 musulmane sia tra quelle cristiane dell'Egeo; l'elevata mortalit\u00e0 per peste e tifo petecchiale del 1570-1571 costrinse i turchi a sostituire gli zontaroli (che all'occorrenza, soprattutto se musulmani, partecipavano al combattimento) con schiavi catturati in Grecia e nei territori controllati da Venezia sul basso Adriatico; da quel momento la percentuale di schiavi tese ad aumentare nelle flotte ottomane, anche perch\u00e9 fu sempre pi\u00f9 difficile reclutare i buonavoglia (\"azap\" ovvero volontari in turco), poco attratti da un mestiere che si faceva via via pi\u00f9 pericoloso in una flotta non pi\u00f9 invincibile.\nLe galere ponentine (spagnole, francesi, sabaude, genovesi, toscane, pontificie e maltesi) erano armate a netta maggioranza da forzati (criminali comuni) e schiavi musulmani. Allo stesso modo quelle dei corsari barbareschi erano armate al 70% o all'80% da schiavi cristiani, riservando il 20/30% a volontari buonavoglia nordafricani. Gli schiavi e i forzati erano inutili durante un abbordaggio ma, anche perch\u00e9 in genere propriet\u00e0 del capitano, trattati meglio dei vogatori veneziani \"zontaroli\" o \"buonavoglia\", ben nutriti, molto ben allenati (specie quelli genovesi e barbareschi) e meglio addestrati visto che erano professionisti di lungo corso e non volontari reclutati per una breve campagna estiva.\nLa vita a bordo era molto dura: i rematori erano divisi in squadre che si alternavano con turni di 4 ore. Il galeotto e lo schiavo rimanevano sempre incatenati al banco di voga, mentre il buonavoglia poteva essere liberato in caso di battaglia.\nMangiavano una volta al giorno, solitamente all'imbrunire per non vedere cosa avevano nella scodella: il rancio del marinaio era costituito da una galletta, impasto di acqua e farina condita con acqua marina o da aceto per coprire il gusto di marcio (da qui il nome rancio, ossia rancido, acido). Dormivano sui banchi legati, dove espletavano anche le funzioni corporali. Le squadre di galee erano comandate da \"patroni\" e \"capitani\".\nTra gli altri ruoli imbarcati sulle galere bisogna citare gli \"aguzzini\" (incaricati di \"stimolare\" con fruste o altro la voga sulle galere ponentine), i \"capi voga\", i musici (che oltre ai normali ruoli propri dei musicisti militari avevano anche il compito di dare il ritmo alla voga), i segretari e i furieri (incaricati delle scorte di cibo, biscotti, acqua, ecc.), i barbieri-chirurghi, i sacerdoti (assenti ovviamente sulle galere musulmane, poco amati anche su quelle veneziane, sempre presenti invece su quelle ponentine), i marinai (con tutte le loro variet\u00e0, dal mozzo al nostromo), il nocchiere (incaricato del timone), il pilota (ufficiale di rotta, particolarmente abili quelli turchi, che spesso al principio del Cinquecento erano anche cartografi e facevano rapida carriera, si pensi a Piri Re\u00ecs), oltre ai giovani gentiluomini, paggi del comandante, che fungevano da allievi ufficiali; infine, ovviamente, soldati e cannonieri.\nI cannonieri (o bombardieri) non erano numerosissimi, anche se pi\u00f9 abbondanti sulle galere cristiane che su quelle musulmane (soprattutto i barbareschi facevano poco affidamento sulle loro artiglierie e molto sulla superiore velocit\u00e0 dei loro legni); tra di loro vi era di solito un capo munizioniere e un capo cannoniere, con i rispettivi aiuti.&lt;br&gt; \nSolo le galere veneziane dimostrarono di essere in grado di sparare pi\u00f9 bordate prima dello scontro corpo a corpo. Pantero Panteri (che fu ammiraglio della marina pontificia a cavallo tra Cinquecento e Seicento, ed era un giovane allievo ufficiale a Lepanto) consigliava di sparare una sola bordata quando gi\u00e0 le prore si incrociavano, in modo da preparare l'abbordaggio nel fumo; al contrario la marina veneziana arriv\u00f2 a sparare 5-6 colpi per ogni cannone prima dell'incontro con la squadra nemica a Lepanto, malgrado lo scontro si svolgesse con le due flotte che navigavano a tutta velocit\u00e0 l'una contro l'altra.\nI soldati potevano essere di molti tipi. Sia musulmani sia cristiani potevano contare di frequente su volontari (\"ghazi\", ossia \"incursori\", per i turchi, \"venturieri\" per i cristiani) che si imbarcavano senza paga (anche se partecipavano alla divisione del bottino) attratti dalla crociata-jih\u0101d e dal gusto dell'avventura o dal senso dell'onore. L'Impero ottomano disponeva di truppe sceltissime di fanteria di marina, tratte dal corpo dei giannizzeri, il pi\u00f9 disciplinato ed efficiente esercito di quell'epoca. I giannizzeri della marina combattevano divisi in squadre di 3 uomini, un archibugiere, un arciere e un arrembatore con mezza picca; dopo Lepanto, verificata la superiorit\u00e0 dell'archibugio, i turchi modificarono la loro organizzazione basandola su due archibugieri e un arciere-arrembatore; l'arco infatti aveva una velocit\u00e0 di tiro e una gittata superiore all'archibugio, ma risultava meno potente e soprattutto era fisicamente spossante; era inoltre molto difficile addestrare un buon arciere, mentre un buon archibugiere arrivava ancora fisicamente riposato all'arrembaggio ed era quindi pi\u00f9 duttile. Accanto ai Giannizzeri vi erano altri \"azap\", mercenari o coscritti, meno ben armati (spesso senza armi da fuoco) e in genere privi di armatura, mentre i barbareschi erano forniti di eccellenti moschetti.\nLa seconda migliore fanteria di marina era quella dei \"tercios\" del mare spagnola, composta da due appositi reggimenti (rinforzati dai \"tercios\" di Sicilia, Sardegna, Napoli ed eccezionalmente Lombardia), che erano armati con archibugi e potenti moschetti, armature e spade, ma senza picche e alabarde. Anche i genovesi disponevano di un'eccellente fanteria leggera imbarcata, in genere reclutata in Corsica, ma a differenza di quella spagnola e di quella turca si trattava di truppe mercenarie, cos\u00ec come quelle reclutate in Istria e Dalmazia (soprattutto tra gli slavi schiavoni) da Venezia. Gli Schiavoni (e gli albanesi) erano considerati ottimi sia nell'abbordaggio, sia nell'aiuto dei marinai durante la navigazione.\nLe armature genovesi erano molto apprezzate, in quanto con una sola mossa, se si cadeva in acqua, potevano essere levate, mentre la peculiarit\u00e0 delle truppe veneziane erano i cecchini, dotati di numerosi grossi archibugi da posta, molto pi\u00f9 lunghi, potenti e precisi dei normali moschetti, che per\u00f2 dovevano essere utilizzati da complicati tripodi.\nUna galera usciva dal porto avendo a bordo fra i 100 e i 300 soldati o venturieri, mentre aveva fra i 30 e i 100 marinai, fra i 10 e i 30 cannonieri e fra i 190 e i 320 vogatori; questo basti a far capire quale era l'importanza delle quattro componenti.\nTipi di galea.\nDi seguito si riportano i principali tipi di galea utilizzati nelle varie et\u00e0 storiche, ordinati per dimensioni.\nEt\u00e0 classica.\nNave a unico ordine di rematori, venticinque per lato, cinquanta in tutto (da cui il nome), in uso presso quasi tutti gli antichi popoli mediterranei: fu il primo vero tipo di nave utilizzato nella storia.\nConosciuta fin dal V secolo a.C., la bireme fu tra i principali strumenti navali dei Greci, soppiantata poi dalla trireme, nel IV secolo a.C. quando Atene fece costruire una flotta di 180 triremi.\nEra una nave di medie dimensioni ma aveva il vantaggio di essere stretta, veloce e molto manovrabile; adatta agli inseguimenti, al supporto logistico e al rapido trasporto di truppe.\nLe triremi costituivano la vera \"spina dorsale\" delle marine classiche. Veloci e agili, molto manovrabili, furono l'imbarcazione da guerra pi\u00f9 diffusa nel Mediterraneo fino al Medioevo.\ncon quattro rematori per unit\u00e0 di voga, erano, con la quinqueremi, tra le pi\u00f9 grandi navi impegnate in combattimento.\ncon cinque rematori per unit\u00e0 di voga, erano, con la quadriremi, tra le pi\u00f9 grandi navi impegnate in combattimento.\nVi erano anche navi con sei rematori per unit\u00e0 di voga che trasportavano lo Stato Maggiore dell'esercito, per lo pi\u00f9 con funzione di deterrente per impressionare il nemico.\nNella letteratura antica fino al Medioevo manca la descrizione del sistema di remeggio delle navi dell'epoca e l'iconografia non permette definizioni certe. In base agli studi pi\u00f9 recenti per\u00f2 i ricercatori tendono a escludere che esistessero navi con pi\u00f9 di tre ordini di rematori (triremi o trieri) poich\u00e9 in queste 'navi lunghe' da guerra, con indice di allungamento prossimo a 7, un ulteriore ordine di remi avrebbe reso poco stabile la nave per eccessivo innalzamento del baricentro e quindi poco manovriera nelle azioni di speronamento. Nelle polieri (pi\u00f9 rematori per remo) dell'epoca classico-ellenistica tutti gli studiosi oggi concordano nel definire il nome della nave (quadrireme, quinquereme, ecc.) collegato non al numero di ordini di remi, ma all'unit\u00e0 di voga o gruppo di voga, cio\u00e8 a gruppi di banchi, remi e rematori contigui, per ognuno dei lati della nave. Una quadrireme poteva avere o due ordini di remi con due rematori per remo, o, ipotesi molto pi\u00f9 improbabile, quattro rematori per remo con un unico ordine di remi; una quinquereme poteva avere due ordini di remi con tre e due rematori per remo o tre ordini di rematori con due, due, uno, rematori per remo, ecc.\nAlto Medioevo.\nDromone.\nGalea da guerra e da commercio in uso presso l'Impero Bizantino. Armata del temibile fuoco greco, miscela incendiaria in grado di ardere sull'acqua.\nBasso Medioevo, Rinascimento ed Et\u00e0 Moderna.\nBrigantino.\nImbarcazione piccola e veloce usata prevalentemente per trasporti e comunicazioni, poi evoluta nell'omonimo tipo di veliero.\nGaleotta.\nPiccola galea da guerra, leggera e veloce. Si noti che nelle fonti veneziane e turche quella che per i genovesi era una galeotta era chiamata fusta e viceversa.\nFusta.\nPi\u00f9 grande della galeotta, veniva utilizzata per il controllo costiero e l'avanguardia di flotta.\nGalea sottile.\nNota anche semplicemente come \"galea\" per antonomasia, per il numero di uomini imbarcati, la velocit\u00e0, la manovrabilit\u00e0 in combattimento e la possibilit\u00e0 di navigare anche contro vento od in sua mancanza, la rendevano una nave sicura, ideale per la guerra e per il trasporto delle merci pi\u00f9 preziose. Lunga circa 45 m e larghe 5 m, per circa 25 banchi di rematori.\nGalea bastarda.\nGalea dalle forme poppiere pi\u00f9 piene rispetto alla galea sottile e murate pi\u00f9 alte, era utilizzata con funzioni di nave \"capitana\" o \"patrona\", cio\u00e8 ammiraglia. Il nome derivava dal fatto che tale tipo di nave risultava essere un incrocio tra la galea sottile e la galea grossa. Ne esisteva anche una versione ridotta nota come \"bastardella\", di dimensioni intermedie tra la galea sottile e la galea bastarda.\nGalea grossa.\nUtilizzata prevalentemente per attivit\u00e0 mercantili, ma all'occorrenza armabile per il combattimento, era nota anche come \"galea grossa da merchado\".\nGaleazza.\nLa galeazza \u00e8 un tipo di galea esclusivamente da guerra, costruita a Venezia a partire dal XV secolo e usata principalmente nel Mar Mediterraneo a partire dal XVI secolo. Sviluppata sul modello della galea grossa d'uso mercantile, si differenziava dalla galea sottile per le maggiori dimensioni, il gran numero di artiglierie e la possibilit\u00e0, esclusiva tra le galee, di effettuare il tiro laterale. Il rapporto lunghezza:larghezza era 6:1 o 5:1.\nQueste navi, utilizzate per la prima volta dai Veneziani di Sebastiano Venier nella battaglia di Lepanto, rappresentarono una sorta di ibrido tra la galea e il galeone e furono considerate per diversi anni un'unit\u00e0 fondamentale nelle flotte pi\u00f9 potenti.\nGaleone.\nQuesta nave costituiva la forma intermedia tra la galeazza e un moderno veliero, evolse infine in una nave propulsa esclusivamente a vela.\nGalee celebri.\nFrancia:\nSpagna:\nVenezia:\nImpero Ottomano:\nTestimonianze archeologiche.\nNell'isola, oggi sommersa, di San Marco in Boccalama nella laguna di Venezia, \u00e8 stata fatta un'importante scoperta: si tratta di due relitti navali, individuati dall'archeologo subacqueo Marco D'Agostino e dal sommozzatore Eros Turchetto nella seconda met\u00e0 degli anni novanta del secolo scorso, a seguito di attivit\u00e0 di monitoraggio avviate dal Magistrato alle Acque di Venezia tramite il concessionario Consorzio Venezia Nuova. Le due navi furono identificate in seguito con una rascona (imbarcazione a fondo piatto da trasporto) e con una galea sottile, il primo ed unico esemplare di questo importante tipo di nave finora individuato. Va infatti ricordato che il relitto di Lazise, nel lago di Garda, appartiene ad una fusta, un tipo di galea pi\u00f9 piccolo del normale. Questa venne auto affondata dai veneziani nel 1509.\nI due relitti veneziani sono stati datati, grazie al contesto ed al C14, ad epoca tardomedievale.\nLo scavo e il rilievo fotogrammetrico (fotogrammetria) e 3D laser scanner di queste importanti testimonianze di archeologia navale medievale sono stati avviati nel 2001 attraverso due complesse fasi esecutive. Lo scavo stratigrafico dei relitti \u00e8 stato infatti eseguito totalmente sott'acqua, secondo le classiche metodologie archeologiche. Il rilievo dei due scafi \u00e8 stato invece realizzato dopo la messa in asciutto dell'intero perimetro medievale dell'isola sommersa. Operazione, questa, avvenuta attraverso l'infissione di una barriera continua costituita da palancole e l'utilizzo di potenti pompe idrovore. Questa lunga campagna di scavo e documentazione \u00e8 stata finanziata dal Magistrato alle Acque-Consorzio Venezia Nuova e dal Consorzio Venezia Ricerche, con la direzione istituzionale di Luigi Fozzati, funzionario archeologo della Soprintendenza per i Beni archeologici del Veneto-NAUSICAA. I lavori sul campo sono stati eseguiti dalla societ\u00e0 Idra-Lavori Subacquei di Venezia e diretti dallo stesso Marco D'Agostino coadiuvato, come vice-direttore, da Stefano Medas. Il gruppo si \u00e8 avvalso per lo studio della galea del contributo dello storico navale Mauro Bondioli e, per la rascona, dell'arch. Ugo Pizzarello."}
{"id": "319767", "revid": "491696", "url": "https://it.wikipedia.org/wiki?curid=319767", "title": "Tridimite", "text": "La tridimite \u00e8 un minerale (biossido di silicio).\nAbito cristallino.\nEsagonale o pseudoesagonale.\nOrigine e giacitura.\nOriginariamente si forma come \u03b2-tridimite come risultato della sublimazione nelle luoghi di alcune rocce vulcaniche recenti (terziarie o pi\u00f9 recenti).\nIl minerale si forma a temperature comprese tra gli 870\u00a0\u00b0C ed i 1470\u00a0\u00b0C. Il processo di formazione \u00e8 assai lento. Nonostante sia instabile a pressione e temperature ordinarie \u00e8 comunque possibile la sua esistenza in natura. Questo si verifica quando il minerale, a temperature comprese tra 870\u00a0\u00b0C ed i 1470\u00a0\u00b0C, viene raffreddato molto rapidamente (analogo alla tempra per gli acciai).\nForma in cui si presenta in natura.\nIn lamine con contorno pseudoesagonale o in cristalli trigeminati o poligeminati, pi\u00f9 comunemente in masserelle a forma di rosetta o a ventaglio o a sferette.\nQuesto minerale viene chiamato tridimite perch\u00e9 generalmente si presenta in cristalli trigeminati. Il minerale si presenta anche in forme tabulari."}
{"id": "319769", "revid": "115863519", "url": "https://it.wikipedia.org/wiki?curid=319769", "title": "Cristobalite", "text": "La cristobalite \u00e8 un minerale (biossido di silicio) ed \u00e8 un polimorfo del quarzo.\nAbito cristallino.\nIn granuli e sferette. I cristalli sono molto piccoli di qualche millimetro di diametro pseudocubici o pseudoottaedrici, tuttavia l'abito della cristobalite \u00e8 variabile a seconda della temperatura a cui si forma, cubica se \u00e8 ad alta temperatura, tetragonale se la temperatura \u00e8 bassa, in quest'ultimo caso i campioni del minerale i cristalli mantengono la forma originaria anche se avviene una modificazione cristallina.\nOrigine e giacitura.\nRoccia magmatica effusiva, quando un magma riesce ad aprirsi un varco nelle rocce sovrastanti, fino a raggiungere la superficie, il suo raffreddamento avviene con rapidit\u00e0 dovuta alla differenza di temperatura elevata. Questo causa una riduzione della viscosit\u00e0 che, assieme alla temperatura, impediscono agli atomi di organizzarsi in posizioni ordinate e quindi si forma una roccia totalmente amorfa (come per l'Ossidiana) oppure, pi\u00f9 frequentemente, si forma una roccia in prevalenza amorfa, ma con presenza di minerali cristallizzati in profondit\u00e0 che hanno la caratteristica di essere minerali stabili ad alte temperature che tenderanno ad acquisire nel tempo (ere geologiche) una struttura cristallina stabile a condizioni di temperatura e pressione ambiente. Tipici minerali di questo tipo sono la tridimite e la \"cristobalite\" (fasi della silice di alta temperatura e bassa pressione), associate spesso al sanidino (feldspato potassico di alta temperatura).\nGenesi post-vulcanica e secondaria.\nIl minerale \u00e8 stata trovata nelle rocce magmatiche tra cui andesiti, rioliti, trachiti ed ossidiana.\nPi\u00f9 raramente si trova insieme all'opale in rocce formatesi a temperature relativamente basse\nIl minerale \u00e8 stato trovato nelle rocce lunari e in alcune meteoriti.\nForma in cui si presenta in natura.\nIn cristalli sferici o botrioidali. In forme massive o dendritiche.\nCaratteristiche chimico fisiche.\nPeso molecolare:60,08 grammomolecole.\nComposizione chimica:"}
{"id": "319771", "revid": "1442080", "url": "https://it.wikipedia.org/wiki?curid=319771", "title": "Mog\u00e1nite", "text": "La mog\u00e1nite \u00e8 un minerale.\nEtimologia.\nIl nome deriva dalla localit\u00e0 di scoperta: Mog\u00e1n, localit\u00e0 delle isole Canarie."}
{"id": "319772", "revid": "729019", "url": "https://it.wikipedia.org/wiki?curid=319772", "title": "Melanoflogite", "text": "La melanoflogite \u00e8 un minerale formatosi naturalmente in condizioni di alta pressione di gas. Fa parte della cosiddetta famiglia dei Clatrati (dal latino clathrus=inferriata, cancello, gabbia).\nAbito cristallino.\nConsiste di un reticolo cristallino formato da tetraedri di SiO4 (gli stessi elementi base costituenti sia il quarzo che la silice) con una struttura particolare che forma una serie di gabbie. All'interno di queste gabbie normalmente sono contenute singole molecole dei gas presenti al momento della formazione con una variabilit\u00e0 nella composizione complessiva che dipende dal sito di estrazione. \u00c8 anche possibile riscaldare il minerale per provocare la fuoriuscita del gas al suo interno, lasciando solo il suo scheletro di silice.\nOrigine e giacitura.\n\u00c8 un minerale molto raro che \u00e8 stato estratto in pochi siti al mondo. In Italia \u00e8 stato trovato a Racalmuto (Sicilia) e a Fortullino (provincia di Livorno)."}
{"id": "319783", "revid": "287204", "url": "https://it.wikipedia.org/wiki?curid=319783", "title": "Coesite", "text": "La Coesite \u00e8 un minerale polimorfo del biossido di silicio, che si forma quando il quarzo \u00e8 sottoposto a pressioni di 2-3\u00a0GPa e temperature dell'ordine dei 700 \u00b0C. La Coesite \u00e8 stata creata in laboratorio per la prima volta da Loring Coes Junior nel 1953.\nAbito cristallino.\nLa struttura molecolare della Coesite consiste di quattro biossidi di silicio tetragonali disposti ad anello, gli anelli sono disposti in una catena. \nQuesta struttura \u00e8 metastabile all'interno del campo di stabilit\u00e0 del quarzo: la Coesite decade nuovamente in quarzo con un conseguente aumento di volume, questa reazione metamorfica \u00e8 molto lenta alla temperatura ambiente della superficie della Terra.\nOrigine e giacitura.\nNel 1960 Edward C. T. Chao e Eugene Shoemaker, studiando il \"Meteor Crater\", vi scoprirono la Coesite: questa scoperta dimostr\u00f2 che la Coesite pu\u00f2 esistere anche in natura e che la sua presenza era una prova che il cratere doveva essere stato creato da un impatto meteorico. La presenza di Coesite in rocce non metamorfosate pu\u00f2 essere una prova di un impatto meteorico o dell'esplosione di una bomba atomica.\nNelle rocce metamorfiche la Coesite \u00e8 spesso uno dei migliori minerali indicatori di metamorfismo da altissime pressioni (in inglese UHP, ossia ultrahigh-pressure metamorphism). Le rocce metamorfiche UHP sono il risultato di subduzione o di collisioni continentali durante le quali rocce sono state trascinate a profondit\u00e0 di 70\u00a0km o pi\u00f9. La \nCoesite inoltre \u00e8 stata identificata anche in xenoliti di eclogite \ntrasportati in superficie dal mantello terrestre da magma ascendente: la Kimberlite \u00e8 la roccia pi\u00f9 comune contenente tali xenoliti."}
{"id": "319784", "revid": "1543377", "url": "https://it.wikipedia.org/wiki?curid=319784", "title": "Stishovite", "text": "La stishovite \u00e8 un minerale polimorfo tetragonale del biossido di silicio, estremamente duro e denso. Tradizionalmente \u00e8 stata considerato l'ossido pi\u00f9 duro conosciuto; tuttavia recentemente si \u00e8 scoperto che il monossido di boro \u00e8 molto pi\u00f9 duro. Alla temperatura e pressione ambiente la stishovite \u00e8 metastabile e tenderebbe a trasformarsi in quarzo; in realt\u00e0 questo cambiamento di fase \u00e8 di tipo ricostruttivo ed \u00e8 talmente lento che non \u00e8 mai stato osservato. La stishovite \u00e8 stata sintetizzata nel 1961, poi scoperta in natura nel 1962 nel Meteor Crater in Arizona da Edward C. T. Chao, lo scopritore gli ha dato il nome di Sergei Mikhailovich Stishov (n. 1937), cristallografo russo dell'Universit\u00e0 statale di Mosca che, con S. V. Popova, per primo aveva sintetizzato il composto.\nMorfologia.\nL'unit\u00e0 strutturale di base della stishovite \u00e8 un ottaedro SiO6. Questa struttura \u00e8 molto pi\u00f9 compatta del tetraedro SiO4 delle altre forme polimorfe del silicio.\nOrigine e giacitura.\nLa stishovite in natura si forma solo quando su rocce contenenti quarzo, a seguito di impatti meteorici a velocit\u00e0 ipersonica (come nel Cratere Barringer, dove l'onda d'urto a 7\u00a0km/s arriv\u00f2 a produrre 3000\u00a0\u00b0C e 500.000 atmosfere) si sviluppano transitoriamente altissime pressioni (&gt;100 kbar = 10 GPa) e altissime temperature (&gt; 1200\u00a0\u00b0C): la stishovite pu\u00f2 essere sintetizzata artificialmente in laboratorio duplicando le stesse condizioni necessarie in natura, sia isostaticamente sia tramite onde d'urto."}
{"id": "319786", "revid": "1776051", "url": "https://it.wikipedia.org/wiki?curid=319786", "title": "Lechatelierite", "text": "La lechatelierite, anche detta \"folgorite\", \u00e8 un minerale il cui nome deriva da quello del chimico francese Henry Louis Le Chatelier.\nOrigine e giacitura.\nLa lechatelierite si forma in seguito ad un fulmine sulla sabbia o su rocce ricche di silice. Pu\u00f2 formarsi anche a causa della fusione della sabbia causata dall'impatto di una meteorite.\nForma in cui si presenta in natura.\nLa lechatelierite quando \u00e8 originata da un fulmine si presenta sotto forma di tubi cavi spesso di forma irregolare e ramificata."}
{"id": "319787", "revid": "287204", "url": "https://it.wikipedia.org/wiki?curid=319787", "title": "La moglie ingenua e il marito malato", "text": "La moglie ingenua e il marito malato \u00e8 un romanzo di Achille Campanile, scritto in uno stile che allude alla narrazione cinematografica, con prevalenza di flashback. Nel 1989 ne \u00e8 stato tratto un film omonimo per la televisione diretto da Mario Monicelli."}
{"id": "319798", "revid": "1318658", "url": "https://it.wikipedia.org/wiki?curid=319798", "title": "Y\u014dko Ono", "text": "Gi\u00e0 conosciuta nel mondo dell'arte, raggiunse la fama internazionale con il matrimonio e la successiva carriera artistica con John Lennon dei Beatles.\nScrittura del nome.\nIn kanji giapponesi il suo nome \u00e8 scritto \u5c0f\u91ce \u6d0b\u5b50 (\"Ono Y\u014dko\"); sulla stampa giapponese e sulle copertine dei suoi album il nome della Ono \u00e8 scritto a volte anche in katakana (\u30aa\u30ce\u30fb\u30e8\u30fc\u30b3).\nGiovent\u00f9.\nFiglia maggiore di Eisuke Gue Ono, membro di una delle pi\u00f9 importanti famiglie di banchieri giapponesi, e di Isoko, una pianista classica, Y\u014dko e i suoi fratelli ebbero un'educazione impartita da bambinaie e assistenti su delega dei genitori. Durante la seconda guerra mondiale la famiglia sopravvisse al bombardamento di Tokyo in un bunker a capanna. Fu in questo periodo che svilupp\u00f2 il lato pi\u00f9 aggressivo del suo carattere: i bambini del posto schernivano i fratelli Ono, caduti in povert\u00e0 ma abituati alle buone maniere dell'alta societ\u00e0. Suo padre rimase in citt\u00e0 (Tokyo) e, senza che la famiglia lo venisse a sapere, fu internato in un campo di prigionia in Cina.\nDopo la guerra la famiglia Ono si trasfer\u00ec negli Stati Uniti a Scarsdale, nello stato di New York. Y\u014dko Ono si iscrisse al Sarah Lawrence College; sebbene i suoi genitori approvassero questa scelta, deploravano invece il suo stile di vita, punendola spesso perch\u00e9 frequentava persone considerate inferiori al suo rango. La Ono si circondava infatti di artisti, poeti e personalit\u00e0 dalla vita \"boh\u00e9mienne\", in una ricerca della libert\u00e0 cui aspirava per s\u00e9 stessa. Nonostante visitasse spesso gallerie d'arte e partecipasse agli \"happening\" artistici in citt\u00e0, la pittura non era il suo unico interesse: aveva infatti un\u2019altra grande passione, la musica.\nNel 1956 spos\u00f2 il compositore Toshi Ichiyanagi, dal quale divorzi\u00f2 nel 1962. Il 28 novembre dello stesso anno spos\u00f2 il jazzista e produttore statunitense Anthony Cox. Il loro matrimonio fu annullato il 1\u00ba marzo 1963; si risposarono il 6 giugno e divorziarono il 2 febbraio 1964. La loro figlia, Kyoko Chan Cox, nacque l'8 agosto 1963. Dopo il divorzio, come risultato di una battaglia legale, la custodia della bambina fu assegnata in forma permanente alla Ono; tuttavia nel 1971 Cox rap\u00ec Kyoko e scomparve. La Ono ritrov\u00f2 sua figlia solo nel 1998.\nEsperienze artistiche.\nYoko Ono fu fra i primi membri di Fluxus, un'associazione libera di artisti d'avanguardia, che si svilupp\u00f2 all'inizio degli anni Sessanta.\nFu tra i primi artisti ad esplorare l'arte concettuale e le \"performance\" artistiche. Un esempio delle sue \"performance\" \u00e8 \"Cut Piece\", durante la quale stava seduta su un palco ed invitava il pubblico a tagliare con delle forbici i vestiti che aveva addosso, fino a restare nuda. Un altro esempio di arte concettuale \u00e8 il libro \"Grapefruit\" (\"Pompelmo\"), edito per la prima volta nel 1964, che comprendeva delle surreali istruzioni in stile Zen, da completare nella mente del lettore, come \"Nascondino: nasconditi finch\u00e9 tutti si dimenticano di te. Nasconditi finch\u00e9 tutti muoiono\". Il libro fu ripubblicato diverse volte; l'edizione a maggior tiratura risale al 1971, distribuito da Simon and Schuster, fu ristampato nel 2000.\nYoko Ono ha diretto anche alcuni film sperimentali, 16 fra il 1964 e il 1972, fra i quali ottenne un certo successo \"No. 4\" del 1966, pi\u00f9 noto con il titolo \"Bottoms\". Il film consiste in una serie di inquadrature di natiche di persone che passeggiano su una pedana mobile. Lo schermo \u00e8 suddiviso in quattro parti quasi uguali dalla fessura e dalla piega orizzontale dei glutei. La colonna sonora consiste di interviste a coloro che sono stati filmati o hanno collaborato al progetto. Nel 1996 la Swatch ha prodotto un orologio in edizione limitata per commemorare questo film.\nLa produzione artistica della Ono \u00e8 stata pi\u00f9 volte stroncata dai critici. Per esempio, Brian Sewell, critico d'arte per il giornale londinese \"London Evening Standard\" e personaggio televisivo, disse di lei: \u00abNon ha creato nulla e non ha contribuito a niente, \u00e8 semplicemente stata un riflesso del suo tempo... Penso che sia una dilettante, una donna molto ricca che spos\u00f2 qualcuno che aveva del talento ed era la forza trainante dietro i Beatles. Se non fosse stata la vedova di John Lennon, adesso sarebbe stata totalmente dimenticata... Yoko Ono era semplicemente un parassita. Avete visto le sue sculture o i suoi quadri? Sono tutti orribili.\u00bb\nLe opere della Ono sono state in seguito rivalutate da diversi studiosi e critici d'arte. Negli ultimi anni il suo lavoro ha regolarmente ottenuto riconoscimenti e consensi; ad esempio, Matthew Teitelbaum, direttore della Galleria d'arte dell'Ontario, ha detto: \"Yoko Ono \u00e8 una delle artiste visuali pi\u00f9 originali e ispirate\"; Michael Kimmelman, capo-critico d'arte del \"New York Times\", ha scritto: \"L'arte di Yoko Ono \u00e8 uno specchio: come la sua opera \"A Box of Smile\", ci riconosciamo nella nostra reazione ad esso; un piccolo stimolo ad un'illuminazione personale, molto Zen\". Ella \u00e8 stata, infatti, descritta come \"la pi\u00f9 famosa artista sconosciuta: tutti conoscono il suo nome, ma nessuno sa cosa fa\".Nel 2001 \"YES YOKO ONO\", una retrospettiva di 4 anni del lavoro della Ono, ricevette, come miglior mostra museale svoltasi a New York, il prestigioso premio americano dell'Associazione internazionale dei critici d'arte, considerato uno dei pi\u00f9 importanti riconoscimenti in campo museale. Nel 2002 la Ono fu premiata con la Skowhegan Medal per le sue opere in diversi media. Nel 2005 ricevette il \"Lifetime achievement award\" dalla Societ\u00e0 giapponese di New York.\nNel 2001 la Ono ha ottenuto una laurea honoris causa in Legge dall'Universit\u00e0 di Liverpool. Nel 2002 le fu offerta la laurea in Belle Arti dal Bard College; Scott MacDonald, professore ospite del college, disse: \"[Yoko Ono] deve essere ringraziata per le opere che ha fatto, e celebrata per ci\u00f2 che \u00e8 venuta a rappresentare, nella storia dei media e in tutto il mondo: coraggio, elasticit\u00e0, tenacia, indipendenza e soprattutto immaginazione e fiducia nel fatto che la pace e l'amore rimangono la via verso un futuro dell'umanit\u00e0 pi\u00f9 luminoso e diverso.\"\n\"Wish Tree\", la sua installazione al \"Sculpture Garden\" del MoMA di New York (luglio 2010) \u00e8 diventata rapidamente molto popolare: numerosissimi contributi giungono da ogni parte del mondo.\nLa vita con John Lennon.\nYoko Ono e John Lennon si incontrarono per la prima volta quando questi visit\u00f2 l'anteprima di una mostra della Ono all\"'Indica Gallery\" di Londra, il 9 novembre 1966. Lennon fu suggestionato dall'ironia e dall'interattivit\u00e0 delle opere esposte, come l'installazione che prevedeva una scala davanti ad una tela nera e che per mezzo di specchietti faceva leggere la parola \"Yes\". C'era anche una mela vera (o almeno che sembrava tale) esposta con la targhetta \"Mela\"; quando Lennon venne a sapere che il prezzo della mela era di 200 sterline pens\u00f2 ad uno scherzo, ma lo ritenne divertente.\nUn'altra opera consisteva in un muro, nel quale i visitatori erano invitati ad inserire un chiodo con un martello; ma, poich\u00e9 la mostra sarebbe dovuta iniziare solo il giorno successivo, la Ono viet\u00f2 a Lennon di infilare il primo chiodo. Dopo le insistenze del cantante e dopo un'accesa discussione con il proprietario della galleria, la Ono permise a Lennon di mettere il primo chiodo, ma solo al prezzo di 5 scellini. Al che Lennon replic\u00f2: \"Ti dar\u00f2 5 scellini immaginari se tu mi lasci inserire un chiodo immaginario\". Iniziarono a frequentarsi un anno e mezzo pi\u00f9 tardi.\nNella primavera del 1968 Yoko Ono rimase incinta di Lennon per la prima volta: il figlio, che avrebbe dovuto chiamarsi John Ono Lennon II, venne per\u00f2 abortito spontaneamente il 21 novembre dello stesso anno, a gravidanza gi\u00e0 avanzata. In seguito al divorzio di Lennon dalla sua prima moglie, Cynthia, John Lennon e Yoko Ono si sposarono il 20 marzo 1969 sulla Rocca di Gibilterra. Nel giugno dello stesso anno Lennon annunci\u00f2 che la Ono aspettava un bambino: la gravidanza si interruppe in modo spontaneo il successivo 12 ottobre. Agli inizi di marzo del 1970 Yoko Ono scopr\u00ec di essere nuovamente incinta. Anche questa terza gravidanza non arriv\u00f2 per\u00f2 a termine, dal momento che l'artista perse il bambino il 1\u00ba agosto successivo. In alcune biografie la causa dei ripetuti aborti sofferti dalla Ono \u00e8 stata attribuita all'abuso di sostanze stupefacenti da cui sia lei che Lennon erano stati dipendenti.\nCon tutto ci\u00f2, John Lennon e Yoko Ono ebbero poi, cinque anni dopo, il loro unico figlio, Sean, che nacque prematuro nel giorno del 35\u00ba compleanno di Lennon, il 9 ottobre 1975. Lennon menzion\u00f2 la Ono in molte delle sue canzoni. Quando era ancora nei Beatles scrisse \"The Ballad of John and Yoko\" e la menzion\u00f2 implicitamente in \"Julia\", una canzone dedicata alla madre, dove un verso recita \"Ocean child calls me, so I sing a song of love\" (trad. \"La bambina dell'oceano mi chiama, cos\u00ec canto una canzone d'amore\"); altre canzoni di Lennon sulla Ono sono: \"Oh Yoko!\" e \"Dear Yoko\". Viene espressamente menzionata anche in \"God.\"\nIl rapporto con i Beatles.\nYoko Ono \u00e8 stata spesso accusata, soprattutto dai fan dei Beatles, di essere stata la principale causa dello scioglimento dei \"Fab Four\". Altri sostengono che non fu lei la causa, poich\u00e9 alla fine degli anni sessanta i membri dei Beatles si stavano inevitabilmente muovendo in direzioni diverse sia musicalmente sia nella vita privata.\nIn genere i Beatles, quando erano in studio di registrazione, non permettevano la presenza di estranei; invece John Lennon invit\u00f2 Yoko Ono ad accompagnarlo durante le prime sessioni di registrazione per il \"White Album\". I due rimasero insieme durante queste e altre sessioni. Inizialmente Yoko Ono era una semplice osservatrice, ma successivamente cominci\u00f2 a dare consigli a Lennon, sempre interessato e influenzato dalla sua opinione, fino ad offrire suggerimenti, nonch\u00e9 critiche, all'intero gruppo. Gli altri membri non la presero bene; secondo George Harrison, la Ono stava producendo delle \"vibrazioni negative\". Probabilmente la presenza della Ono contribu\u00ec ad aumentare la tensione anche durante le registrazioni di \"Abbey Road\", gi\u00e0 funestate da litigi tra i quattro Beatles.\nIl turbolento rapporto tra Yoko Ono e i Beatles \u00e8 stato cos\u00ec discusso, dai \"fan\" come dai \"media\", al punto da diventare un archetipo: alla Ono, ad esempio, sono state paragonate tutte le donne che hanno esercitato un'influenza su un gruppo (non necessariamente musicale) attraverso la loro relazione con un membro.\nCi sono addirittura dei fan di Lennon che attribuiscono la sua fase sperimentale, attraversata appena dopo lo scioglimento dei Beatles (ritenuta difficile e bizzarra) alla Ono. Ci sono per\u00f2 anche alcuni che considerano l'influenza della Ono profonda e positiva per l'opera di Lennon, come lui stesso ha ribadito pi\u00f9 volte.\nLa Ono \u00e8 stata anche additata come responsabile per la dipendenza da eroina sviluppata da Lennon negli anni settanta, in quanto si dice che sia stata lei a fargli sperimentare la sostanza per la prima volta. Entrambi furono vittime di questa dipendenza per alcuni anni.\nDall'inizio degli anni settanta fino alla reclusione volontaria di Lennon dopo la nascita di Sean nel 1975, Lennon e la Ono cominciarono a dedicarsi sempre di meno alla musica e sempre pi\u00f9 all'attivismo politico appoggiando i movimenti pacifisti anti-Vietnam, finanziando i comunisti-radicali, le pantere-nere e i gruppi femministi americani (questo impegno cost\u00f2 alla coppia gravi problemi con il Servizio d'Immigrazione e Naturalizzazione statunitense).\nLo stress dovuto alla minaccia di espulsione dagli Stati Uniti per Lennon, insieme alle ricerche infruttuose della figlia di Yoko, tirarono fuori il peggio della coppia. Lennon inizi\u00f2 a bere molto, la Ono si butt\u00f2 nel lavoro e divennero emotivamente insensibili l'uno all'altra. Quando i due si allontanarono nel 1973, la Ono \"selezion\u00f2\" una segretaria, May Pang, perch\u00e9 la sostituisse stando con Lennon mentre erano lontani (le versioni a questo proposito sono varie: la Ono in persona ha dichiarato che Pang fu scelta soltanto come assistente di Lennon mentre lui stava lavorando a vari progetti a Los Angeles). Lennon aveva molte relazioni all'epoca e, ogni qual volta aveva un problema, chiamava la Ono, a volte per provocarla coi racconti delle stesse, altre per pregarla di farlo tornare a casa. La Ono, che aveva anche lei ricominciato il turn-over degli appuntamenti, era irremovibile: era ancora troppo presto per tornare insieme. Lennon torn\u00f2 spesso da Pang, la sua unica ancora di salvezza all'epoca. Lennon e Pang rimasero insieme fino al 1975, quando giunse la riconciliazione con la Ono.\nNel 2003 la Ono ha causato qualche controversia inserendo s\u00e9 stessa nel video della famosa canzone \"#9 Dream\" in occasione dell'uscita del cofanetto in DVD \"Lennon Legend: The Very Best of John Lennon\". La si pu\u00f2 vedere mentre canta in playback i ritornelli in realt\u00e0 cantati da May Pang. Pang ha dichiarato: \"Sta cercando di cancellare ogni traccia di chiunque altro abbia avuto a che fare con John. Sono proprio sconvolta dal fatto che abbia voluto far credere a tutti che quella su \"#9 Dream\" sia la sua voce. Lei non aveva niente a che fare con quell'album, l'unico numero 1 di John sia come album che come singolo. Oddio, ora capisco come deve sentirsi Paul McCartney.\"\nComunque, qualche fan sostiene che l'inclusione della Ono sia in qualche modo dovuta: il ritornello in questione si trova subito dopo la frase cantata da Lennon \"two spirits dancing, so strange\" (\"due spiriti che danzano in modo cos\u00ec strano\"), e all'epoca Lennon era innamorato della Ono ma viveva con May Pang, le due donne della sua vita, definibili come \"due spiriti\".\nCarriera musicale.\nYoko Ono e John Lennon collaborarono in molti album, gi\u00e0 a partire dal 1968, prima dello scioglimento dei Beatles, con \"Unfinished Music No.1 - Two Virgins\", un album di musica elettronica particolarmente sperimentale. Lo stesso anno la coppia partecip\u00f2 a una traccia sperimentale del \"White Album\" intitolata \"Revolution 9\". Molti degli album della coppia vennero in seguito pubblicati sotto la sigla Plastic Ono Band.\nIl primo album di questa formazione \u00e8 del 1969, \"Live Peace in Toronto 1969\", registrato durante il \"Toronto Rock and Roll Revival Festival\". Oltre a Lennon e Yoko Ono il gruppo era composto da Eric Clapton come chitarrista, Klaus Voorman al basso e Alan White alla batteria. Nella prima parte di questa esibizione il \"rock\" \u00e8 piuttosto negli standard, ma nella seconda parte, quando Yoko Ono prese il microfono, la band si esib\u00ec in quella che si pu\u00f2 considerare come il debutto del mondo dell'avanguardia nel rock. Il finale del disco consiste per lo pi\u00f9 in musica di sottofondo sulla quale Yoko Ono cantava e urlava.\nIl primo album da solista di Yoko Ono fu \"Yoko Ono/Plastic Ono Band\", pubblicato nel 1970 come versione alternativa del pi\u00f9 famoso \"John Lennon/Plastic Ono Band\". I due album avevano le copertine per lo pi\u00f9 identiche, ma su quello della Ono era presente una foto di lei che si piega verso Lennon, mentre nell'album di Lennon era lui a piegarsi verso Yoko Ono. In entrambi gli album veniva esplorato il cosiddetto \"primal scream\", le urla pi\u00f9 primitive; tuttavia, mentre Lennon aveva un approccio pi\u00f9 convenzionale alla stesura delle canzoni, il lavoro della Ono era un vero e proprio \"assalto urlante\". In quest'ultimo erano presenti vocalizzi ruvidi e crudi, forse influenzati anche dal teatro N\u014d giapponese. Probabilmente la canzone pi\u00f9 famosa dell'album \u00e8 \"Why\", durante la quale lei urla la parola \"why\" (\"perch\u00e9?\") per 5 minuti. Alcuni critici furono ricettivi verso questo lavoro e dichiararono che la sua voce era \"lo strumento pi\u00f9 interessante dopo Robert Moog\". Nelle classifiche statunitensi l'album arriv\u00f2 alla posizione n. 183.\nNel 1971 Yoko Ono pubblic\u00f2 l'album doppio \"Fly\". In esso esplor\u00f2 un punk rock leggermente pi\u00f9 convenzionale, con tracce come \"Midsummer New York\" e \"Mind Train\". Ottenne anche una diffusione radiofonica minore con la ballata \"Mrs. Lennon\". Forse la canzone pi\u00f9 famosa dell'album \u00e8 \"Don't Worry Kyoko (Mummy's Only Looking for Her Hand in the Snow)\", un'ode alla figlia rapita dal suo ex-marito. La Ono in seguito pubblic\u00f2 due album rock femministi nel 1973, \"Approximately Infinite Universe\" e \"Feeling the Space\", che ricevettero poca attenzione in quel periodo ma che sono oggi valutati con molto rispetto dalla critica, particolarmente per canzoni come \"Move on Fast\", \"Yang Yang\" e \"Death of Samantha\".\nNella veste di musicista la Ono ottenne il successo a prescindere dall'incontro con Lennon: la sua prima \"performance\" pubblica risale al 1968 con un concerto nella Carnegie Recital Hall (la sala da 268 posti, da non confondersi con la pi\u00f9 grande \"Main Hall\"), dove la Ono si esib\u00ec in una \"performance\" sperimentale sia dal punto di vista della scena che della musica. In questo senso collabor\u00f2 con luminari della musica sperimentale come John Cage e il jazzista Ornette Coleman.\nLa sua musica cambi\u00f2 dopo il matrimonio; mentre molte delle sue prime canzoni omaggiavano l'arte surrealista delle sue opere, negli ultimi anni le sue canzoni divennero pi\u00f9 convenzionali; per esempio le sette canzoni pop che contribuirono alla creazione dell'album \"Double Fantasy\".\nNella primavera del 1980, Lennon ascolt\u00f2 Lene Lovich e \"Rock Lobster\" dei B-52's in un nightclub, e gli ricordarono il sound musicale della Ono. Corse ad una cabina telefonica, chiam\u00f2 Yoko e disse \u00abSono finalmente pronti per noi, amore!\u00bb. Infatti, molti musicisti, particolarmente quelli del movimento new wave, avevano pagato tributo alla Ono (sia come artista di diritto, sia come musa e icona). Per esempio, Elvis Costello incise una versione della canzone della Ono \"Walking on Thin Ice\", i B-52's fecero una cover di \"Don't Worry Kyoko (Mummy's Only Looking for Her Hand in the Snow)\" (accorciando il titolo in \"Don't Worry\"), e i Sonic Youth inclusero una \"performance\" dei primi \"Voice Piece for Soprano\" concettuali di Ono nel loro album \"\". Una delle canzoni pi\u00f9 conosciute dei Barenaked Ladies \u00e8 \"Be My Yoko Ono\", e Dar Williams incise una canzone chiamata \"I Won't Be Your Yoko Ono\". La cantante punk rock Patti Smith invit\u00f2 la Ono a partecipare a \"Meltdown\", un festival di due settimane che Smith organizz\u00f2 a Londra nel giugno 2005; la Ono si esib\u00ec al Queen Elizabeth Hall.\nMorte di John Lennon.\nJohn Lennon fu ucciso da Mark David Chapman la notte dell'8 dicembre 1980 a New York mentre si apprestava a salire nel suo appartamento nel Dakota Building di Manhattan. Y\u014dko Ono fu testimone del delitto. \"Walking on Thin Ice (For John)\" fu pubblicata come singolo meno di un mese dopo, e divenne il primo successo di classifica della Ono, raggiungendo il n. 58 e ottenendo una grande popolarit\u00e0 nel circuito delle radio underground. Nel 1981 la Ono pubblic\u00f2 l'album \"Season of Glass\" con l'impressionante foto di copertina degli occhiali di Lennon rotti e insanguinati accanto a un bicchiere mezzo pieno d'acqua, con una finestra che si affacciava sul Central Park sullo sfondo.\nQuesto port\u00f2 alcuni critici ad accusarla di essere priva di tatto e di strumentalizzare la tragedia. La Ono, tuttavia, disse di aver scelto tale immagine provocatoria perch\u00e9 voleva ricordare alle persone che Lennon non era semplicemente \"morto\" o \"si era suicidato\", bens\u00ec era stato \"assassinato\". Lei afferm\u00f2 che coloro i quali pensavano che quella foto fosse troppo da sopportare avrebbero dovuto pensare che John ebbe da sopportare molto di pi\u00f9 (la fotografia fu battuta all'asta a Londra nell'aprile 2002 per sterline). Nelle note nel booklet di \"Season of Glass\" la Ono spieg\u00f2 che l'album non era dedicato a Lennon perch\u00e9 \"si sarebbe offeso - era uno di noi\".\nLa vita dopo Lennon.\nNel 1982 usc\u00ec \"It's Alright (I See Rainbows)\", un album pi\u00f9 positivo, inizio di quella che potrebbe essere definita come la ripresa della Ono dopo la perdita del marito. La copertina mostra la Ono con i suoi famosi occhiali avvolgenti che guarda verso il sole con audacia, mentre sullo sfondo una sorta di fantasma di Lennon osserva la Ono e Sean. L'album \u00e8 stato definito il punto d'incontro tra la sensibilit\u00e0 pop della Ono e le sue influenze avanguardiste. Ha ottenuto un certo successo di classifica e radiofonico con i singoli \"My Man\" e \"Never Say Goodbye\".\nNel 1984 usc\u00ec un album tributo dal titolo \"Every Man Has A Woman\", che comprende i classici della Ono cantati da altri artisti, come Elvis Costello, Roberta Flack, Eddie Money, Roseanne Cash e Harry Nilsson. Era uno dei progetti che Lennon non aveva avuto il tempo di realizzare. Quello stesso anno usc\u00ec postumo anche l'ultimo album di Lennon e la Ono, \"Milk and Honey\", anche se sotto forma di demo.\nL'ultimo album della Ono risalente agli anni ottanta \u00e8 \"Starpeace\", un concept album pieno di entusiasmo positivo, concepito come un antidoto al sistema missilistico di difesa ideato da Ronald Reagan e conosciuto come \"Star Wars\". Sulla copertina troviamo una Ono sorridente e serena che tiene sul palmo della mano la Terra. Nonostante le pressanti richieste di un nuovo album da parte della critica, \"Starpeace\" ricevette ben poca risposta commerciale. Il singolo \"Hell in Paradise\", comunque, fu un successo, arrivando al numero 16 della classifica dance americana.\nNel 1986 la Ono inizi\u00f2 il tour mondiale di \"Starpeace\", in gran parte dedicato all'Europa orientale e a paesi che riteneva bisognosi di un messaggio di pace.\nDopo una pausa durata anni, Yoko Ono firm\u00f2 un contratto con la Rykodisc nel 1992 per la pubblicazione di un box set di 6 CD, \"Onobox\", contenente i maggiori successi dei suoi album da solista in versione rimasterizzata, nonch\u00e9 materiale inedito dalle sedute di registrazione del 1974. Usc\u00ec anche una compilation di \"greatest hits\" a un solo disco da \"Onobox\", intitolata \"Walking on Thin Ice\".\nNel 1994, Yoko produsse il suo primo musical, \"New York Rock\", che presentava delle versioni in stile Broadway delle sue canzoni.\nIl 1995 vide il ritorno di Yoko Ono con l'album \"Rising\", in collaborazione con il figlio Sean Lennon e la band \"Ima\". Il disco fu accolto positivamente dalla critica ed \u00e8 considerato spesso tra le sue opere migliori. \"Rising\" diede anche l'avvio a un grande tour mondiale.\nL'anno successivo la cantante ha collaborato con diversi artisti alternative rock, tra cui Cibo Matto, Ween, Tricky, e Thurston Moore per un EP di remix intitolato \"Rising Mixes\".\nNel 1997, con il crescere dell'attenzione verso l'artista, l'etichetta Rykodisc ha ripubblicato su CD tutti i suoi album da solista da \"Yoko Ono/Plastic Ono Band\" a \"Starpeace\". La Ono stessa ha rimasterizzato l'audio con il tecnico Rob Stevens ed ha aggiunto varie bonus track, inclusi demo e pezzi live.\nIl 2001 vide l'uscita del concept album \"Blueprint for a Sunrise\", di carattere femminista, ben accolto dai critici. Dal 2002, i dj pi\u00f9 alla moda hanno iniziato a remixare i pezzi di Yoko Ono per i dance club. Per il progetto di remix, la cantante ha abbreviato il suo nome in \"ONO\", ricordando volutamente l'espressione \"Oh, no!\", che l'ha sempre accompagnata scherzosamente.\nONO ha avuto grande successo con le nuove versioni di \"Walking on Thin Ice\", remixata da famosi DJ e artisti dance tra cui i Pet Shop Boys, Orange Factory, Peter Rauhofer, e Danny Tenaglia. Nell'aprile 2003 \"Walking on Thin Ice (Remixes)\" raggiunse il numero uno sulla \"Hot Dance Club Play\" di Billboard Magazine (la versione che centr\u00f2 la prima posizione, e anche la pi\u00f9 famosa, fu l\"'Elektro mix\" dei Pet Shop Boys, incluso poi nel loro album di remix \"Disco 4\" del 2007).\nDurante la sua carriera la Ono ha collaborato con vari gruppi di artisti e musicisti tra cui John Cage, David Tudor, George Maciunas, Ornette Coleman, Charlotte Moorman, George Brecht, Jackson Mac Low, Jonas Mekas, Yvonne Rainer, La Monte Young, Richard Maxfield, Zbigniew Rybczy\u0144ski, Yo La Tengo e Andy Warhol.\nIl 10 febbraio 2006 ha letto un messaggio di pace e introdotto l'esecuzione del brano \"Imagine\" da parte di Peter Gabriel nel segmento protocollare conclusivo della Cerimonia di apertura dei XX Giochi olimpici invernali di Torino 2006.\nL'attivismo politico.\nA partire dagli anni sessanta, Yoko Ono \u00e8 stata una fiera e costante attivista in favore del pacifismo e del rispetto dei diritti umani. Dopo il loro matrimonio, nel marzo del 1969, Lennon e Yoko annunciarono un Bed-In per la pace nella \"suite\" nuziale dell'Hotel Hilton di Amsterdam. I giornalisti si accalcarono per riuscire ad entrare perch\u00e9 credevano che i due avrebbero fatto sesso in pubblico, davanti alle loro macchine fotografiche, ma si trovarono invece di fronte ad una coppia di neo-sposini in pigiama che volevano parlare della pace nel mondo. Nel maggio dello stesso anno fecero un secondo Bed-In a Montr\u00e9al, da cui deriv\u00f2 la registrazione del loro primo singolo \"Give Peace a Chance\", che sotto il nome del nuovo gruppo Plastic Ono Band riusc\u00ec ad entrare nella classifica dei primi 20 dischi pi\u00f9 venduti. Insieme a John diede vita a numerose altre forme di protesta sociale, tra cui il \"Bagism\", che consiste nel nascondere s\u00e9 stessi in una borsa o un sacco per dimostrare che le persone non vanno giudicate dall'apparenza esteriore.\nNel 2002 Yoko Ono ha istituito un proprio premio per la pace, un assegno di 50.000 dollari per artisti che vivono in \"zone di guerra\". I primi beneficiari sono stati degli artisti Israeliani e Palestinesi. Nel 2004 ha reinciso la sua canzone \"Every Man Has a Woman Who Loves Him\", per sostenere la causa dei matrimoni omosessuali, pubblicando due diversi remix intitolati \"Every Man Has a Man Who Loves Him\" e \"Every Woman Has a Woman Who Loves Her\".\nI rapporti con Paul McCartney.\nIl rapporto di Yoko Ono con uno degli altri componenti dei Beatles, Paul McCartney, \u00e8 sempre stato piuttosto complicato.\nUno dei punti principali della loro lunga disputa \u00e8 l'attribuzione di molte delle canzoni dei Beatles. Fintanto che i Beatles rimasero insieme, tutte le canzoni scritte da Lennon o da McCartney erano attribuite a \"Lennon-McCartney\", indipendentemente dal fatto che la canzone in questione fosse effettivamente frutto di una collaborazione o fosse stata invece scritta da uno solo dei due. Dopo la morte di Lennon, Paul tent\u00f2 di cambiare l'ordine in cui venivano citati gli autori in \"McCartney-Lennon\" per alcuni pezzi come \"Yesterday\" che erano stati scritti solo da lui o comunque prevalentemente da lui, ma Yoko non glielo permise. Disse che se l'avesse permesso avrebbe sentito di rompere un accordo che i due avevano fatto quando John era ancora vivo. Tuttavia McCartney afferm\u00f2 che un simile accordo non era in realt\u00e0 mai esistito. Gli altri due Beatles alla fine si dichiararono favorevoli a lasciare l'attribuzione delle canzoni cos\u00ec come era sempre stata e cos\u00ec McCartney ritir\u00f2 la propria richiesta. La questione si ripresent\u00f2 nel 2002, quando sull'album di Paul McCartney \"Back in the U.S. Live 2002\", 19 classiche canzoni dei Beatles vennero qualificate come \"scritte da Paul McCartney e John Lennon\".\nNonostante le differenze, nel 1995 McCartney e la sua famiglia collaborarono con la Ono e Sean Lennon per scrivere la canzone \"Hiroshima Sky Is Always Blue\", che commemora il cinquantesimo anno dallo scoppio della bomba atomica sulla citt\u00e0 giapponese. Della Ono McCartney disse: \u00abPensavo fosse una donna fredda. (...) \u00c8 il contrario (...) Penso sia solo pi\u00f9 determinata delle altre persone ad essere se stessa\u00bb. Nel 2005, ricevendo il riconoscimento Q Awards, la Ono ha fatto un commento controverso che i media hanno interpretato come un insulto ai testi di Paul McCartney: disse che Lennon una volta si era sentito insicuro circa la qualit\u00e0 dei testi da lui composti e le chiese perch\u00e9 gli altri autori \u00abfanno sempre cover delle canzoni di Paul e mai delle mie\u00bb. La Ono gli rispose \u00abSei un buon autore; non scrivi cose come \"cuore - amore\" Sei un buon cantante e la maggior parte dei musicisti sono probabilmente a disagio a pensare di eseguire cover delle tue canzoni\u00bb. Non si sa se lei intendesse questo come un'offesa. Heather Mills McCartney comment\u00f2: \u00abConfrontate quanto successo riscuote la musica di Yoko Ono rispetto a quella di Paul. Questo parla da s\u00e9\u00bb.\nLa Ono poi afferm\u00f2 che non intendeva offendere o attaccare Paul; e continu\u00f2 a sostenere che rispettava McCartney e che era la stampa ad avere decontestualizzato le sue parole. Dichiar\u00f2 inoltre: \u00abLe persone hanno bisogno di argomenti leggeri, come i litigi tra me e Paul, per sfuggire a tutti gli orrori del mondo, ma non \u00e8 pi\u00f9 vero... Abbiamo litigato molte volte in passato; ma ora rispetto Paul per esser stato partner di John e Paul rispetta me per essere stata sua moglie\u00bb.\nNuove provocazioni.\nLa Ono si lanci\u00f2 in una nuova altra provocazione con il suo contributo alla quarta edizione della Biennale di Liverpool nel 2004. Con striscioni, borse, adesivi, cartoline, volantini e poster inond\u00f2 la citt\u00e0 con due immagini: il seno di una donna e una vulva. L'opera, intitolata \"My Mummy Was Beautiful\" (It.\"La mia mammina era bella\") era dedicata alla madre di Lennon, Julia, morta quando John era adolescente. Secondo la Ono l'opera era innocente, non scioccante e voleva replicare l'esperienza di un neonato che guarda la madre: quelle parti del corpo sono per il bambino l'introduzione all'umanit\u00e0.\nAlcuni abitanti di Liverpool, tra cui la sorellastra di Lennon, Julia Baird, reputarono l'opera offensiva. Il programma della BBC \"North West Tonight\" invit\u00f2 i telespettatori a telefonare per esprimere la loro opinione e, dei 6.000 chiamanti, il 92% rispose che voleva la rimozione dell'immagine.\nChris Brown, giornalista del \"Daily Post\" di Liverpool, apprezz\u00f2 l'opera e scrisse: \u00abMolti hanno amato l'opera (...) e Yoko Ono \u00e8 riuscita di nuovo a far muovere gli occhi del mondo verso di noi\u00bb. Anche il giornale \"The Times\" di Londra fu positivo: \u00abIl suo imperdibile contributo alla quarta edizione della Biennale di Liverpool domina l'evento e sembra anche simboleggiare la nuova Liverpool internazionale (...) Brillante (...) Come sempre con l'arte di Yoko Ono, un'azione semplice \u00e8 diventata un'azione radicale\u00bb.\nRispondendo alle critiche la Ono afferm\u00f2: \u00abNon cercavo di insultare Liverpool. In realt\u00e0, quando avevo pensato all'installazione e a questo bel seno e vulva di madre per tutta la citt\u00e0, avevo pensato 'Ah, sarebbe cos\u00ec bello', ed \u00e8 come dar loro amore, perch\u00e9 siamo tutti nati dal corpo di nostra madre e la prima cosa da cui siamo nutriti \u00e8 il seno materno. In qualche modo le persone cercano di inibire quel ricordo. Le donne sono messe in una condizione per cui si sentono imbarazzate del loro corpo. \u00c8 cos\u00ec ridicolo, ma anche cos\u00ec strano: dobbiamo scusarci per aver creato la razza umana\u00bb.\nDella sua ispirazione artistica, ha detto: \u00abSono sempre dentro di me ed ascolto cosa che mi viene in mente. Sono come un condotto di un messaggio, che passa attraverso di me. Mi interesso a tutto, ugualmente, ogni giorno. Sono innamorata della vita, del mondo, in ogni istante\u00bb."}
{"id": "319799", "revid": "307923", "url": "https://it.wikipedia.org/wiki?curid=319799", "title": "Numero di riferimento", "text": "I numeri di riferimento vengono generalmente suddivisi in due tipi nei sistemi di relazione: grandezze di flusso e grandezze di portafoglio.\nSi definiscono grandezze di flusso le cifre misurate in base al periodo, per esempio il fatturato o le spese. Le grandezze di flusso possono essere aggregate temporalmente secondo un senso, quindi \"compresse\". Per esempio, i fatturati giornalieri possono essere sommati ed accorpati, ottenendo il fatturato mensile. Si parla anche di un atteggiamento d'aggregazione \"a sommatoria\".\nLe grandezze di portafoglio, al contrario, non eseguono un rapporto in base al periodo, ma in base al periodo di tempo (\"giorno di riferimento\" = i dati su un periodo vengono fatti anche in base ad un punto temporale, per quanto anche \"di riferimento temporale\"), per esempio la quota di collaboratori od una giacenza di magazzino. Nelle grandezze di portafoglio, come \"pezzo in deposito\" non ha senso sommare la quantit\u00e0 disponibile nel magazzino in diversi periodi, quanto piuttosto formare la media, il minimo o il massimo nel corso del periodo."}
{"id": "319801", "revid": "287204", "url": "https://it.wikipedia.org/wiki?curid=319801", "title": "Cratere Zwicky", "text": "Zwicky \u00e8 un cratere lunare intitolato all'astronomo svizzero Fritz Zwicky. Si trova sul lato della luna nascosto, ad ovest del cratere Aitken, ed \u00e8 attaccato al bordo occidentale del cratere Vertregt. Attaccato al limite settentrionale di Zwicky si trova il cratere Heaviside. Si tratta di una formazione considerevolmente erosa con un bordo ed un interno irregolari. Porzioni del bordo meridionale sono ancora in piedi, ma il resto \u00e8 stato quasi completamente cancellato.\nIl cratere 'Zwicky N', situato al centro di Zwicky, ha un fondo relativamente scuro se comparato con il terreno circostante. Questo cratere pi\u00f9 piccolo ha un contorno poligonale con pareti interne relativamente levigate. Il fondo interno \u00e8 composto da un materiale con un'albedo pi\u00f9 bassa dalla superficie crepata. Si pensa che ci\u00f2 sia causato dal raffreddamento di materiale fuso, o forse da un movimento tettonico. Informalmente lo si chiama \"fondo di cratere a tartaruga\" (in inglese, \"turtleback crater floor\").\nCrateri correlati.\nAlcuni crateri minori situati in prossimit\u00e0 di Zwicky sono convenzionalmente identificati, sulle mappe lunari, attraverso una lettera associata al nome."}
{"id": "319802", "revid": "547034", "url": "https://it.wikipedia.org/wiki?curid=319802", "title": "Pirolusite", "text": "La pirolusite MnO2 \u00e8 un minerale appartenente alla classe degli Ossidi, nello specifico al gruppo del rutilo XO2. Il termine pirolusite deriva dall'unione di due parole greche, \"Pyros\" (fuoco) e \"Louo\" (lavare) in quanto viene impiegata, grazie al suo effetto ossidante, per decolorare il vetro dalle tonalit\u00e0 date dal Ferro.\nAbito cristallino.\nCristalli striati prismatici o aciculari, anche in aggregati botrioidali e in masse mammellonari. Si presenta solitamente anche in strutture dendritiche e reniformi.\nSono molto rari i neri cristalli prismatici (variet\u00e0 polianite). Pi\u00f9 comuni gli aggregati terrosi e polverulenti ricchi di ossidi di manganese non cristallini (Wad).\nOrigine e giacitura.\nGenesi sedimentaria per rideposizione di manganese su fondali marini o lacustri e torbiere. Inoltre pu\u00f2 essere prodotta dall'alterazione di altri minerali contenenti manganese.\nUtilizzi.\nSi usa comunemente nel trattamento delle acque per la rimozione del ferro e del manganese in esse contenuto sotto forma di sali solubili.\nForma in cui si presenta in natura.\nSi rinviene in noduli compatti nel fondo degli oceani o nei giacimenti manganiferi. In Africa, si trova nel deserto del Kalahari in Sudafrica, e nel Ghana. Nel continente americano \u00e8 presente nelle Green Mountains del Vermont in U.S.A., nella regione della Nova Scotia in Canada, e in Brasile. In Asia \u00e8 nota nel Deccan indiano.\nGrandi depositi di wad e pirolusite si trovano in Georgia a Tchiatoura. In Europa \u00e8 presente a Platten in Baviera, dove \u00e8 stata trovata la polianite, nella Freiburg region del Baden-W\u00fcrttemberg (Germania), a Potucky in Cechia e in Gran Bretagna a Croft nel Leicestershire e in Cornovaglia. In Italia \u00e8 presente in Sardegna, nell\u2019isola di San Pietro, e nelle miniere di Prabornaz a Saint Marcel in Val d\u2019Aosta. (Mindat)."}
{"id": "319804", "revid": "23", "url": "https://it.wikipedia.org/wiki?curid=319804", "title": "Squawcreekite", "text": ""}
{"id": "319805", "revid": "299040", "url": "https://it.wikipedia.org/wiki?curid=319805", "title": "Cassiterite", "text": "La cassiterite SnO2 \u00e8 un minerale appartenente alla classe degli Ossidi, nello specifico al gruppo del rutilo XO2, chimicamente \u00e8 un biossido di stagno.\nStoria.\nIl nome della cassiterite deriva dal nome greco dello stagno, (\"kass\u00edteros\"), ed \u00e8 stato introdotto dal mineralogista francese Fran\u00e7ois Sulpice Beudant nel 1832; il minerale era tuttavia gi\u00e0 noto pi\u00f9 di 5000 anni fa, in piena et\u00e0 del bronzo. Sebbene data e luogo della scoperta dello stagno e quindi della cassiterite siano dubbi, si ipotizza che questa sia stata uno dei primi litotipi ad essere noti all'uomo. Fu citata da Plinio nella sua \"Naturalis Historia\". Doveva essere nota anche ai Greci, che avevano dato il nome di Cassiteridi ad alcune isole, attualmente di dubbia identificazione, ricche di questo minerale.\nAbito cristallino.\nPrismatico, talora bipiramidale, pi\u00f9 raramente allungati e sottili con i prismi striati verticalmente, botrioidale, massivo.\nOrigine e giacitura.\nIl minerale si trova generalmente nei giacimenti pegmatitici granitici o in rocce magmatiche intrusive dette \"greisen\" o in filoni idrotermali di media ed alta temperatura o in depositi alluvionali. I maggiori giacimenti mondiali sono depositi alluvionali in Thailandia, Malesia, Indonesia e Russia, oppure in Bolivia e Repubblica Ceca sotto forma di vene mineralizzate.\nForma in cui si presenta in natura.\nSi presenta in cristalli geminati, specialmente quelli originati dal contatto delle facce delle bipiramidi, che gli fa prendere la forma ricurva, per cui, a causa della loro somiglianza a dei becchi uncinati di uccelli sono chiamati \"becchi di stagno\". Inoltre si presenta in ciottoli arrotondati o in masse che ricordano i fagioli o gli acini di uva; talvolta si rinviene anche in masse fibroso raggiate di color ligneo che vengono chiamate \"legni di stagno\".\nUtilizzi.\nEssendo il minerale principale dello stagno viene commercialmente utilizzato per estrarre questo metallo usato per produrre il bronzo ed altre leghe speciali e per fare le saldature.\nCome riconoscere la cassiterite.\nUn test per riconoscere la cassiterite da minerali simili consiste nell'immergere il minerale nell'acido cloridrico insieme a frammenti di zinco: cos\u00ec facendo l'idrogeno far\u00e0 ridurre lo stagno a stagno metallico, che si riconoscer\u00e0 per il suo colore argenteo.\nCaratteristiche chimico-fisiche.\nIl minerale viene lentamente attaccato dagli acidi."}
{"id": "319806", "revid": "1442080", "url": "https://it.wikipedia.org/wiki?curid=319806", "title": "Argutite", "text": "L'argutite \u00e8 un minerale."}
{"id": "319807", "revid": "1776051", "url": "https://it.wikipedia.org/wiki?curid=319807", "title": "Paratellurite", "text": "La paratellurite \u00e8 un minerale."}
{"id": "319808", "revid": "287204", "url": "https://it.wikipedia.org/wiki?curid=319808", "title": "Plattnerite", "text": "La plattnerite \u00e8 un minerale nero e pesante che prende il nome dal mineralogista K.F. Plattner. Appartiene al piccolo ma importante gruppo dei minerali conosciuti come rutili, tutti caratterizzati da catene di molecole che generano caratteristici cristalli prismatici. Accanto al rutilo vi \u00e8 un certo numero di minerali chiave come la cassiterite (minerale dello stagno), la pirolusite (minerale del manganese) e la stishovite, che rappresenta un indizio chiave dell'impatto di un meteorite. La plattnerite ha un contenuto di piombo molto alto questo che la rende, oltre che brillante (motivo per il cui il piombo si aggiunge al vetro cristallo), uno dei minerali pi\u00f9 densi, nettamente pi\u00f9 densa sia della galena che dell'altaite. Come molti altri ossidi, la plattnerite \u00e8 un minerale \"secondario\" e non si forma direttamente nel magma, ma quando altri minerali portatori di piombo si ossidano per l'esposizione agli agenti atmosferici.\nAbito cristallino.\nIn genere prismi tozzi sormontati da piramidi. Pi\u00f9 comunemente massivo. Su altri minerali del piombo spesso forma una crosta di ossidazione secca con piccoli cristalli brillanti.\nOrigine e giacitura.\n\u00c8 un minerale secondario che si \u00e8 formato da un'ossidazione superficiale di minerali di piombo.\nForma in cui si presenta in natura.\nIn aggregati di cristalli aciculari.\nLocalit\u00e0 di ritrovamento.\nA Mullan nella contea di Shoshone (Idaho, USA), a Mapimi nel Messico, in qualche miniera del bergamasco (Zorzone, presso Oltre il Colle, miniera di Puglio Pignolino, presso Dossena) in associazione a calcite, fluorite, ecc."}
{"id": "319809", "revid": "1442080", "url": "https://it.wikipedia.org/wiki?curid=319809", "title": "Ilmenorutilo", "text": "L'ilmenorutilo \u00e8 un variet\u00e0 del minerale rutilo."}
{"id": "319810", "revid": "1543377", "url": "https://it.wikipedia.org/wiki?curid=319810", "title": "Struverite", "text": "La struverite \u00e8 una variet\u00e0 di rutilo ricca di tantalio. Fu descritta come specie a s\u00e9 stante nel 1907 ed il nome \u00e8 stato dato in onore del mineralogista italiano Giovanni Struver (1842-1915) per poi essere disconosciuta dall'IMA nel 2006."}
{"id": "319811", "revid": "23", "url": "https://it.wikipedia.org/wiki?curid=319811", "title": "Tapiolite", "text": ""}
{"id": "319812", "revid": "365417", "url": "https://it.wikipedia.org/wiki?curid=319812", "title": "Tapiolite-(Fe)", "text": "La tapiolite-(Fe) \u00e8 un minerale scoperto da Nils Adolf Erik Nordenski\u00f6ld nel 1863. Il nome deriva dal suo contenuto di ferro e dal dio finlandese delle foreste Tapio perch\u00e9 il minerale venne scoperto in una pegmatite granitica in una regione boscosa della Finlandia. Originariamente era denominata tapiolite ma nel 1983 venne ridenominata ferrotapiolite per distinguerla dalla manganotapiolite.\nAbito cristallino.\nLa tapiolite-(Fe) si presenta come corti prismi, quasi equidimensionali o pi\u00f9 raramente allungati.\nOrigine e giacitura.\nLa tapiolite-(Fe) si trova nelle pegmatiti granitiche.\nForma in cui si presenta in natura.\nLa tapiolite-(Fe) si trova in piccole particelle disposte in una matrice o in granuli anedrali o subedrali."}
{"id": "319813", "revid": "287204", "url": "https://it.wikipedia.org/wiki?curid=319813", "title": "HMS Illustrious (R06)", "text": "La quinta HMS \"Illustrious\" (R06) della Royal Navy era una portaerei classe Invincible, affettuosamente chiamata \"Lusty\" dal suo equipaggio. \u00c8 diventata la nave ammiraglia della flotta il 4 agosto 2005 dopo la radiazione del servizio della sua nave sorella HMS \"Invincible\".\nServizio.\nVenne impostata a Swan Hunter sul fiume Tyne nel 1976 e varata nel 1981. Verso la fine del suo allestimento scoppi\u00f2 la Guerra delle Falkland. In conseguenza di ci\u00f2 i lavori di completamento vennero grandemente accelerati, anche se la guerra termin\u00f2 prima della loro fine. Comunque fino a che l'aeroporto di Port Stanley non fosse stato riparato occorreva che una portaerei stazionasse nella zona per proteggere l'area da possibili attacchi argentini. Tra le due portaerei presenti, la rimase in servizio in zona per molti mesi, mentre la rientrava alla base. Non appena pronta, la \"Illustriuos\" venne inviata nel Sud Atlantico a dare il cambio alla \"Invincible\" ed entr\u00f2 effettivamente in servizio mentre era gi\u00e0 in viaggio per le Falklands. Una volta riparato l'aeroporto la \"Illustriuos\" ritorn\u00f2 nel Regno Unito per effettuare regolari crociera e periodo di prova, entrando formalmente in servizio il 20 marzo 1983.\nPer il resto del decennio non partecip\u00f2 pi\u00f9 ad alcuna azione, ma continu\u00f2 ad essere un bene di valore per la Royal Navy, partecipando ad esercitazioni in tutto il mondo. In questi anni ricevette numerosi miglioramenti, tra cui uno \"ski jump\" con un angolo pi\u00f9 acuto per permettere agli Harrier di decollare con un carico utile maggiore.\nDurante gli anni 1990 il suo compito principale fu di mantenere la no-fly zone sopra la Bosnia durante la guerra. Tutte e tre le portaerei della Royal Navy prestarono servizio a turno nell'area. Alla fine del secolo la \"Illustrious\" venne sottoposta a modifiche e manutenzioni estese del costo di oltre 12 milioni di sterline, tra cui la rimozione del sistema difensivo \"Sea Dart\" per aumentare la superficie del ponte e permettergli di imbarcare fino a 22 aerei, tra cui gli Harrier GR.7 e i Sea Harrier FA.2.\nNel 2000 prese parte alla Operation Palliser, il cui scopo era di restaurare la pace e la stabilit\u00e0 della Sierra Leone, conducendo una \"task force\" navale che comprendeva l\"Ocean\", l\"Argyll\", la \"Iron Duke\", la \"Chatham\" e diverse navi ausiliarie.\nNell'autunno 2001 mentre partecipava all'esercitazione \"Saif Sareea II\" in Oman si verific\u00f2 l'attentato terroristico al World Trade Center trasformando l'esercitazione in una missione di guerra. La \"Illustrious\" rimase in Medio Oriente, mentre altri elementi della sua task force rientrarono nel Regno Unito per riallestimenti. La \"Illustrious\" aveva imbarcato a bordo squadre di Royal Marines pronte per possibili operazioni in Afghanistan, che per\u00f2 non si verificarono fino a quando non venne sostituita dalla \"Ocean\" all'inizio del 2002. La \"Illustrious\" aveva comunque fornito un contributo di valore alle opzioni britanniche nel conflitto, fornendo un punto di lancio per le forze terrestri se questo si fosse reso necessario.\nAll'inizio 2003 venne ulteriormente aggiornata al Rosyth Dockyard. Lo \"ski jump\" venne completamente ricostruito, il sistema di comunicazione migliorato e la nave riconfigurata cos\u00ec da poter cambiare pi\u00f9 rapidamente tra il ruolo di portaerei e quello di portaelicotteri. Questo aggiornamento avrebbe dovuto permetterle di rimanere in servizio fino al 2012 quando era prevista l'entrata in servizio della prima porterei classe Queen Elizabeth. Al termine dell'aggiornamento nel dicembre 2004 la \"Illustrious\" \u00e8 ritornata a Portsmouth. Con la radiazione degli Harrier seguita a quella dei Sea Harrier, la nave \u00e8 diventata di fatto una portaelicotteri.\nDurante la crisi tra Israele e Libano del 2006 la \"Illustrious\" partecip\u00f2 insieme alla HMS \"Gloucester\" all'evacuazione di civili britannici da Beirut. \nNel marzo 2007 ha preso parte a una serie di esercizi di volo di caccia ad ala fissa nel Mare del Nord al largo di Hartlepool. Durante queste esercitazioni sette membri dell'equipaggio vennero elitrasportati presso un ospedale sulla terra ferma in seguito ad un'intossicazione chimica. Nel giugno dello stesso anno, dopo esercitazioni nel Mar Baltico, ha visitato la citt\u00e0 di Tallinn, capitale dell'Estonia, partecipando anche a delle esercitazioni. Nel mese di luglio ha partecipato ad un'esercitazione della US Navy sulla costa est degli Stati Uniti prima di fare ritorno a Portsmouth in agosto.\n\u00c8 stata radiata dal servizio attivo il 28 agosto 2014 nella base di Portsmouth.\nIl 6 maggio 2016 il Ministero della Difesa britannico metteva in vendita l'unit\u00e0 per la successiva demolizione."}
{"id": "319814", "revid": "767487", "url": "https://it.wikipedia.org/wiki?curid=319814", "title": "Sheryl Swoopes", "text": "Cresce da sola un figlio di nome Jordan, in onore di Michael Jordan, e ha attirato su di s\u00e9 l'interesse dei media quando a sorpresa ha annunciato la propria omosessualit\u00e0.\nCarriera.\nGli inizi nella NCAA.\nInizia a giocare a pallacanestro nel 1978, seguendo le orme del fratello maggiore, ma pratica anche atletica leggera, pallavolo e softball. Frequenta i corsi universitari alla Texas Tech, dove conquista l'alloro NCAA nel 1991. Viene anche eletta miglior giocatrice, dal momento che nella finale vinta 84-82 contro Ohio ha segnato ben 47 punti. Batte cos\u00ec anche il record di punti segnati in una finale NCAA femminile (il precedente era 28).\nVince anche due titoli della Southwest Conference, segnando in media 28,1 punti a partita. Nel 1993 \u00e8 giocatrice dell'anno, replicando la conquista del medesimo titolo vinto nel 1991 fra gli junior college con South Plains.\nL'arrivo in Italia e i tre ori Olimpici.\nNel 1993 parte per l'Italia, sbarcando a Bari, dove gioca 7 incontri, con 23,3 punti in media. Quindi torna negli USA, dove nel 1996 vince le Olimpiadi di Atlanta 1996, impresa riuscita anche ai Giochi di Sydney 2000 e di Atene 2004.\nLa WNBA e le Comets.\nNel 1997 nasce la WNBA e la Swoopes si accasa alle Houston Comets, scelta al draft con il numero 1. In Texas vince 4 campionati di fila, dal 1997 al 2000, con tre titoli di miglior giocatrice della lega (2000, 2002, 2005).\nIl 27 luglio 1999 realizza una tripla doppia (14 punti, 15 rimbalzi e 10 assist) e diventa la prima donna a riuscire nell'impresa. Inoltre \u00e8 per tre volte difensore dell'anno (2000, 2002 e 2003).\nNel luglio 2006, durante le celebrazioni del WNBA All-Star Game 2006, \u00e8 stata inserita nella WNBA All-Decade Team, cio\u00e8 le dieci migliori giocatrici dei primi dieci anni della WNBA.\nNel resto del mondo.\nOltre ai due titoli olimpici con la nazionale ha vinto anche il Mondiale nel 2002 in Cina.\nNel 2004-05 emigra in Russia e gioca a Samara, vincendo il campionato.\nNel 2005 approda al Taranto Cras Basket tenendo una media di 19,4 punti e 6,32 rimbalzi a partita.\nNel 2008 torna nella WNBA con le Seattle Storm."}
{"id": "319816", "revid": "4506", "url": "https://it.wikipedia.org/wiki?curid=319816", "title": "Villanova di Borca di Cadore", "text": ""}
{"id": "319818", "revid": "4711", "url": "https://it.wikipedia.org/wiki?curid=319818", "title": "Silvestro II", "text": ""}
{"id": "319821", "revid": "4711", "url": "https://it.wikipedia.org/wiki?curid=319821", "title": "Gregorio V", "text": ""}
{"id": "319825", "revid": "29880", "url": "https://it.wikipedia.org/wiki?curid=319825", "title": "Intervista col Vampiro (romanzo)", "text": ""}
{"id": "319827", "revid": "1318658", "url": "https://it.wikipedia.org/wiki?curid=319827", "title": "Niccol\u00f2 I", "text": ""}
{"id": "319830", "revid": "287204", "url": "https://it.wikipedia.org/wiki?curid=319830", "title": "Paradox Entertainment", "text": "Cabinet Entertainment precedentemente nota come Paradox Entertainment \u00e8 una compagnia svedese che tratta propriet\u00e0 intellettuali e produce film basati su di essi. Tutti gli affari sono condotti dall'ufficio centrale di Los Angeles negli Stati Uniti d'America.\nLa Paradox Entertainment comprendeva anche una divisione di sviluppo di videogiochi. Questa \u00e8 ora una societ\u00e0 distinta e separata, denominata Paradox Interactive (a sua volta formata da entit\u00e0 pi\u00f9 piccole, come la Paradox Development Studio).\nTra le propriet\u00e0 intellettuali possedute la pi\u00f9 famosa \u00e8 quella di \"Conan il barbaro\". Altre propriet\u00e0 includono altri personaggi creati da Robert E. Howard, come Bran Mak Morn, Kull e Solomon Kane. Possiede inoltre i diritti di \"Mutant Chronicles\", \"Warzone\", \"Kult\", \"Valhalla Chronicles\", \"Heavy Gear\" e \"Chronopia\".\nStoria.\nLa Paradox Entertainment fu fondata nel 1999, dalla ceneri della Target Games Interactive (la principale editrice di giochi di ruolo svedese, all'epoca in bancarotta.\nDichiara di avere tutti i diritti su tutte le storie di Robert E. Howard, acquistati nel 2002 dalla Conan Sales Company La propriet\u00e0 di questa diritti \u00e8 stata contestata dalla Stan Lee Media Inc il 21 agosto 2011, in occasione della pubblicazione del film \"Conan the Barbarian\" (di cui la Paradox Entertainment \u00e8 uno dei produttori). Secondo la Stan Lee Media Inc il trasferimento dei diritti alla Conan Sales, che li aveva venduti alla Paradox Entertainment era stata irregolare. Nel 2013 la corte si \u00e8 espressa ritenendo che la vendita fosse stata legale, confermando il parere dei giudici fallimentari espresso nel 2002, ed ha rigettato l'istanza della Stan Lee Media\nNel 2004, la compagnia spost\u00f2 la sua sede di affari a Los Angeles, creando la Paradox Interactive, come societ\u00e0 separata con sede a Stoccolma per proseguire lo sviluppo di videogiochi.\nNel 2015 La compagnia \u00e8 stata comprata dalla Cabinet Entertainment di Fredrik Malmberg mediante la Cabinet Holdings. L'acquisto ha compreso tutte le sussidiarie le loro propriet\u00e0 comprese i diritti su tutti i personaggi di Robert E. Howard, cos\u00ec come le propriet\u00e0 originali della Target Games, come \"Mutant Chronicles\", \"Warzone\", \"Kult\", \"Chronopia\" e \"Mutant\". Il prezzo di acquisto \u00e8 stato pari a 7 milioni di dollari in contanti\nFilmografia.\nI film prodotti dalla Cabinet Entertainment (compresi quelli accreditati a Fredik Malberg, ceo della Cabinet) sono :"}
{"id": "319838", "revid": "4711", "url": "https://it.wikipedia.org/wiki?curid=319838", "title": "Adriano I", "text": ""}
{"id": "319841", "revid": "1318658", "url": "https://it.wikipedia.org/wiki?curid=319841", "title": "Leone IV", "text": ""}
{"id": "319843", "revid": "125471855", "url": "https://it.wikipedia.org/wiki?curid=319843", "title": "Luca Pancalli", "text": "Biografia.\nFrequenta il liceo scientifico e sin da bambino mostra grande predisposizione per lo sport. Sceglie, approdandovi dal nuoto gi\u00e0 praticato a livello agonistico, il pentathlon moderno, la disciplina pi\u00f9 articolata, in termini di abilit\u00e0 richieste: tiro a segno, scherma, nuoto, equitazione, corsa.\nDopo aver vinto tre campionati italiani giovanili di pentathlon moderno dal 1978 al 1980 conquista un posto in nazionale juniores. A Vienna, dove si reca per un meeting internazionale, riporta nel giugno 1981 un grave incidente durante una frazione di gara a cavallo che gli procura una frattura alle vertebre cervicali, conseguente lesione spinale e paralisi degli arti inferiori.\nSi laurea in Giurisprudenza nel novembre 1988 presso l'universit\u00e0 \"La Sapienza\" di Roma con il massimo dei voti e lode discutendo una tesi in diritto civile e iniziando pure la pratica da procuratore legale e notaio. Continua a praticare attivit\u00e0 sportiva ad altissimo livello nonostante sia costretto su una sedia a rotelle. Partecipa a quattro edizioni dei Giochi Paralimpici: Stoke Mandeville/New York 1984, Seul 1988, Barcellona 1992 e Atlanta 1996, sempre nel nuoto vincendo in tutto otto ori, sei argenti ed un bronzo. Ai giochi di Seul 1988 conquista tre medaglie d'oro e tre d'argento, stabilendo anche i nuovi record mondiali nei 50 e 100 stile libero. Ai mondiali di Assen nei Paesi Bassi accresce il suo palmares sportivo con quattro titoli mondiali, nei 50 stile libero, 200 misti, 50 farfalla e staffetta 4x50 stile libero.\nNel 1993 comincia l'avventura di dirigente sportivo ed i primi contatti con il CONI (Comitato Olimpico Nazionale Italiano): fonda, con Clay Regazzoni, la Federazione Italiana Sportiva Automobilismo Patenti Speciali (FISAPS), organismo allora riconosciuto dal CONI quale una delle Discipline associate, di cui \u00e8 presidente fino al 1996, quando passa a ricoprire l'incarico di vice presidente nazionale della Federazione Italiana Sport Disabili (FISD). Nel 1996 decide il ritiro dalle competizioni sportive, ma prima si regala ad Atlanta 1996 altre due medaglie d'oro e tre d'argento. Diventa avvocato nel 1997. Autore di due manuali di diritto, compendi della normativa vigente in favore dei cittadini disabili, ha pubblicato diversi interventi in materia di diritto sportivo e impiantistica, tenendo, sulle stesse materie, docenze presso le pi\u00f9 importanti universit\u00e0 italiane.\nNel 2000 \u00e8 presidente della Federazione Italiana Sport Disabili (FISD), che solo grazie alla sua incessante azione tesa allo sviluppo del movimento, con legge dello stato, diventa Comitato Italiano Paralimpico (CIP). Dal 2005 \u00e8 confermato alla presidenza del comitato, carica che tuttora ricopre essendo stato rieletto con il 99% dei consensi alla stessa nel febbraio 2009. Ricopre la carica di vice presidente del CONI nei quadrienni 2004-2008 e 2008 - 2012. Dal 2005 al 2013 \u00e8 Segretario Generale del Comitato Paralimpico Europeo (EPC). \u00c8 stato, insieme a Tiziana Nasi, uno dei promotori delle Paralimpiadi in Italia e della Cerimonia di apertura dei IX Giochi Paralimpici invernali di Torino 2006.\nIl 21 settembre 2006 a seguito delle dimissioni di Guido Rossi, \u00e8 stato nominato commissario straordinario della Federazione Italiana Giuoco Calcio (FIGC). Nell'ottobre del 2006 ha criticato la posizione assunta da Guido Rossi nell'assegnare il titolo 2006 all', ritenendo che a suo parere sarebbe dovuto restare non assegnato. Dopo gli episodi di violenza verificatisi a Catania il 2 febbraio 2007 in occasione del derby siciliano Catania-Palermo, in cui ha perso la vita l'ispettore capo Filippo Raciti, Pancalli ha sospeso \"sine die\" tutte le partite di tutti i campionati di calcio italiani, dalla Serie A alle giovanili. Dimessosi dalla carica, ha mantenuto gli impegni istituzionali in seno al CONI e al CIP.\nNel gennaio del 2008 \u00e8 nominato presidente del comitato per l'attuazione del programma straordinario per l'impiantistica sportiva destinata allo sport professionistico. Ha promosso la realizzazione a Roma della Citt\u00e0 dello Sport Paralimpico, impianto modello a livello mondiale inaugurato alla presenza del Presidente della Repubblica Mattarella nel settembre 2017. Ha diretto inoltre \"l'Istituto di scienza e medicina dello sport\" del CONI dal settembre 2009 al giugno 2013.\nL'8 febbraio 2011 \u00e8 stato nominato dalla giunta del CONI Commissario Straordinario della Federazione Italiana Danza Sportiva in seguito alle dimissioni del presidente Ferruccio Galvagno, incarico ricoperto fino a luglio 2012. Nel dicembre 2011 viene insignito dall'IPC (Comitato Internazionale Paralimpico) del \"Paralympic Order\", massimo ed esclusivo riconoscimento conferito dall'organismo internazionale a persone che nella vita si siano particolarmente prodigate per lo sviluppo del movimento paralimpico. Nel settembre 2013 \u00e8 stato nominato Presidente del settore giovanile e scolastico della FIGC, incarico che ricopre fino a luglio 2014.\nNel maggio del 2015 viene inserito dal CONI tra le \u201c100 leggende dello sport\u201d, ex atleti italiani che si sono distinti in campo internazionale, ed una targa a lui dedicata si trova a Roma nella \u201cWalk of fame dello sport italiano\u201d voluta dal Presidente del Coni Giovanni Malag\u00f2. Nel 2017, grazie alla approvazione della L.124/15 sul riordino della pubblica amministrazione, i successivi DPCM del 25 agosto 2016 e del 17 febbraio 2017, il suo progetto teso a contribuire alla massima diffusione del movimento Paralimpico in Italia ed alla sua piena legittimazione, compie un ulteriore fondamentale passo: il CIP viene definitivamente riconosciuto Ente Pubblico. Nel settembre 2017, primo italiano nella storia del movimento, viene eletto membro del Comitato esecutivo dell\u2019IPC (Comitato Internazionale Paralimpico).\nIl 24 gennaio 2018 viene eletto alla presidenza del CIP ente pubblico con il 91,7% dei consensi.\nIl 25 maggio 2021 viene confermato nuovamente alla presidenza per il quadriennio 2020-2024 raccogliendo il 94,3% dei consensi espressi dal Consiglio Nazionale Elettivo .\nPolitica.\nNel 1990 diventa responsabile nazionale per le politiche sociali della UIL, incarico che rivestir\u00e0 per 17 anni, e componente, con voto, della direzione nazionale UIL.\nIl 26 giugno 2013 viene nominato Assessore allo sport, qualit\u00e0 della vita e benessere della giunta comunale di Roma con Ignazio Marino sindaco. Il 26 novembre 2014 rassegna le dimissioni.\nDurante la sua carriera sportiva, \u00e8 stato anche candidato del Partito Socialista Italiano nelle Elezioni politiche italiane del 1992."}
{"id": "319844", "revid": "4711", "url": "https://it.wikipedia.org/wiki?curid=319844", "title": "Bonifacio V", "text": ""}
