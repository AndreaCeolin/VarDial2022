{"id": "285900", "revid": "287204", "url": "https://it.wikipedia.org/wiki?curid=285900", "title": "Kimono", "text": "Il \u00e8 un indumento tradizionale giapponese, nonch\u00e9 il costume nazionale del Paese del Sol levante.\nIn origine il termine \"kimono\" veniva usato per ogni tipo di abito; in seguito \u00e8 passato a indicare specificamente l'abito lungo portato ancor oggi da persone di entrambi i sessi e di tutte le et\u00e0. Il kimono \u00e8 molto simile agli abiti in uso durante la dinastia cinese Tang. Il kimono \u00e8 una veste a forma di T, dalle linee dritte, che arriva fino alle caviglie, con colletto e maniche lunghe. Le maniche solitamente sono molto ampie all'altezza dei polsi, fino a mezzo metro. Tradizionalmente le donne nubili indossano kimono con maniche estremamente lunghe che arrivano fin quasi a terra, chiamato \"furisode\". La veste \u00e8 avvolta attorno al corpo, sempre con il lembo sinistro sopra quello destro (tranne che ai funerali dove avviene il contrario) e fissato da un'ampia cintura annodata sul retro chiamata \"obi\".\nMolti credono che il kimono sia l'uniforme utilizzata nella pratica delle arti marziali giapponesi, dovuto spesso all'errata credenza diffusa nei film del genere; in realt\u00e0 si usa il termine \"keikogi\" per identificare l'abbigliamento per la pratica delle discipline marziali. Il kimono viene generalmente abbinato a delle calzature tradizionali giapponesi (simili alle infradito): i sandali \"z\u014dri\" e i \"geta\" con lo \"yukata\" e a dei calzini che dividono l'alluce dalle altre dita chiamati \"tabi\". Solitamente quest'ultimi non utilizzati con lo \"yukata\", dove di solito si tengono i piedi scoperti con i soli \"geta\", ma c'\u00e8 una versione di \"tabi\" leggeri ed elastici che pu\u00f2 venire utilizzata.\nAl giorno d'oggi, al contrario di quello che spesso si crede, il kimono \u00e8 un capo d'abbigliamento non necessariamente costoso. Normalmente i kimono nuovi, essendo un abito pregiato, possono costare molto, soprattutto se d'autore, ma si riescono a trovare anche a prezzi bassi. Infatti in Giappone si usa ormai spesso acquistare i kimono e alcuni accessori come ad esempio l\"'obi\", nel mercato dell'usato, tramite i vari negozi o siti internet dedicati che offrono una vastissima scelta e dove c'\u00e8 molta richiesta anche dagli stranieri, siccome il prezzo dei kimono usati scende vertiginosamente, arrivando a costare anche pochissimo e sono tenuti come nuovi.\nStoria.\nLa storia e lo sviluppo del kimono vennero pesantemente influenzati dall'abbigliamento tradizionale cinese del popolo Han, chiamato \"hanfu\", grazie alle ambasciate giapponesi presenti in Cina nel IV secolo. Fu comunque nell'VIII secolo che il costume cinese divenne popolare in Giappone, ma \u00e8 durante il periodo Heian (794\u20131192) che il kimono divenne sempre pi\u00f9 simile a quello attuale, anche se all'epoca veniva ancora coperto con una sorta di grembiule chiamato \"mo\". Durante il periodo Muromachi (1392\u20131573) il \"kosode\", un antesignano del kimono che per\u00f2 veniva considerato ancora parte della biancheria intima, cominci\u00f2 invece a essere indossato senza la gonna-pantalone \"hakama\" sopra di esso e quindi cominci\u00f2 anche a essere fissato al corpo con una cintura apposita, la cintura obi. Durante il periodo Edo le maniche iniziarono ad allungarsi, specialmente tra le donne non sposate, e la cintura obi inizi\u00f2 a diventare pi\u00f9 larga, con vari tipi di nodi e allacciature sempre meno semplici. Da allora la forma base del kimono maschile e femminile \u00e8 rimasta essenzialmente immutata.\nCaratteristiche.\nI kimono da uomo sono disponibili in varie taglie, ma tradizionalmente tutti i kimono da donna sono sostanzialmente di una sola taglia e vengono adattati alle varie forme e dimensioni del corpo rimboccando o piegando opportunamente il tessuto. Un kimono cucito perfettamente ha le maniche che terminano esattamente alla fine dei polsi quando le braccia sono abbassate. La lunghezza ideale del kimono da uomo dovrebbe arrivare alle caviglie senza essere piegato in vita; quello da donna \u00e8 invece pi\u00f9 lungo, ma arriva comunque alle caviglie dato che viene ripiegato in vita sotto la cintura obi. Questa ripiegatura viene chiamata \"ohashori\".\nI kimono tradizionali vengono realizzati come in passato, ovvero vengono ricavati da un singolo rotolo di stoffa chiamato \"tan\", largo circa trentacinque centimetri e lungo circa undici metri e mezzo (per un kimono per adulti); questo rendeva difficile e costoso avere dei kimono di taglie grandi, per persone alte di statura o molto corpulente, come ad esempio i lottatori di sumo che indossavano kimono fatti su misura. Il kimono finito consiste quindi di quattro larghe strisce di tessuto: due pannelli che coprono il corpo e due che vanno a formare le maniche pi\u00f9 due piccole strisce per il colletto e i risvolti del pannello frontale. In passato il kimono veniva spesso scucito per lavare separatamente i vari pannelli e ricucito a mano. Tessuti e metodi di lavaggio moderni hanno reso obsoleta questa pratica. A volte, quando il kimono deve essere conservato per lungo tempo, lungo gli orli esterni vengono messi dei punti di imbastitura piuttosto laschi, per evitare pieghe e torciture indesiderate nonch\u00e9 per mantenere il corretto allineamento dei vari strati dell'abito.\nI kimono tradizionali sono cuciti a mano e i tessuti usati per il loro confezionamento sono spesso fatti e decorati a mano. Il kimono pu\u00f2 essere decorato con motivi singoli o ripetuti, ottenuti con diverse tecniche, tra cui lo \"yuzen\", un tipo di tintura resistente prodotto con una pasta di riso, lo \"shibori\" e la pittura a mano o con uno stencil. Decorazioni ripetute regolari che coprono grandi parti del kimono sono generalmente prodotte con lo \"yuzen\" e una fustella. Con il tempo ci sono state molte variazioni dei colori, dei tessuti e dello stile, cos\u00ec come per gli accessori come l'obi.\nI kimono e le cinture obi sono tradizionalmente fatti di seta, broccato o satinato (come il \"rinzu\"). I kimono moderni sono disponibili anche in tessuti meno costosi e meno delicati, come quelli fatti con il rayon, il cotone, il poliestere o altre fibre sintetiche. La seta \u00e8 considerata comunque ancora il tessuto ideale ed \u00e8 praticamente obbligatoria nelle occasioni formali. Le fantasie ricamate o stampate sul kimono possono anche essere abbinati alla stagione.\nOggigiorno il kimono viene indossato sopra una sottoveste apposita, mentre in passato venivano indossati svariati strati di indumenti che venivano poi coperti con il kimono vero e proprio. I vecchi kimono sono spesso riciclati in vari modi: vengono alterati per fare degli \"haori\", \"hiyoku\" o dei kimono per bambini; vengono inoltre usati per fare delle borsette o accessori simili. Un kimono rovinato sotto il punto vita pu\u00f2 comunque essere indossato sotto una \"hakama\".\nEsistono diversi stili di kimono per le varie occasioni, dalle pi\u00f9 formali alle pi\u00f9 familiari. Il livello di formalit\u00e0 di un kimono da donna \u00e8 dato dalla sua forma (principalmente la lunghezza delle maniche), dal disegno, dal tessuto e anche dal colore. I kimono da uomo si presentano invece generalmente in un'unica forma e sono di colori spenti. Il loro grado di formalit\u00e0 \u00e8 dato anche dal colore degli accessori, dal tipo di tessuto e dal numero (o dall'assenza) di \"kamon\" (cimiero di famiglia).\nParti del kimono.\nIl kimono \u00e8 composto da svariate parti, ognuna con un nome specifico. Per il kimono da donna le parti che vanno a comporre l'indumento sono:\nIl kimono da donna.\nIl kimono da donna consiste di almeno dodici parti separate, da indossare, unire e fissare secondo regole precise. Per molte donne non risulta semplice indossare un kimono senza aiuto, ma in realt\u00e0 con un po' di pratica si pu\u00f2 indossare tranquillamente da sole, come fanno molte persone. Ancora oggi esistono assistenti professionali che aiutano le donne a indossare i kimono, specialmente nelle occasioni speciali. Tali assistenti hanno una licenza professionale e, oltre a lavorare spesso presso i saloni di parrucchiere, dove in Giappone si usa andare per acconciarsi i capelli quando si indossa il kimono, fanno anche visite a domicilio.\nCon il kimono da donna si utilizza spesso indossare dei fermagli ornamentali per capelli tradizionali giapponesi chiamati \"kanzashi\". La scelta del kimono da indossare in un'occasione \u00e8 legata a numerosi simboli e sottili messaggi sociali. La scelta riflette l'et\u00e0 della donna, il suo stato civile e la formalit\u00e0 dell'occasione. In ordine decrescente di formalit\u00e0 si hanno:\nIl kimono da uomo.\nA differenza dell'abito da donna i kimono da uomo sono molto pi\u00f9 semplici e si compongono di un minor numero di pezzi, esclusi calze e sandali. Inoltre non presentano l'apertura sotto alle ascelle come nei kimono da donna e spesso sono corredati del proprio \"Haori\" abbinato in tinta.\nOggi le principali differenze tra i kimono da uomo consistono nel tipo di tessuto e nel modello. Il kimono tipico \u00e8 di colore scuro (nero, blu scuro, grigio, verde scuro e pi\u00f9 raramente marrone o rosso bordeaux). I tessuti sono opachi e, nei modelli meno formali, presentano un motivo molto piccolo visibile solamente da molto vicino. Kimono meno formali possono essere di colori leggermente pi\u00f9 vivaci, come il viola, il verde e il blu. Alcuni lottatori di sumo a volte indossano anche colori particolarmente vivaci, come il fucsia. Quasi ogni kimono pu\u00f2 essere reso pi\u00f9 formale indossando \"hakama\" e \"haori\"."}
{"id": "285901", "revid": "438678", "url": "https://it.wikipedia.org/wiki?curid=285901", "title": "Stangeriaceae", "text": "Le Stangeriaceae sono una famiglia di piante dell'ordine Cycadales cui appartengono solo due generi viventi, \"Stangeria\" e \"Bowenia\".\nDistribuzione.\nLe specie viventi della famiglia si trovano in Sudafrica e in Australia (Queensland), mentre fossili si rinvengono nei sedimenti del Giurassico della Gran Bretagna.\nStudi cladistici avevano suggerito che il taxon fossile Mesodescolea, rinvenuto in strati del Cretaceo in Argentina avesse delle affinit\u00e0 con le Stangeriaceae. Tuttavia, tale fossile appartiene alle angiosperme e non alle cicadi .\nTassonomia.\nLa famiglia comprende 3 specie viventi suddivise in 2 generi:"}
{"id": "285904", "revid": "1305772", "url": "https://it.wikipedia.org/wiki?curid=285904", "title": "Paradosso di d'Alembert", "text": "In fluidodinamica il paradosso di d'Alembert consiste nell'osservare che in un fluido sotto le ipotesi di modello a potenziale, che implicano che il flusso sia irrotazionale (quindi a vorticit\u00e0 nulla) e subsonico, non possono svilupparsi forze aerodinamiche poich\u00e9 esse si ricavano proprio per integrazione della vorticit\u00e0. \nDescrizione.\nIl modello matematico di flusso stazionario a potenziale che descrive perfettamente il comportamento di un fluido non viscoso, anche se certamente non rispecchia la realt\u00e0 fisica, permette in certi casi di approssimare il comportamento di certi flussi reali ad alto numero di Reynolds.\nJean le Rond d'Alembert fu il primo a rendersi conto come su un corpo immerso in un flusso a potenziale, a prescindere dalla forma, non potesse agire alcuna forza aerodinamica. Questo chiaramente \u00e8 un grosso limite e mentre allora il modello in discussione sar\u00e0 buono per tutte le regioni del flusso dove la vorticit\u00e0 pu\u00f2 essere considerata nulla, e quindi dove potranno essere trascurati i termini dinamici dovuti alla viscosit\u00e0, non si avviciner\u00e0 minimamente alla realt\u00e0 nelle zone dove la vorticit\u00e0 sar\u00e0 decisamente diversa da zero, perch\u00e9 \u00e8 proprio la viscosit\u00e0 che d\u00e0 origine alla portanza. Per i corpi aerodinamici ad alti Reynolds la vorticit\u00e0 sar\u00e0 confinata nello strato limite (che sar\u00e0 sempre pi\u00f9 sottile all'aumentare del numero di Reynolds) e nella scia del corpo.\nTuttavia il modello a potenziale descrive correttamente il comportamento del fluido non viscoso attorno a un corpo che, \u00e8 esperienza comune, se immerso in un flusso, \u00e8 quantomeno soggetto a una resistenza e avverte quindi una componente della forza aerodinamica. \nCom'\u00e8 allora possibile che il modello a potenziale descriva correttamente il comportamento di un fluido non viscoso se nella sua definizione \u00e8 implicita l'irrotazionalit\u00e0 e la conseguente assenza di forze?\nIl paradosso trova una soluzione se affermiamo che la forza aerodinamica \u00e8 determinata unicamente dalla vorticit\u00e0 presente nella scia e nello strato limite che, per corpi aerodinamici a elevato numero di Reynolds, possono essere considerati cos\u00ec sottili da non alterare la validit\u00e0 dell'ipotesi di campo di moto interamente irrotazionale e consentono dunque l'applicazione del modello a potenziale in tutto lo spazio considerato. All'atto pratico nella valutazione della azioni aerodinamiche, queste osservazioni si ridurranno a opportuni accorgimenti matematici da introdurre nella fase di calcolo."}
{"id": "285907", "revid": "1652635", "url": "https://it.wikipedia.org/wiki?curid=285907", "title": "Lupara (arma)", "text": "La lupara indica in Italia un tipo di fucile a canne mozze tipico della Sicilia a cui \u00e8 stato sottratto il calcio, utilizzato per dare la caccia a lupi e cinghiali.\nIl nome deriva dal fatto che quest'arma veniva largamente utilizzata per cacciare i lupi usando cartucce caricate con pallettoni da 6 millimetri, tecnicamente un munizionamento spezzato N.7/0.\nUtilizzo del termine.\n\u00c8 stata spesso menzionata nelle cronache giornalistiche italiane, soprattutto a partire dagli anni sessanta del XX secolo, per il suo diffuso utilizzo nei delitti di \"cosa nostra\" e della 'ndrangheta. Nello stesso contesto, si segnala anche l'uso giornalistico dell'espressione lupara bianca, per quei delitti che, a prescindere dalle modalit\u00e0 di esecuzione, comportano la sparizione del corpo della vittima (\"lupara bianca\").\nSignificati alternativi.\n, per lupara non si intende il tipo di fucile, ma il modo di preparare i pallettoni, che vengono legati con del filo d'acciaio in modo da accrescere l'effetto dilaniante sulle carni delle vittime. \u00c8 questo il motivo per il quale, in un omicidio, viene immediatamente riconosciuto il metodo della lupara, bench\u00e9 raramente l'arma venga ritrovata.\nAnche Giuseppe Tomasi di Lampedusa ne \"Il Gattopardo\" usa il termine per indicare non il fucile ma il suo munizionamento: \"[...] lo hanno trovato morto [...] con dodici lupare nella schiena\"."}
{"id": "285913", "revid": "6923", "url": "https://it.wikipedia.org/wiki?curid=285913", "title": "Mauro Germ\u00e1n Camoranesi", "text": "Esterno destro rapido, l'esordio da professionista avviene in Messico, al Santos Laguna, dopo essersi formato in club argentini. Nel 1997 si trasferisce a Montevideo, Uruguay. Nello stesso anno torna in Argentina, firmando per il Banfield: 16 reti in 38 incontri convincono il Cruz Azul ad acquistarlo. L'esterno fa cos\u00ec ritorno anche in Messico, dove gioca tra il 1998 e il 2000, prima di trasferirsi in Italia, al nel 2000. A Verona \u00e8 schierato subito titolare: 51 incontri e 7 gol in Serie A, la lo acquista in compropriet\u00e0 a \u20ac 4 milioni nel 2002, riscattandone il cartellino dopo la prima stagione per altri 4,5 milioni di euro. Vince subito campionato e Supercoppa italiana nel 2003. Nel 2006, con la retrocessione del club torinese in Serie B, l'italo-argentino resta e contribuisce alla risalita verso la massima divisione. Dopo 288 presenze e 32 gol con la Juventus, nel 2010 si trasferisce in Germania, allo Stoccarda. Negli ultimi anni decide di fare ritorno nel Paese di nascita per terminare la carriera.\nDal 2003 al 2010 ha militato nella nazionale italiana, per un totale di 55 partite e 4 gol. Con l'Italia ha disputato due Europei (2004 e 2008), due Mondiali (quello del 2006, vinto in Germania da protagonista, e quello del 2010) e la Confederations Cup 2009.\nBiografia.\n\u00c8 nato in Argentina in una famiglia di sportivi: il padre Juan Carlos Camoranesi era un calciatore che ha giocato a livelli dilettantistici, mentre lo zio, N\u00e9stor Gomez, ha giocato nel massimo campionato argentino. Ha origini italiane da parte del bisnonno paterno Luigi, nato a Potenza Picena (MC) nel 1873 e morto nel 1953 a Villa Mitre, in Argentina.\nCaratteristiche tecniche.\nGiocatore.\nCalciatore che aveva nella tenacia una delle caratteristiche principali del suo stile di gioco, Camoranesi era un esterno di fascia dalla spiccata propensione offensiva, avvezzo a virtuosismi tecnici e a rifinire per i compagni, oltrech\u00e9 lui stesso capace di trovare con discreta frequenza la via del gol.\nCarriera.\nGiocatore.\nClub.\nEsordi in Sudamerica.\nMuove i primi passi nelle giovanili del Gymnasia Y Esgrima, in Argentina. Nel 1994, quando militava tra le file del settore giovanile dell'Aldosivi, fu autore, nel derby contro l'Alvarado, di un intervento falloso che caus\u00f2 la rottura di menisco e tendine del ginocchio del giocatore avversario Roberto Pizzo, che pot\u00e9 tornare all'attivit\u00e0 fisica solo dopo una lunghissima rieducazione e fu costretto a smettere di giocare. A sedici anni di distanza il giocatore \u00e8 stato condannato a versare dollari (pari a euro) per danni fisici: a Pizzo, infatti, rest\u00f2 il 39% di invalidit\u00e0 al ginocchio.\nSigla il suo primo contratto da professionista in Messico nel Santos Laguna (1996-1997). In seguito, firma un accordo con i Montevideo Wanderers. Con i \"Bohemios\" gioca solo alcune partite di Primera Divisi\u00f3n Uruguaya in quanto, dopo aver subito 10 giornate di squalifica per un pestone a un arbitro, l'esperienza si interrompe. Dopo una parentesi in patria nella stagione 1997-1998 al Banfield, torna in Messico ingaggiato dal Cruz Azul, squadra nella quale realizza 32 reti in 78 partite.\nVerona.\nNell'estate del 2000, viene acquistato dal . Con la nuova maglia esordisce in Serie A il 22 ottobre 2000 in Verona-Lazio 2-0 subentrando al 71' al posto di Vincenzo Italiano. Il 12 novembre arriva anche il suo primo gol in Serie A che vale il 2-2 finale in Vicenza-Verona. La squadra si salva dopo lo spareggio con la . In quella stagione realizza 22 presenze e 4 gol. Il 25 giugno 2001 viene riscattato l'intero cartellino dal Cruz Azul per 6 miliardi di lire.\nNella stagione 2001-2002, retrocede con il Verona in Serie B.\nJuventus.\nL'11 luglio 2002 passa alla Juventus in compropriet\u00e0 per 4 milioni di euro, per sostituire l'infortunato Gianluca Zambrotta. Esordisce con la maglia della Juventus il 15 settembre 2002 in Juventus-Atalanta (3-0). A Torino, sotto la guida tecnica di Marcello Lippi, \u00e8 subito titolare, disputando nella sua prima stagione tra le file bianconere, tra campionato e coppe, 45 partite, mettendo a segno 4 reti e vincendo il suo primo scudetto. Il 25 giugno 2003 viene riscattata la seconda met\u00e0 del cartellino per 4,5 milioni di euro ed un giovane della primavera bianconera.\nNelle stagioni a seguire rimane alla squadra torinese e il 14 ottobre 2005 prolunga il suo contratto fino al 2009. Con la Juventus conquista altri due scudetti nel 2004-2005 e nel 2005-2006, ma il primo viene revocato e il secondo non assegnato ai \"bianconeri\", che vengono declassati in ultima posizione in seguito alle sanzioni di Calciopoli.\nNella stagione 2006-2007, nonostante le sue richieste di cessione dopo la retrocessione nella serie cadetta, rimane nella squadra bianconera e realizza 4 gol contribuendo alla vittoria del campionato e alla promozione. Il 10 luglio 2007 prolunga fino al 2010 il suo contratto con il club torinese.\nNella stagione del ritorno in Serie A segna al Sant'Elia contro Cagliari, Milan e nel Derby d'Italia contro l'Inter in cui sigla il gol del pareggio, ma gioca solo poche partite, condizionato dagli infortuni. Rientra in campo dopo un lungo stop causato dalla lesione del retto femorale alla fine di gennaio 2008 in Coppa Italia contro l'Inter, partita in cui viene espulso pochi minuti dopo l'ingresso in campo. Il 22 marzo sigla uno dei due gol con cui la Juventus vince al Meazza contro i \"nerazzurri\". Termina la sua sesta stagione in \"bianconero\" con 22 presenze e 5 reti.\nAll'inizio della stagione 2008-2009 prolunga di un anno il suo contratto, ma \u00e8 vittima di diversi infortuni: dopo la sconfitta con il Palermo del 5 ottobre si procura una lesione di primo grado al bicipite femorale della coscia destra e ritorna pienamente disponibile a novembre inoltrato. Gioca la prima partita da titolare dopo lo stop il 29 novembre nella vittoria per 4-0 sulla , gara in cui si procura un nuovo infortunio dopo 4 minuti di gioco: lussazione acromion-claveare destra di primo grado, rimanendo in campo fino al termine del primo tempo e realizza il gol del vantaggio bianconero, suo primo gol stagionale.\nNella stagione successiva viene impiegato spesso come esterno nel rombo di centrocampo, in modo da favorire l'inserimento del trequartista brasiliano Diego.\nRealizza il suo primo gol stagionale il 28 ottobre 2009 contro la Sampdoria (5-1) su assist di Sebastian Giovinco. In Champions League, nel quarto turno della fase a gironi, realizza contro il Maccabi Haifa il gol della vittoria juventina. Pochi giorni dopo realizza a Bergamo contro l'Atalanta (2-5) la sua seconda doppietta in Serie A contro quest'ultima.\nCon la maglia bianconera in 8 stagioni colleziona 223 presenze e 27 gol in campionato, 11 presenze e un gol in Coppa Italia, 50 presenze e 4 gol nelle coppe europee e 3 presenze nella Supercoppa italiana per un totale di 288 presenze e 32 gol.\nStoccarda.\nIl 31 agosto 2010 viene ceduto a titolo definitivo allo Stoccarda, dove ritrova l'ex compagno bianconero Cristian Molinaro. Debutta nella Bundesliga in data 11 settembre, schierato titolare nella sfida persa per 2-1 in casa del Friburgo. L'esperienza in Germania, dove Camoranesi totalizza 14 presenze tra campionato, Coppa di Germania ed Europa League, si chiude dopo appena 4 mesi, infatti il 26 gennaio 2011 rescinde consensualmente il contratto che lo legava alla societ\u00e0.\nLan\u00fas e Racing Club.\nIl 2 febbraio firma per il Lan\u00fas un contratto per due anni, con l'opzione di allenare le giovanili se decide di ritirarsi.\nDebutta nel campionato argentino nella partita Lanus-Arsenal del 14 febbraio quando, entrato al 37' del secondo tempo, fornisce un assist che la sua squadra converte nel secondo gol, in una partita vinta per 3-1.\nIl 23 luglio si rende protagonista di un brutto episodio: durante un'amichevole pre-campionato contro l'All Boys l'italo-argentino colpisce con due pugni al volto l'uruguayano Juan Pablo Rodr\u00edguez Conde, facendo scaturire una rissa conclusasi con la sospensione della partita. L'ex giocatore della Juventus ha poi proseguito lo scontro negli spogliatoi.\nIl 27 ottobre in Lan\u00fas-Racing Club dopo essere stato espulso colpisce con un calcio al volto l'avversario Patricio Toranzo e uscendo dal campo litiga con l'allenatore del Racing Diego Simeone.\nConclude il suo anno al Lan\u00fas con 42 presenze (divise tra Apertura, Chiusura, Copa Libertadores e Copa Sudamericana), una rete e 12 assist.\nIl 22 luglio 2012 viene ceduto allo stesso Racing Club, dove si conferma titolare della squadra. Realizza la sua prima rete in maglia biancoceleste il 2 dicembre nella sfida casalinga contro la formazione dell'All Boys, partita che verr\u00e0 vinta dai padroni di casa per 3-1. Il 13 febbraio 2014 ufficializza il ritiro dal calcio giocato al termine stagione, ma il 16 aprile viene messo fuori rosa per aver criticato il tecnico Merlo.\nNazionale.\nViene ignorato dallo staff tecnico dell'Argentina, suo paese di provenienza. Cos\u00ec, grazie alla legge che attribuisce la cittadinanza italiana a chi abbia almeno un ascendente italiano, diventa a tutti gli effetti cittadino italiano.\nCi\u00f2 gli permette di venire convocato dal commissario tecnico della Nazionale italiana Giovanni Trapattoni, che lo fa esordire il 12 febbraio 2003, a 26 anni, nella partita amichevole Italia-Portogallo (1-0) disputata a Genova; quasi 40 anni dopo Angelo Benedicto Sormani, l'ultimo oriundo a vestire la maglia azzurra prima di lui. Dopo il suo inserimento nel gruppo viene convocato per l'Europeo 2004, dove l'Italia esce nella fase a gironi.\nConfermato da Marcello Lippi, diventato c.t. dopo l'Europeo, partecipa al vittorioso Mondiale 2006 in Germania, giocando stabilmente da titolare sulla fascia destra e scendendo in campo nella finale del 9 luglio 2006 all'Olympiastadion di Berlino contro la Francia.\nViene considerato un punto fermo anche sotto la gestione del nuovo c.t. Roberto Donadoni, che lo convoca per l'Europeo 2008, dove l'Italia esce ai quarti di finale contro i futuri campioni della Spagna.\nCon Lippi, tornato alla guida degli \"Azzurri\", prende parte alla Confederations Cup 2009 in Sudafrica, dove l'Italia viene eliminata al primo turno.\nIl 10 ottobre 2009 segna un gol nella gara contro l'Irlanda (2-2) che certifica la qualificazione al Mondiale 2010, sempre in Sudafrica. A 33 anni partecipa al suo secondo campionato mondiale, scendendo in campo nelle prime due partite del girone; non viene invece impiegato nella terza, la sconfitta per 3-2 contro la Slovacchia che sancisce l'eliminazione dell'Italia, e dopo 7 anni di militanza annuncia l'addio alla nazionale.\nNella storia della Nazionale italiana \u00e8 l'oriundo con pi\u00f9 presenze, a quota 55. \u00c8 il settimo oriundo e unico nel dopoguerra ad aver vinto un campionato del mondo con la maglia azzurra (per gli altri bisogna risalire ai campionati del mondo del 1934 e 1938, quando lo vinsero Anfilogino Guarisi, Atilio Demar\u00eda, Enrique Guaita, Luis Monti, Raimundo Orsi e Michele Andreolo).\nAllenatore.\nIl 15 dicembre 2014 inizia la sua prima esperienza da allenatore, nella serie cadetta messicana, guidando il Coras de Tepic. Si dimette il 19 agosto 2015 mezz'ora prima del match contro il Chivas.\nIl 21 dicembre dello stesso anno diventa ufficialmente il nuovo allenatore del Tigre nella Primera Divisi\u00f3n, la massima serie del campionato argentino.\nIl 17 marzo 2016 viene sollevato dall'incarico, dopo aver ottenuto soltanto 5 punti in sette partite di campionato.\nIl 31 agosto 2016 diventa il nuovo allenatore del Cafetaleros de Chiapas, formazione della seconda divisione messicana. Si dimette il 24 gennaio 2017.\nNell'ottobre 2017 inizia a seguire a Coverciano il corso speciale per allenatori UEFA B/UEFA A, che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A. Il 15 dicembre consegue la licenza. Il 5 novembre 2018 inizia il corso da allenatore di prima categoria UEFA PRO.\nIl 3 gennaio 2020 viene scelto come nuovo tecnico del , terzultimo nella massima divisione slovena con 19 punti. Ad una giornata dalla fine del campionato la squadra si salva, avendo raggiunto la settima posizione con 46 punti.\nIl 3 settembre diventa il nuovo allenatore del Maribor. Dopo aver condotto in testa gran parte del campionato, viene esonerato il 24 febbraio 2021 con la squadra in seconda posizione a soli due punti dalla capolista.\nDopo il ritiro.\nNell'agosto 2018 diventa opinionista della piattaforma DAZN per il campionato italiano di Serie A."}
{"id": "285915", "revid": "599013", "url": "https://it.wikipedia.org/wiki?curid=285915", "title": "Cifrario polialfabetico", "text": "In crittografia, un cifrario a sostituzione polialfabetica fa uso di un numero pi\u00f9 o meno grande di \"alfabeti\" per sostituire le lettere del messaggio, usando un determinato ordine che costituisce la \"chiave\". Esempio di cifrario polialfabetico \u00e8 il cifrario di Vigen\u00e8re. Si contrappone ai cifrari a sostituzione di tipo monoalfabetico quale ad esempio il cifrario di Cesare.\nEsempio.\nDati i seguenti alfabeti di cifratura:\ne scelta la chiave di cifratura \"ZN\" per cifrare il messaggio \"L'incontro \u00e8 alle sette\", si procede alla sostituzione di ciascuna lettera con quella dell'alfabeto corrispondente secondo la chiave, dopo aver ripetuto quest'ultima fino alla fine del messaggio:\nLa resistenza alla crittanalisi dei cifrari polialfabetici, ed in particolare all'analisi delle frequenze, \u00e8 legata al numero di alfabeti distinti utilizzati, cio\u00e8 al numero n che identifica la lunghezza della chiave, e alla sua casualit\u00e0."}
{"id": "285916", "revid": "1458600", "url": "https://it.wikipedia.org/wiki?curid=285916", "title": "Vado al massimo", "text": "Vado al massimo \u00e8 il quinto album del cantautore italiano Vasco Rossi, pubblicato il 13 aprile 1982.\nRimasto in classifica per sedici settimane, l'album vendette pi\u00f9 di 200.000 copie.\nDescrizione.\nVasco Rossi \u00e8 autore dei testi e della musica di quasi tutti i brani, ad eccezione di \"Splendida giornata\" e di \"La noia\", la cui musica \u00e8 stata composta da Tullio Ferro, e \"Canzone\", con musica composta da Maurizio Solieri.\nCon il brano che d\u00e0 il titolo all'album, Vasco aveva partecipato al Festival di Sanremo 1982 per volont\u00e0 di Gianni Ravera, arrivando in finale. La canzone \"Vado al massimo\" \u00e8 uno sberleffo contro i giornalisti che l'avevano aspramente criticato, in particolare Nantas Salvalaggio che, in un articolo dal titolo \"Anche alla TV c'\u00e8 l'\"ero\" libera\", lo aveva definito \"zombie, alcolizzato, drogato \u201cfatto\u201d\".\n\"Canzone\", scritta da Maurizio Solieri, viene proposta a Vasco da Guido Elmi, il quale inizialmente non \u00e8 molto convinto della scelta di proporre questo brano. Le prime strofe sono dedicate al padre di Vasco deceduto da poco, poi cambia la dedica della canzone rivolgendosi ad una donna poich\u00e9 non voleva parlare del suo genitore.\nAltro brano importante del disco \u00e8 \"Ogni volta\" che Rossi riteneva per\u00f2 troppo intimo per poter essere capito dal pubblico.\n\"La noia\" \u00e8 dedicata al paese natale di Vasco, Zocca (MO).\nDa questo disco non viene estratto alcun video.\n\"Vado al Massimo\" nella sua stesura originale recitava il verso \u00ab\" [...] vado al Messico, voglio andare a vedere se come dice il droghiere, laggi\u00f9 masticano tutti foglie intere...\"\u00bb. Una canzone con un testo cos\u00ec esplicito non avrebbe potuto gareggiare al festival di Sanremo, perci\u00f2 la frase venne fatta terminare in maniera diversa: \u00ab\" [...] laggi\u00f9 vanno tutti a gonfie vele!\"\u00bb\nSingoli.\nDa quest'album venne estratto il 45 giri \"Vado al massimo/Ogni volta\" (Carosello, CI 20506) ed il remix \"Splendida giornata (remix)/Splendida giornata (strumentale)\" (Carosello, CIX 45)"}
{"id": "285919", "revid": "125961685", "url": "https://it.wikipedia.org/wiki?curid=285919", "title": "Giorgio Chiellini", "text": "Nella sua carriera ha vinto un record di nove campionati consecutivi di Serie A con la Juventus (dal 2011-12 al 2019-20), club con cui ha conquistato anche cinque Coppe Italia (di cui un record di quattro consecutive dal 2014-15 al 2017-18 e ancora nel 2020-21), cinque Supercoppe di Lega (2012, 2013, 2015, 2018 e 2020) e un campionato di Serie B (2006-07), raggiungendo inoltre due finali di UEFA Champions League (2015 e 2017); in precedenza con il , squadra in cui \u00e8 cresciuto, aveva vinto un campionato di Serie C1 (2001-02).\nCon la nazionale ha trionfato all'europeo itinerante di Europa 2020; tra gli altri piazzamenti, \u00e8 stato finalista all'europeo di e terzo classificato alla Confederations Cup di Brasile 2013 e alla UEFA Nations League del 2020-2021. In azzurro ha inoltre preso parte ai mondiali di e , agli europei di e e alla Confederations Cup di Sudafrica 2009. A livello giovanile, con l' \u00e8 stato medaglia di bronzo ai Giochi di , mentre in precedenza con l' si era laureato campione d'Europa a Liechtenstein 2003.\nRitenuto tra i migliori difensori della sua generazione, a livello individuale \u00e8 stato eletto tre volte migliore difensore AIC (2008, 2009 e 2010, quest'ultimo condiviso con Walter Samuel), oltrech\u00e9 inserito cinque volte nella squadra dell'anno AIC (2013, 2015, 2016, 2018 e 2019), tre nell'ESM Team of the Year (2013, 2015 e 2018), due nella squadra della stagione della UEFA Champions League (2015 e 2018) e una nella squadra dell'anno UEFA (2017); in precedenza, in ambito giovanile era stato inserito dall'UEFA nel \"Dream Team\" del campionato d'Europa Under-21 2007 e nell'All-Time XI del campionato d'Europa Under-21 (2015). Nel 2021, infine, si \u00e8 classificato 13\u00ba nella graduatoria del Pallone d'oro.\nBiografia.\nNato a Pisa per mere questioni ospedaliere, \u00e8 poi cresciuto con la famiglia nella natia Livorno. Ha due fratelli, tra cui il gemello Claudio, suo procuratore oltrech\u00e9 dirigente sportivo e con cui ha peraltro condiviso alcuni anni in seno alla , e una sorella minore, Silvia, anch'ella calciatrice e difensore. Prima d'indirizzarsi verso il calcio, da bambino riponeva le sue ambizioni nella pallacanestro, disciplina maggiormente radicata nel territorio labronico.\nTra i pochi calciatori di successo capaci di conciliare la carriera sportiva con un proficuo percorso di studi, si \u00e8 dapprima diplomato presso il liceo scientifico \"Federigo Enriques\" di Livorno, con il voto di 92/100, e poi nel 2010 si \u00e8 laureato in economia e commercio presso l'Universit\u00e0 degli Studi di Torino, con una votazione finale di 109/110; nel 2017 ha ulteriormente conseguito presso lo stesso ateneo la laurea magistrale in \"business administration\", ottenendo una votazione di 110/110 con lode.\nSposatosi con Carolina nel 2014, la coppia ha due figlie.\nCaratteristiche tecniche.\nNasce come terzino sinistro, per poi affermarsi come difensore centrale; pu\u00f2 essere utilizzato con profitto anche come centrale di sinistra in una retroguardia a 3. Tra le sue caratteristiche risaltano la forza fisica, lo stacco aereo e una spiccata aggressivit\u00e0 nei contrasti: in questo senso, Zlatan Ibrahimovi\u0107 lo ha descritto come il difensore pi\u00f9 difficile da affrontare, rimarcandone tuttavia l'estrema correttezza \u2014 nonostante la decisione negli interventi, Chiellini ha infatti ricevuto solo due espulsioni durante la sua militanza in Serie A. Pur non essendo particolarmente dotato sul piano tecnico, ha trovato spesso il gol grazie alla sua abilit\u00e0 nel colpo di testa.\nProtagonista di una costante maturazione nel corso degli anni, nella seconda parte di carriera ha migliorato la propria gestione atletica, tattica e tecnica, grazie a una sopraggiunta maggiore capacit\u00e0 di analizzare le fasi del gioco; inoltre, i contrasti duri che lo caratterizzavano in passato hanno lasciato spazio a interventi pi\u00f9 puliti e precisi. Questa evoluzione ha portato diversi addetti ai lavori a considerarlo tra i migliori difensori centrali della sua generazione.\nAssieme ad Andrea Barzagli e Leonardo Bonucci, nel corso degli anni 2010 compagni di squadra sia nella Juventus sia in nazionale, Chiellini ha formato un affiatato terzetto difensivo denominato \u00abBBC\u00bb dalla stampa specializzata; la solidit\u00e0 del trio ha portato al paragone con la linea difensiva composta dai terzini Virginio Rosetta e Umberto Caligaris nonch\u00e9 dal centromediano Luis Monti, alla base dei successi di Juventus e nazionale negli anni 1930. Con il ritiro di Barzagli, il successivo asse Bonucci-Chiellini venutosi a creare \u00e8 stato ritenuto, per longevit\u00e0 decennale e rendimento ad alti livelli, uno dei pi\u00f9 solidi e complementari del calcio internazionale oltrech\u00e9 accostato a coppie del passato quali Beckenbauer-Schwarzenbeck, Scirea-Gentile o Baresi-Costacurta.\n\u00c8 soprannominato \"King Kong\" per via del modo di festeggiare ogni suo gol \u2014 ovvero battersi i pugni al petto, imitando la celebre icona cinematografica \u2014: un'esultanza nata dopo la rete che decise il derby di Torino del 7 marzo 2009.\nCarriera.\nClub.\nLivorno e Fiorentina.\nCresciuto nel settore giovanile del , debutta tra i professionisti a sedici anni: con la squadra labronica disputa due campionati in C1 e altrettanti in B, conseguendo la promozione in Serie A nel 2004. Malgrado la compartecipazione del cartellino avvenuta con la , viene ceduto alla \u2014 gi\u00e0 accordatasi con gli amaranto \u2014 dopo una trattativa conclusasi alle buste.\nCeduto in prestito alla , esordisce in A con i viola il 12 settembre 2004 in occasione della sconfitta con la Roma. A dispetto della giovane et\u00e0 s'impone come titolare nel ruolo di terzino sinistro, contribuendo alla salvezza dei toscani con 3 reti in campionato.\nJuventus.\n2005-2011.\nNel giugno 2005 approda alla Juventus, dopo la risoluzione della compropriet\u00e0. Con l'allenatore Fabio Capello debutta in maglia bianconera il 15 ottobre 2005, nella partita di campionato vinta 1-0 contro il allo stadio delle Alpi, subentrando al 75' a Pavel Nedv\u011bd; tre giorni dopo fa il suo esordio nelle coppe europee, nella partita di Champions League persa 2-1 in casa del , mentre il 23 dello stesso mese arriva la prima da titolare, in Serie A, nel successo esterno 3-0 sul . Nella sua prima stagione a Torino, nella quale trova discreto impiego in campionato, vince subito lo scudetto, poi revocato in seguito alle vicende di Calciopoli che porteranno, nelle settimane seguenti, al declassamento d'ufficio della Juventus in Serie B.\nNel campionato 2006-07, pur a fronte della giovane et\u00e0, viene giocoforza promosso tra i pochi punti fermi attorno cui ricostruire una \"Vecchia Signora\" privata di molti suoi \"big\". Sotto la direzione del tecnico Didier Deschamps si guadagna il posto da titolare e, occasionalmente, inizia a essere schierato nel ruolo in cui si affermer\u00e0 definitivamente, quello di difensore centrale. Realizza il suo primo gol con la maglia bianconera in Coppa Italia contro il . In campionato segna 3 reti, tra cui una doppietta sul campo dell' nel giorno della promozione matematica in Serie A.\nNella stagione 2007-08 conferma definitivamente la sua titolarit\u00e0 per gli anni a venire, venendo utilizzato inizialmente come terzino sinistro salvo poi venire spostato in pianta stabile al centro. Il 2 settembre 2007 segna il suo primo gol in Serie A con la maglia bianconera, in occasione di -Juventus (2-3) della seconda giornata di campionato. Dopo l'infortunio del compagno di squadra Jorge Andrade viene utilizzato stabilmente come centrale di difesa, in coppia con Nicola Legrottaglie, anche per via delle prestazioni poco convincenti di Domenico Criscito. Realizza anche una doppietta nella vittoriosa sfida interna di campionato contro la , terminata sul 5-2, contribuendo al matematico raggiungimento della qualificazione in Champions League.\nAll'inizio della stagione seguente, il 13 agosto 2008, realizza il suo primo gol nelle coppe europee, durante la gara di andata del terzo turno preliminare di Champions League contro l' di Bratislava, conclusasi 4-0 per i bianconeri. In campionato, dopo il 3\u00ba posto dell'anno precedente, i bianconeri migliorano il proprio piazzamento classificandosi secondi alle spalle dell'Inter.\nIl biennio successivo risulta deludente per la Juventus, che per due volte consecutive non va al di l\u00e0 del 7\u00ba posto in campionato; in questi anni, tuttavia, sul piano personale Chiellini matura e consolida la sua \"leadership\" all'interno dello spogliatoio bianconero, alle spalle delle \"bandiere\" Del Piero e Buffon.\nDal 2011: le stagioni dei record.\nNella stagione 2011-12 il nuovo allenatore bianconero Antonio Conte parte dal modulo 4-2-4, schierando Chiellini in un primo momento centrale, in seguito terzino sinistro. Sul finire del 2011 viene varata la difesa a tre, con il livornese impiegato a fianco del \u00abregista arretrato\u00bb Bonucci. Il ciclo aperto dal tecnico leccese \u00e8 vincente, e la Juventus conquista tre scudetti consecutivi \u2014 stabilendo anche due primati: nessuna sconfitta nel campionato 2011-12, e 102 punti in quello del 2013-14 \u2014, oltre a due Supercoppe di Lega.\nLa Juventus non patisce il sopraggiunto add\u00eco di Conte nell'estate 2014 e, guidata da Massimiliano Allegri, centra nella stagione 2014-15 il \"double\" nazionale, il terzo assoluto nella storia bianconera: per il difensore, oltre al quarto scudetto di fila, arriva anche la prima Coppa Italia, vinta in finale ai supplementari contro la , in una partita in cui Chiellini trova anche il gol del momentaneo 1-1, e per la prima volta solleva un trofeo da capitano del club. Salta invece la finale di Champions League del 6 giugno 2015, persa contro il , a causa di un infortunio muscolare.\nNell'annata successiva, pur caratterizzata sul piano personale da molti infortuni, Chiellini vince il suo quinto scudetto consecutivo, segnando l'unica rete stagionale nell'ultima giornata di campionato contro la , e la seconda Coppa Italia, battendo in finale il ai supplementari. La stagione 2016-17 lo vede mettere in bacheca la terza Coppa Italia consecutiva, in seguito alla vittoria per 2-0 sulla Lazio nella finale del 17 maggio 2017; quattro giorni dopo, con il successo interno 3-0 sul , arriva anche il sesto titolo italiano di fila, che consente a Chiellini e alla Juventus d'inanellare da una parte il terzo \"double\" nazionale di fila, e dall'altra, soprattutto, di battere dopo 82 anni il record della Juve del Quinquennio. Il 3 giugno scende in campo per la sua prima finale di Champions League, che vede i bianconeri sconfitti 1-4 dai detentori del . I successi si ripetono nell'annata 2017-18, in cui la Juventus fa suo il settimo scudetto consecutivo e annesso quarto \"double\" domestico di fila \u2014 quest'ultimo, nuovo primato nel calcio italiano.\nStante la partenza di Buffon, dalla stagione 2018-19 Chiellini diventa, dopo tredici anni di militanza, il nuovo capitano juventino. A riprova del sopraggiunto \"status\" nella storia del club, il 12 marzo 2019, in occasione del vittorioso \"retour match\" di Torino contro l' (3-0) valevole per gli ottavi di Champions League, entra nella \"top five\" dei pi\u00f9 presenti in bianconero tagliando il traguardo delle 500 partite. Il successivo 20 aprile, grazie alla vittoria 2-1 nel match casalingo contro la , la Juventus conquista per l'ottava volta consecutiva lo scudetto, il primo per Chiellini con la fascia al braccio.\nPare iniziare nel migliore dei modi l'annata 2019-20 quando, in avvio di campionato, il 24 agosto realizza il decisivo 1-0 che vale la vittoria sul terreno del Parma; tuttavia appena sei giorni pi\u00f9 tardi, in allenamento si procura un serio infortunio al legamento crociato del ginocchio destro, che gli preclude anzitempo il prosieguo della stagione. Per tornare in campo deve attendere il 16 febbraio 2020, in occasione del successo casalingo contro il (2-0), subentrando al 78' al compagno di reparto Bonucci; tuttavia il successivo stop ai campionati dettato dalla sopraggiunta pandemia di COVID-19, e ulteriori ricadute fisiche, non aiutano Chiellini a tornare a pieno regime, permettendogli solo una manciata di presenze stagionali. Pur relegato forzatamente fuori dal campo, in quest'annata riesce comunque a dare il suo contributo alla causa bianconera da \u00abcapitano non giocatore\u00bb, ruolo con cui coglie il nono scudetto consecutivo per il club juventino \u2014 record assoluto nella storia della Serie A e dei maggiori campionati nazionali d'Europa \u2014 oltrech\u00e9 a livello personale, divenendo il calciatore pi\u00f9 titolato nel vittorioso ciclo bianconero degli anni 2010.\nNazionale.\nNazionali giovanili.\nHa giocato in tutte le nazionali giovanili, e con l' nel 2003 ha vinto l'europeo di categoria disputato in Liechtenstein. L'anno successivo ha vinto la medaglia di bronzo ai Giochi di Atene con la maglia della nazionale olimpica, collezionando 2 presenze a partita in corso.\nCon l' ha successivamente preso parte agli europei di categoria del 2006 e del 2007, in quest'ultimo caso indossando la fascia di capitano e segnando 2 reti; al termine della competizione \u00e8 stato inserito dall'UEFA nel \"Dream Team\" del torneo. Con gli \"Azzurrini\" chiude nel 2007, con un bilancio di 26 presenze e 6 gol.\nNazionale maggiore.\n2004-2012.\nIl 17 novembre 2004, a 20 anni, esordisce in nazionale maggiore con il selezionatore Marcello Lippi, subentrando nel secondo tempo della vittoriosa amichevole di Messina contro la (1-0). Nei mesi successivi il commissario tecnico gli concede altre quattro presenze tra cui, il 26 marzo 2005, la partita valida per le qualificazioni al vinta per 2-0 contro la a Milano, in cui scende in campo per la prima volta da titolare. Nel successivo biennio, ancora impegnato \"in primis\" con l'Under-21, il difensore rimane ai margini della nazionale maggiore, non rientrando tra i convocati per il vittorioso mondiale tedesco e pagando oltremodo quanto a visibilit\u00e0 la stagione 2006-07 trascorsa in Serie B. Tornato in pianta stabile nel \"giro azzurro\" dall'annata successiva, il 21 novembre 2007 realizza il suo primo gol in nazionale, nel successo di Modena contro le (3-1) valevole per le qualificazioni al .\nL'anno seguente \u00e8 tra i 23 convocati del CT Roberto Donadoni per la fase finale dell'europeo in Austria e Svizzera. Il primo giorno di allenamento nel ritiro, causa involontariamente l'infortunio che impedisce al capitano Fabio Cannavaro di prendere parte la manifestazione. A partire dalla seconda partita del girone, Italia- (1-1) del 13 giugno 2008, viene schierato come difensore centrale in coppia con Christian Panucci; disputa anche le seguenti gare contro la e, ai quarti di finale, contro la che elimina la nazionale azzurra ai tiri di rigore.\nSin dall'inizio delle qualificazioni al , il rientrante Lippi lo conferma come difensore centrale titolare al fianco di Cannavaro. Nel 2009 prende parte alla Confederations Cup dove l'Italia viene eliminata al primo turno. L'anno dopo viene convocato per la fase finale del mondiale in Sudafrica, dove gioca titolare nelle tre partite disputate dall'Italia che viene eliminata al primo turno.\nCon il selezionatore Cesare Prandelli prende parte al in Polonia e Ucraina. Il 18 giugno s'infortuna nella terza partita del girone contro l', ma, recuperando in tempi record, rientra appena dieci giorni dopo, in tempo per la \"classica\" contro la che vale la semifinale, vinta per 2-1. Nella finale, da un suo errore nasce il vantaggio della Spagna in una gara che l'Italia perder\u00e0 nettamente (4-0); nella circostanza Chiellini dovr\u00e0 lasciare il campo nel primo tempo per lo stesso problema muscolare delle precedenti partite.\n2012-2016: l\"Ital-Juve\".\nIl 14 novembre 2012, in occasione dell'amichevole persa per 2-1 in casa contro la , ha vestito per la prima volta la fascia di capitano degli azzurri dal primo minuto.\nViene confermato da Prandelli nella rosa che parteciper\u00e0 alla Confederations Cup 2013, dove gioca tutte e cinque le partite della nazionale, segnando una rete contro i padroni di casa del nella terza partita del girone. A fine competizione vince con l'Italia la medaglia di bronzo, dopo il successo ai rigori contro l'.\nIl successivo 10 settembre va a segno a Torino contro la nella partita valida per le qualificazioni al , siglando il momentaneo pareggio in una sfida poi terminata 2-1 in favore degli azzurri: questo gol, unito al raddoppio siglato da Mario Balotelli su calcio di rigore, permette all'Italia di raggiungere la qualificazione aritmetica. Ormai tra i punti fermi (assieme ai colleghi di reparto Buffon, Barzagli e Bonucci, e agli altri compagni di squadra Marchisio e Pirlo) della cosiddetta \"Ital-Juve\" dei primi anni 2010, il 1\u00ba giugno 2014 \u00e8 confermato tra i 23 selezionati per la fase finale del mondiale in Brasile. Il 24 dello stesso mese, durante l'incontro con l'Uruguay vinto dai sudamericani per 1-0, che peraltro sancisce l'eliminazione azzurra al primo turno, Chiellini \u00e8 suo malgrado vittima di un singolare infortunio di gioco, un morso da parte di Luis Su\u00e1rez, che ottiene risonanza internazionale.\nIl 10 ottobre 2014, nella gara contro l' valida per le qualificazioni al , realizza una doppietta che vale il successo azzurro 2-1; un \"exploit\" che gli permette di rimediare all'autorete del momentaneo pareggio azero. Convocato dal CT Antonio Conte per la fase finale dell'europeo in Francia, va in gol nell'incontro degli ottavi contro la Spagna campione uscente, aprendo le marcature nel 2-0 per gli azzurri; il cammino italiano nella manifestazione si conclude al turno successivo, dove la nazionale \u00e8 eliminata ai rigori dalla Germania campione del mondo in carica.\nDal 2016: da \"senatore\" a capitano azzurro.\nOrmai uno dei \"senatori\" del gruppo azzurro, mantiene il posto da titolare anche nella gestione del CT Gian Piero Ventura, con il quale disputa 6 partite delle qualificazioni al , compreso il doppio \"play-off\" disputato a novembre 2017 contro la che elimina clamorosamente l'Italia, a 60 anni dall'unico precedente.\nDopo avere riflettuto nei mesi seguenti sull'opportunit\u00e0 di lasciare la nazionale, con l'avvio del successivo ciclo del selezionatore Roberto Mancini, Chiellini succede a Gianluigi Buffon quale capitano della nazionale: \u00e8 lui a indossare la fascia nel settembre 2018, in occasione del debutto dell'Italia nella neonata UEFA Nations League. Proprio in questa competizione, in occasione della partita del 17 novembre 2018 a San Siro contro il (0-0), a 14 anni dal suo debutto in nazionale maggiore, raggiunge le 100 presenze in azzurro, settimo giocatore a toccare tale traguardo.\nNel 2021 viene selezionato da Mancini per la fase finale del , posticipata di un anno a causa della pandemia di COVID-19: \u00e8 il quarto europeo della carriera per Chiellini, il quale va ad eguagliare Buffon e Alessandro Del Piero per numero di partecipazioni azzurre alla rassegna continentale. In occasione della vittoriosa gara inaugurale dell'11 giugno a Roma contro la (3-0), a 36 anni e 301 giorni diventa il pi\u00f9 vecchio giocatore azzurro, limitatamente a quelli di movimento, a scendere in campo in una fase finale di europei e mondiali; migliora ulteriormente il record il successivo 11 luglio quando scende in campo, a 36 e 331 giorni, nella finale contro i padroni di casa dell'. Pur essendo reduce da una stagione travagliata sul piano fisico, Chiellini si presenta all'appuntamento continentale in buone condizioni e, nonostante l'et\u00e0 e un infortunio muscolare occorsogli nella seconda gara del girone, assurge tra i protagonisti del vittorioso cammino italiano nella manifestazione: si ripropone ad alti livelli nell'ormai collaudata coppia centrale con Bonucci e, a livello personale, \u00e8 degno di nota il vittorioso duello con l'attaccante belga Romelu Lukaku nei quarti di finale; al termine della finale di Wembley vinta ai tiri di rigore, solleva da capitano la seconda Coppa Henri Delaunay della storia azzurra.\nIl successivo 30 settembre viene inserito tra i 23 convocati per la fase finale della UEFA Nations League 2020-2021, ospitata proprio dall'Italia e chiusa dai padroni di casa al terzo posto.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "285921", "revid": "287204", "url": "https://it.wikipedia.org/wiki?curid=285921", "title": "Grey Owl", "text": "Durante gli anni trenta, dopo aver abbandonato la caccia ai castori, questo strano nativo con la pelle chiara e gli occhi azzurri ebbe grande popolarit\u00e0 internazionale come scrittore e conferenziere, facendosi portavoce di tematiche animaliste e ambientaliste. Ma soltanto alla sua morte, avvenuta per una polmonite nel 1938, si venne a conoscenza del suo grande segreto: Grey Owl non era un nativo mezzosangue, come aveva sempre affermato. Si chiamava in realt\u00e0 Archibald Stansfeld Belaney ed era nato ad Hastings, in Inghilterra, nel 1888. Abbandonato dai genitori all'et\u00e0 di due anni, fu cresciuto dalle zie Ada e Carry Belaney. Viene descritto come un bambino piuttosto introverso, con una passione viscerale per i nativi americani. Nel 1906, appena diciassettenne, fugg\u00ec di casa e si imbarc\u00f2 per il Canada con l'obiettivo di realizzare la vita dei suoi sogni. Qui venne in contatto con una trib\u00f9 di Ojibway, che lo adott\u00f2. Per tutta la vita Belaney riusc\u00ec a camuffare le sue origini inglesi tingendosi i capelli di nero. Nonostante questo clamoroso falso, gli intenti per la salvaguardia della natura e della cultura del Canada che animavano Archie Belaney erano senza dubbio autentici e fanno di lui uno dei primi ecologisti della storia.\nNel centesimo anniversario della nascita, \u00e8 stato piantato in suo onore un acero rosso del Canada nel cortile della Hastings Grammar School, oggi rinominata William Parker School. Nel giugno del 1997, il sindaco di Hastings ha inaugurato una targa commemorativa sulla casa al numero 32 di St James Road, dove Belaney nacque. Presso l'Hastings Museum di Summerfields, \u00e8 inoltre presente una ricostruzione della capanna canadese di Grey Owl.\nPrimi anni.\nArchibald Stansfeld Belaney nacque nel settembre 1888, vicino Hastings, Inghilterra. figlio di George Belaney e Katherine (Kittie) Cox. Archie era principalmente di discendenza inglese da entrambi i rami: il nonno paterno era scozzese e si spos\u00f2 in Inghilterra\nKittie era la seconda moglie del padre di Archie. Anni prima della nascita di Archie, George Belaney immigr\u00f2 negli Stati Uniti con la prima moglie Elizabeth Cox e la sorella minore di Elizabeth, Katherine (Kittie). Dopo la morte prematura di Elizabeth, George convinse Kittie, che non aveva ancora 20 anni, a sposarlo. Nello stesso anno rientrarono in Inghilterra, in tempo per la nascita del figlio Archie. La famiglia visse insieme nei pressi di Hastings finch\u00e9 Kattie rimase incinta per la seconda volta. George e Kittie partirono per tornare negli Stati Uniti, dove lui la abbandon\u00f2. Kittie aveva affidato Archie alle cure della nonna paterna Juliana Belaney e delle sorelle minori, le prozie Julia Caroline Belaney e Janet Adelaide Belaney, che il ragazzo chiamava zia Carry e zia Ada. Kittie fece visita al figlio alcune volte.\nIn seguito Archie Belaney raccont\u00f2 al suo editore che suo padre era scozzese. Il nome Belaney aveva radici scozzesi. Uno dei suoi biografi document\u00f2 che il nonno paterno di Archie si trasfer\u00ec dalla Scozia in Inghilterra, dove prosper\u00f2 come mercante. \nArchie studi\u00f2 alla Hastings Grammar School, dove eccelleva in Inglese, Francese e Chimica. mentre lontano dalle aule scolastiche, trascorreva molto tempo leggendo o esplorando la foresta di St Helen vicino a casa sua.\nDa ragazzo Belaney era conosciuto per i suoi scherzi, per esempio fabbricava piccole bombe nelle aule di chimica della Grammar School. Si divertiva a chiamarle \"Belaney Bombs\". Affascinato dai Indiani d'America, Belaney studiava i libri che ne parlavano disegnando gli indiani sui margini dei libri. Belaney lasci\u00f2 la Hastings Grammar School per iniziare a lavorare come impiegato presso una segheria dietro la foresta di St. Helen's.\nCol\u00e0 Belaney e il suo amico George McCormick si esercitarono nel lancio di coltelli e tiro di precisione. Il suo ultimo scherzo fu quello di accendere fuochi d'artificio nel camino dell'ufficio della segheria, che esplosero assieme e quasi causarono la distruzione dell'edificio. Dopo che fu licenziato, le zie lo lasciarono partire per il Canada, dove sognava nuove avventure. Il 29 marzo del 1906 Belaney si imbarc\u00f2 sul \"SS. Canada\" e salp\u00f2 per Halifax.\nIl film.\n\"Grey Owl - Gufo grigio\" (1999), 117 minuti circa, di Richard Attenborough, con l'ottima interpretazione di Pierce Brosnan nel ruolo di Archie Grey Owl. Alla realizzazione del film ha anche partecipato, in qualit\u00e0 di consulente storico e culturale, Wilfred Pelletier, filosofo e scrittore nativo canadese della nazione Odawa. Recentemente la Warner Brothers Entertainment ha devoluto diecimila dollari al \"Wilfred Peltier Memorial Scholarship\", istituito presso la Carleton University di Ottawa, in segno di gratitudine per il prezioso contributo durante la fase preparatoria del film.."}
{"id": "285923", "revid": "125917296", "url": "https://it.wikipedia.org/wiki?curid=285923", "title": "Santuario di Nostra Signora della Guardia", "text": "Il santuario di Nostra Signora della Guardia - conosciuto pi\u00f9 semplicemente come santuario della Guardia o la Guardia - \u00e8 il pi\u00f9 importante santuario mariano della Liguria e uno dei pi\u00f9 importanti d'Italia.\nEdificato sulla vetta del monte Figogna, a 804 m s.l.m., \u00e8 situato nel territorio del comune di Ceranesi, a circa 20\u00a0km da Genova. Il santuario, retto attualmente da mons. Marco Granara, \u00e8 cos\u00ec chiamato poich\u00e9 il monte sul quale sorge, era nell'antichit\u00e0 un punto strategico per l'osservazione di navi o di eserciti nemici.\nSulla terrazza antistante il santuario \u00e8 situato un punto panoramico dal quale, nelle giornate limpide, si pu\u00f2 ammirare il panorama sulla sottostante citt\u00e0 di Genova con un raggio che si apre sulle riviere di ponente e di levante.\nPapa Benedetto XV elev\u00f2 il santuario al rango di basilica minore.\nStoria.\nSecondo un atto notarile datato 1530 e conservato presso l'archivio storico della curia arcivescovile di Genova e secondo la tradizione della val Polcevera, la Madonna apparve al pastore Benedetto Pareto il 29 agosto 1490 (secondo alcuni studiosi, per\u00f2, \u00e8 pi\u00f9 probabile che l'evento risalga al 1487). La Vergine chiese a Pareto di far costruire una cappella sul monte.\nAlcuni giorni dopo la Vergine guar\u00ec il pastore che era caduto da un albero ed era in gravissime condizioni. Questo avvenimento lo convinse a parlare delle visioni avute e a cercare aiuto per costruire la cappella.\nLa prima cappella e la chiesa del 1530.\nSempre secondo tradizione, la prima cappella fu costruita dallo stesso Pareto sul luogo dell'apparizione. \u00c8 un piccolo edificio rettangolare sormontato da un tetto di legno.\nNel 1507 la cappella costruita da Benedetto Pareto fu affidata alla parrocchia di Livellato. All'interno in una nicchia si trova una statua di marmo della Madonna donata nel 1530. L'altare di marmo risale al 1632. Nel 1850 fu aggiunta anche la statua in marmo di Benedetto Pareto.\nLa statua raffigurante don Orione in preghiera all'esterno della cappella dell'Apparizione \u00e8 opera dello scultore luinese Pietro Zegna che opera a Milano.\nIl primo santuario.\nIl crescente flusso di pellegrini port\u00f2 alla costruzione del primo santuario avvenuta tra il 1528 e il 1530 grazie alle donazioni dei fedeli e dei nobili Ghersi. La chiesa fu subito dotata di campanile ed era affiancata da un ospizio per i pellegrini. I Pareto continuarono a mantenere la cura dell'edificio che era officiato inizialmente dal parroco di Livellato e poi da un preposto ad esso destinato.\nNel 1631 fu restaurato il coro che presentava problemi di stabilit\u00e0; terminati questi lavori fu sostituita anche la statua della Madonna con una pi\u00f9 grande oggi conservata nella cappella dell'apparizione. Tale statua rappresenta Maria senza il bambino Ges\u00f9 in braccio.\nNel XVIII secolo furono effettuati vari restauri all'interno: l'altare maggiore (oggi conservato in sacrestia) fu sostituito da uno in stile barocco (oggi presso la chiesa di Santa Maria di Quezzi), fu ricostruito il pavimento in ardesia e marmo e furono affrescati il coro e il presbiterio.\nSviluppo della devozione.\nFino all'inizio del Ottocento era un santuario locale della Val Polcevera e di altri rioni di Genova. La sua importanza crebbe con la costruzione del nuovo santuario alla fine del XIX secolo, per l'incessante attivit\u00e0 del rettore Malfatti, che resse il governo del santuario per cinquant'anni, nonch\u00e9 per la devozione personale del papa Benedetto XV, genovese.\nIn precedenza il santuario mariano pi\u00f9 importante della Liguria era considerato quello dell'Acquasanta di Genova-Voltri o, dopo gli eventi del 1625, quello \"della Vittoria\" nei pressi del Passo dei Giovi, nel comune di Mignanego.\nDiffusione del culto della Madonna della Guardia.\nDal miracolo di Nostra Signora della Guardia viene elaborata una particolare iconografia, sia pittorica che scultorea, ricorrente in varie immagini e statue di edicole a Genova e dintorni. La si distingue per la presenza di Benedetto Pareto inginocchiato a destra con la Madonna in piedi di fronte, che ha il Bambino sul braccio sinistro mentre con l'indice della mano destra indica il luogo ove costruire la cappella.\nIl culto si diffonde anche con ulteriori santuari. Ad esso sono intitolate diverse chiese: Nostra Signora della Guardia di Bavari e, nel basso Piemonte, Nostra Signora della Guardia di Gavi (in direzione di Parodi Ligure), a Tortona ecc.\nSi pu\u00f2 rilevare con particolare interesse come il culto di Maria nella memoria della sua apparizione sul monte Figogna sia anche diffuso nella val d'Aveto nell'entroterra ligure della provincia di Genova. Molte frazioni ricordano l'Apparizione grazie al culto radicatosi nelle piccole realt\u00e0 delle valli. Sono presenti numerose cappelle.\nAltre memorie presenti in tale valle si riferiscono, oltre al patronato della Nostra Signora di Guadalupe (un santuario \u00e8 presente a Santo Stefano d'Aveto), all'apparizione di Nostra Signora di Montallegro a Rapallo e Nostra Signora dell'Orto a Chiavari.\nL'ospizio dei pellegrini.\nA svolgere tale funzione era inizialmente una piccola casa, situata accanto alla chiesa, che viene indicata dagli atti della visita pastorale di monsignor Bossio del 1582. Era la casa che, probabilmente costruita dai figli di Benedetto Pareto, era stata venduta dai nipoti di questi ai massari del santuario nel 1590. Alla fine del XVIII secolo, non essendo questa costruzione sufficiente a svolgere la funzione richiesta, venne costruito un idoneo edificio, realizzato grazie alle donazioni dei fratelli Marcello e Gerolamo Durazzo. La sua realizzazione inizia nel 1780 e si protrae per molto tempo, anche per le difficolt\u00e0 di portare i materiali sulla vetta del monte. Nel 1785 i massari ottengono dal Senato genovese la licenza di richiedere offerte in tutta la val Polcevera per reperire i fondi necessari; tra i donatori privati si aggiungono Agostino Ligioli, che contribuisce con un mutuo gratuito di 8000 lire. In grazia di questo l'edificio venne aperto nel 1785 e terminato definitivamente pochi anni dopo.\nPer l'aumento delle parti costruite, il 16 marzo 1797 Gerolamo Durazzo espone al Senato che non sono sufficienti i due massari concessi per amministrare il complesso e ne richiede altri quattro. L'ospizio cos\u00ec ampliato contava pertanto due corpi di fabbrica, planimetricamente disposti ad L, che si dipartivano dall'abside della chiesa il primo, e su di esso si innestava perpendicolarmente l'altro, parallelo alla chiesa sul lato di Ponente. Il secondo venne demolito per la costruzione dell'attuale chiesa, mentre il primo rimane tuttora inglobato nelle successive ricostruzioni. L'aspetto originario dell'ospizio lo si vede dal qui esposto acquerello di Marco Nicolosino del 1820.\nIl nuovo santuario.\nA met\u00e0 ottocento si rese necessaria la costruzione di un nuovo santuario.\nVenne redatto un primo progetto dall'architetto Maurizio Dufour, poi non portato a termine per i costi troppo elevati. Il 14 giugno 1857 l'arcivescovo di Genova Andrea Charvaz pose la prima pietra del nuovo edificio. I lavori procedettero a rilento fino al 1865 quando il sito scelto per la costruzione fu ritenuto non idoneo e quanto gi\u00e0 costruito abbattuto.\nNel 1866 si scelse un nuovo progetto dell'ingegnere Luigi Bisi di Milano; fu necessario spianare parte della sommit\u00e0 del monte e il lavoro fu eseguito con l'opera gratuita dei fedeli della val Polcevera.\nLe opere edili, che comportarono anche la demolizione della foresteria, iniziarono per\u00f2 soltanto nel 1878 grazie alla volont\u00e0 del nuovo arcivescovo Salvatore Magnasco e all'opera degli abitanti della valle che, a turno, fornivano manodopera gratuita alla realizzazione della chiesa, che fu terminata nel 1889 e inaugurata il 26 maggio 1890.\nDallo stesso anno il santuario ha un suo rettore.\nStruttura della basilica.\nLa basilica ottocentesca \u00e8 stata progettata dall'ingegnere Guglielmo Calmieri. \u00c8 una chiesa a croce latina a tre navate.\nLa navata centrale e la controfacciata sono decorate con affreschi di Antonio Giuseppe Santagata (1963) dedicati alla vita della Vergine. Gli affreschi della cupola, realizzati da Pasquale Arzuffi di Bergamo, rappresentano Maria circondata dai Santi protettori della Repubblica di Genova.\nDietro l'altare di marmo si trova un tempietto disegnato dal Richini con la statua della Madonna della Guardia, scolpita nel 1894 da Antonio Canepa; alla sinistra dell'edicola dell'altare maggiore, un crocefisso da processione nero.\nVi sono due cappelle laterali: una dedicata a san Giovanni Battista (con statua del Canepa) e l'altra a san Giuseppe, e due cappelle che partono dal transetto (con una statua quattrocentesca di sant'Eusebio in quella di sinistra). Nella seconda cappella di destra \u00e8 collocato un altare dedicato alla santa Giovanna Beretta Molla, ornato con fiocchi rosa e celesti offerti al santuario da numerosi neo-genitori, che intendono cos\u00ec affidare i loro bambini alla protezione della Madonna della Guardia.\nDalla navata sinistra si accede alla sala degli ex voto. Qui i fedeli ogni giorno portano oggetti o messaggi di riconoscimento a Maria.\nOltre il cinquecentenario.\nNegli anni seguenti il numero dei pellegrini che si recavano al santuario continu\u00f2 a crescere. Nel 1903 la vecchia chiesa fu abbattuta per far posto alle strutture che ospiteranno il nuovo ospizio per il pellegrini e la foresteria.\nL'11 marzo 1915 papa Benedetto XV, genovese, che tante volte, da giovane, aveva prestato al santuario il suo ministero, elev\u00f2 la chiesa al titolo di basilica minore. In seguito, nel 1917, lo stesso papa fece costruire nei Giardini Vaticani un'edicola in cui fece porre la statua della stessa Madonna donatagli come riconoscenza dai genovesi.\nNel 1929 fu inaugurata un'innovativa guidovia per raggiungere il santuario. Dieci anni dopo, nel 1939, la sommit\u00e0 del monte Figogna venne spianata per consentire la costruzione dei nuovi servizi di ristorazione e accoglienza (la Casa del Pellegrino).\nNel 1963 ebbero inizio i lavori per la costruzione della nuova strada carrabile che sar\u00e0 asfaltata l'anno seguente. A seguito dell'apertura della strada nel 1967 sar\u00e0 chiusa la guidovia ritenuta antieconomica, anche a seguito della scadenza della concessione demaniale.\nNel 1969, per decreto del cardinale Giuseppe Siri, il santuario divenne parrocchia autonoma.\nIl 22 settembre 1985 il santuario fu visitato da papa Giovanni Paolo II.\nNel 1990 fu celebrato il cinquecentenario con manifestazioni che coinvolsero tutta la diocesi; e Giovanni Paolo II torn\u00f2 a Genova per affidare la citt\u00e0 di Genova alla Madonna della Guardia.\nAvvenimenti recenti.\nImportanti interventi di adeguamento delle strutture, in vista dell'accoglienza dei pellegrini, sono stati effettuati negli anni di preparazione al giubileo del 2000.\nIl 22 maggio 2007 il Santuario ha ospitato l'arrivo della 10\u00aa tappa del 90\u00ba Giro d'Italia di ciclismo che ha visto la vittoria dell'italiano Leonardo Piepoli\nLa notte tra il 17 e il 18 maggio 2008 il santuario ha ospitato per il pernottamento papa Benedetto XVI durante la sua visita pastorale a Genova. Nell'occasione il papa ha portato in dono la Rosa d'Oro, importante riconoscimento pontificio, ponendola ai piedi della Vergine, durante una visita privata al santuario stesso.\nPapa Francesco nel corso della sua visita a Genova del 27 maggio 2017 ha visitato il santuario, dove ha incontrato i gruppi giovanili della diocesi di Genova ed ha pranzato con un gruppo di poveri, detenuti e rifugiati.\nAttivit\u00e0 pastorali odierne.\nOggi, ogni primo sabato del mese si realizza un pellegrinaggio diocesano guidato dall'arcivescovo di Genova, voluto e iniziato nel 1995 dal cardinale Dionigi Tettamanzi.\nNel giugno 2004 si \u00e8 tenuto al santuario il primo \"Convegno Pastorale delle Guardie nel Mondo\" convocando al Santuario i Rettori delle chiese dedicate alla Madonna della Guardia nel mondo.\nParticolare interesse e curiosit\u00e0 suscita in Basilica, a destra dell'altar maggiore, l'Altare della Vita dove vengono raccolti i fiocchi portati dai genitori per chiedere la particolare protezione della Madonna sui nuovi nati. Vi \u00e8 esposta anche un'immagine di Santa Gianna Beretta Molla che da giovane era salita al santuario.\nOgni domenica, dopo la Messa del pomeriggio, si realizza l'\"Affidamento a Maria\" dei bambini gi\u00e0 battezzati nella loro Parrocchia."}
{"id": "285928", "revid": "729019", "url": "https://it.wikipedia.org/wiki?curid=285928", "title": "Pandora Groovesnore", "text": "Pandora Groovesnore \u00e8 un personaggio dei fumetti creato da Hugo Pratt.\nTra i protagonisti di \"Una Ballata del Mare Salato\".\nBiografia del personaggio.\nPandora \u00e8 la nipote di un ricco inglese, suo padre si \u00e8 dato alla pirateria facendosi chiamare il \"Monaco\". Pandora, insieme con suo cugino \"Cain\", viene tratta in salvo dopo un naufragio e poi trattenuta per un riscatto da \"Rasputin\".\nSulla stessa nave dove \u00e8 tenuta in ostaggio, Pandora incontrer\u00e0 Corto Maltese l'uomo del quale si innamorer\u00e0. Tuttavia, nella graphic novel trova posto anche l'accenno ad una sua sotterranea storia d'amore con il tenente di vascello tedesco Christian Slutter. Li vedremo baciarsi pochi attimi prima che questi venga fucilato dagli inglesi, ma prima il loro rapporto era sempre stato lasciato in silenzi carichi di sottintesi, per cui il nesso tra i due resta ambiguo. Alla fine di Una Ballata del Mare Salato, Pandora torner\u00e0 in Australia e sposer\u00e0 un altro uomo. \nDa varie interpretazioni sembra che poi, alla fine delle vicende che vedono protagonista Corto Maltese, Pandora abbia lasciato suo marito per vivere con lo stesso Marinaio del quale era innamorata da anni."}
{"id": "285929", "revid": "110157", "url": "https://it.wikipedia.org/wiki?curid=285929", "title": "Haugesund", "text": "Haugesund \u00e8 un comune e una citt\u00e0 nella contea di Rogaland in Norvegia. Ha ricevuto lo status di citt\u00e0 nel 1854.\nGeografia fisica.\nLa citt\u00e0 \u00e8 situata nella regione dei fiordi, nel sudovest del paese ed \u00e8 bagnata dal Mare del Nord.\nStoria.\nHaugesund venne fondata nel 1854 e fu grazie alla pesca dell'aringa che la gente si stabil\u00ec qui. Alla fine del XIX secolo, per\u00f2, vi fu una breve scomparsa delle aringhe. Ma ormai la gente si era gi\u00e0 stabilita qui decidendo cos\u00ec di restare. La crisi della pesca aiut\u00f2 la citt\u00e0 a diversificare la sua economia, facendole raggiungere gli standard economici delle altre citt\u00e0 norvegesi. Gradualmente l'industria e il commercio rimpiazzarono la pesca. Oggi Haugesund, con la chiusura dell'industria navale, ha riaffermato la sua posizione come citt\u00e0 commerciale.\nSport.\nCalcio.\nLa squadra principale della citt\u00e0 \u00e8 il Fotballklubben Haugesund."}
{"id": "285930", "revid": "228587", "url": "https://it.wikipedia.org/wiki?curid=285930", "title": "Valentino (nome)", "text": "Origine e diffusione.\nDeriva dal \"cognomen\" romano \"Valentinus\", derivato dal nome Valente, che significa \"forte\", \"che vale\". Pu\u00f2 quindi essere interpretato come un patronimico, con il significato \"[discendente] di Valente\", mentre altre fonti riportano un significato analogo a quello di Valente stesso, cio\u00e8 \"gagliardo\", \"vigoroso\". Valentiniano \u00e8 un suo derivato.\nIn inglese, nella forma \"Valentine\" (che coincide con il femminile francese), \u00e8 usato occasionalmente dal XII secolo.\nOnomastico.\nL'onomastico si festeggia generalmente il 14 febbraio in onore di san Valentino, vescovo di Terni e martire a Roma, patrono degli innamorati (a causa del fatto che la sua festa cadeva lo stesso giorno dei \"Lupercalia\"). Si ricordano con questo nome altri santi, fra i quali, alle date seguenti:"}
{"id": "285931", "revid": "198277", "url": "https://it.wikipedia.org/wiki?curid=285931", "title": "Fabio Cannavaro", "text": "Considerato uno dei migliori difensori della sua generazione, nel 2006 \u00e8 stato campione del mondo con la nazionale italiana, della quale ha detenuto il record di presenze (136) dal 2009 al 2013 (superato poi da Gianluigi Buffon) e di cui \u00e8 stato il capitano dal 2002 al 2010; \u00e8 inoltre il secondo giocatore con pi\u00f9 presenze da capitano in nazionale (79, ancora dietro Buffon).\nNel 2006 si \u00e8 aggiudicato il Pallone d'oro (quinto italiano vincitore del premio, dopo l'oriundo Omar S\u00edvori, Gianni Rivera, Paolo Rossi e Roberto Baggio) ed \u00e8 stato eletto FIFA World Player of the Year. Inserito nella squadra ideale del decennio dal \"Sun\" nel 2009, nel 2014 \u00e8 entrato a far parte della Hall of Fame del calcio italiano tra i calciatori.\nBiografia.\nFratello maggiore di Paolo Cannavaro, anch'egli calciatore, nasce nel rione La Loggetta (quartiere Fuorigrotta). Sposato dal 1996 con Daniela, ha tre figli: Christian (1999 che \u00e8 cresciuto nel ), Martina (2001) e Andrea (2004 che gioca nelle giovanili della ).\nNel 1999 si fa sponsor dell'apertura del primo locale Rossopomodoro fuori Napoli, a Parma, la citt\u00e0 dove milita calcisticamente in quell'anno.\nNel 2002 compare, insieme a Vincenzo Montella e Ciro Ferrara, in \"Volesse il cielo!\", film di Vincenzo Salemme.\nNel maggio 2005, assieme a Ferrara, ha dato vita alla \"Fondazione Cannavaro-Ferrara\", associazione di volontariato che si occupa dei bambini disagiati dei quartieri napoletani.\nNel 2009 pubblica la sua autobiografia, intitolata \"La mia storia - dai vicoli di Napoli al tetto del mondo\". Sempre nello stesso anno, riceve al Teatro San Carlo, insieme a Gianluigi Aponte, Ambra Vallo ed altri \"napoletani eccellenti nel mondo\" il relativo premio dell'Unione industriali di Napoli dalle mani del Presidente del Consiglio Silvio Berlusconi.\nNel 2014 \u00e8 stato opinionista per Premium Calcio.\nControversie.\nNel 2004, come emerse dalle intercettazioni solo molto tempo dopo, Luciano Moggi per mesi tenne con Cannavaro colloqui telefonici per convincerlo a trasferirsi a Torino. Ottenuto il suo assenso, bisognava convincere anche l'Inter, sicch\u00e9 Moggi insisteva affinch\u00e9 il difensore comunicasse artificiosamente al club nerazzurro di avere problemi fisici.\nNel 2007, quando giocava nel , durante i festeggiamenti per la vittoria del campionato sventol\u00f2 un tricolore con fascio littorio al centro. Dell'episodio si scus\u00f2 pubblicamente, dichiarando di aver ricevuto quella bandiera da alcuni tifosi a fine partita e di essersi accorto solo in seguito del simbolo fascista.\nIl 22 ottobre 2014 gli vengono sequestrati beni per 900.000 euro nell'ambito di un'indagine per frode fiscale legata alla \"FD Service srl\", societ\u00e0 di noleggio di lussuose imbarcazioni che gestisce con la moglie: 3 di queste barche intestate alla societ\u00e0 sarebbero state utilizzate in realt\u00e0 dalla coppia stessa. Oltre che per aver evaso Irap, Ires e Iva nel periodo 2005-2010 per 1 milione di euro, Cannavaro viene denunciato anche per \"dichiarazione fraudolenta tramite artifici\" per alcune annualit\u00e0.\nIl 24 febbraio 2015 viene condannato in primo grado a 10 mesi per aver violato i sigilli della sua villa di Posillipo insieme al fratello e alla moglie, condannati rispettivamente a 6 e 4 mesi.\nCaratteristiche tecniche.\nGiocatore.\nDifensore centrale, ma all'occorrenza poteva giocare anche da terzino, ruolo occasionalmente ricoperto all'inizio della carriera e, in seguito, nell', sotto la direzione di H\u00e9ctor C\u00faper. Eccellente marcatore, abile anche nel gioco a zona, le sue doti principali erano la velocit\u00e0, la capacit\u00e0 di anticipo, la \"leadership\" e la precisione negli interventi in scivolata; notevole anche il suo stacco di testa, nonostante la non eccelsa statura. Difensore di grande temperamento, abile nel dirigere la retroguardia, si faceva apprezzare anche tecnicamente, tatticamente e in fase d'impostazione.\nCarriera.\nGiocatore.\nClub.\nGli esordi nel Napoli.\nInizi\u00f2 a tirare i primi calci a un pallone nelle file dell'Italsider, nel campo di Bagnoli dove lo accompagnava il padre Pasquale, difensore. Dopo essere stato raccattapalle allo stadio San Paolo, ammirando da vicino gli idoli Diego Armando Maradona e Ciro Ferrara, entr\u00f2 nel settore giovanile del , prima come centrocampista e poi come difensore.\nEsord\u00ec in Serie A il 7 marzo 1993, all'et\u00e0 di 19 anni, nella partita persa per 4-3 a Torino contro la Juventus. Nell'annata 1993-1994 il tecnico Marcello Lippi lo utilizz\u00f2 pi\u00f9 frequentemente, spesso schierandolo in coppia con il pi\u00f9 esperto Ciro Ferrara nel ruolo di difensore centrale. La stagione successiva fu quella dell'esordio in Coppa UEFA e del primo gol in carriera, in occasione di -Napoli (1-1) dell'8 gennaio 1995.\nParma.\nSebbene nell'estate 1995 avesse dichiarato di voler rimanere al Napoli, venne ceduto per 13 miliardi di lire al Parma. L'operazione fu compiuta per sanare la situazione finanziaria del club partenopeo. Nella formazione ducale compose, con il portiere Buffon e l'altro centrale Thuram, una delle retroguardie pi\u00f9 importanti del panorama calcistico dell'epoca; nella stagione 1996-97 gli emiliani chiusero il campionato alle spalle della Juventus, dopo aver seriamente insidiato i bianconeri.\nDurante le stagioni seguenti, i giallobl\u00f9 arricchirono comunque la propria bacheca: nel 1999 vinsero infatti la Coppa Italia, la Coppa UEFA e la Supercoppa italiana. Nel 2001, dopo la partenza dei suoi compagni di squadra verso la Juventus, ricevette la fascia di capitano. Al contempo, declin\u00f2 l'offerta della Lazio. Lasci\u00f2 il Parma al termine della stagione, congedandosi dai tifosi con un'altra Coppa Italia.\nInter.\nCongedatosi dal Parma, nell'estate 2002 il difensore fu conteso da entrambe le milanesi. A spuntarla fu l'Inter, che si assicur\u00f2 le sue prestazioni per 23 milioni di euro. In nerazzurro ebbe un avvio difficile, poich\u00e9 l'allenatore H\u00e9ctor C\u00faper lo schierava spesso come terzino destro. Al debutto in Champions League con la nuova squadra venne anche espulso, segnando poi un gol nella partita successiva. Conquistato il posto da titolare, contribu\u00ec al raggiungimento della seconda piazza in campionato. In nerazzurro ottenne il suo miglior risultato in Europa, con l'Inter che approd\u00f2 alle semifinali della massima competizione continentale: a eliminarla fu il Milan, dopo due pareggi.\nNell'autunno 2003, C\u00faper fu esonerato a favore di Alberto Zaccheroni che impieg\u00f2 il difensore campano nel modulo 3-4-3. Alcuni problemi fisici impedirono a Cannavaro di scendere in campo con continuit\u00e0, ma il giocatore realizz\u00f2 comunque 2 reti. Successivamente, lo stesso Cannavaro defin\u00ec il biennio interista come il periodo pi\u00f9 sofferto della propria carriera, pur ammettendo di essersi trovato bene nello spogliatorio.\nJuventus.\nIl 30 agosto 2004 Cannavaro, in rotta con la dirigenza interista, fu ingaggiato dalla Juventus di Fabio Capello, nell'ambito di uno scambio con il portiere Fabi\u00e1n Carini.\nEsord\u00ec con la maglia bianconera il successivo 12 settembre, scendendo in campo da titolare nella prima partita di campionato vinta per 0-3 contro il . Il 5 marzo 2005, in Roma-Juventus (1-2) valido per la 27\u00aa giornata, sblocc\u00f2 il risultato con un colpo di testa e realizz\u00f2 cos\u00ec il suo primo gol con la maglia bianconera. Quella vittoria permise alla Juventus di agguantare il in testa alla classifica. Un mese pi\u00f9 tardi, il 5 aprile, realizz\u00f2, sempre di testa, il gol del definitivo 2-1 in -Juventus, quarto di finale di andata della Champions League 2004-2005. La rete del difensore partenopeo aliment\u00f2 le speranze bianconere di vittoria per la partita di ritorno a Torino. Tuttavia, il 13 aprile seguente, la Juventus non and\u00f2 oltre lo 0-0 contro gli inglesi, venendo dunque eliminata dalla manifestazione. In quella stagione, Cannavaro si impose ad alti livelli e contribu\u00ec a riportare lo scudetto sulle maglie del club piemontese, poi successivamente revocato per la vicenda \"Calciopoli\".\nApr\u00ec la stagione 2005-2006, la seconda a Torino, perdendo la Supercoppa italiana contro l'Inter. Realizz\u00f2 il primo gol della nuova stagione il 21 dicembre 2005, nella partita casalinga contro il , sbloccando il risultato nella vittoria per 2-0 che regal\u00f2 alla Juventus il titolo simbolico di campione d'inverno. Il 22 gennaio 2006 realizz\u00f2 la sua prima doppietta in carriera contro l', partita vinta 2-1 in rimonta dalla Juventus. Nel prosieguo di stagione si conferm\u00f2 sui livelli espressi l'anno precedente, contribuendo alla vittoria del secondo scudetto consecutivo della Juventus, poi revocato ai bianconeri e assegnato ai rivali nerazzurri. Dopo lo scandalo Calciopoli nel quale fu coinvolta la Juventus, declassata d'ufficio, Cannavaro decise di lasciare i bianconeri non accettando di giocare in Serie B.\nReal Madrid.\nIl 19 luglio 2006, a seguito delle vicende giudiziarie che coinvolsero la Juventus relegandola nel campionato di Serie B, Cannavaro lasci\u00f2 la squadra torinese e fu acquistato dal del neo-allenatore Fabio Capello per 7 milioni di euro. A Madrid Cannavaro ritrov\u00f2 il compagno di squadra alla Juve Emerson e scelse di indossare la maglia numero 5 lasciata libera da Zin\u00e9dine Zidane.\nIl 27 agosto esord\u00ec con i \"Blancos\" giocando dal primo minuto la prima partita di campionato, pareggiata a reti inviolate contro il . Il 27 novembre venne premiato con il Pallone d'oro, diventando il quinto italiano a vincere il trofeo individuale (dopo Gianni Rivera, Paolo Rossi, Roberto Baggio e Omar S\u00edvori) e il terzo nel ruolo di difensore (succedendo a Franz Beckenbauer e Matthias Sammer). Cannavaro precedette nella scelta del giocatore dell'anno l'ex compagno di squadra Gianluigi Buffon e il francese Thierry Henry e dedic\u00f2 alla citt\u00e0 di Napoli l'assegnazione del premio. Il 18 dicembre, inoltre, ricevette anche il FIFA World Player, secondo italiano, dopo Roberto Baggio, ad aggiudicarsi questo riconoscimento.\nCon la squadra di Madrid vinse due campionati di Primera Divisi\u00f3n consecutivi, nel 2006-2007 e nel 2007-2008, pur giocando tre stagioni complessivamente al di sotto delle aspettative. Il 24 maggio 2009 disput\u00f2 la sua ultima partita in campionato con la maglia del Real, contro il al Bernab\u00e9u; il difensore partenopeo usc\u00ec dal campo al 55', acclamato da tutti i tifosi madrileni.\nRitorno alla Juventus.\nIl 19 maggio 2009, Cannavaro, in scadenza di contratto con il Real Madrid, ritorn\u00f2 alla Juventus. Allenato da Ciro Ferrara, suo ex compagno di squadra, il 23 agosto fece il suo secondo esordio con la maglia bianconera giocando dal primo minuto la prima partita di campionato vinta 1-0 contro il . Il 29 agosto 2009 risult\u00f2 positivo a un test antidoping a causa dell'assunzione di un farmaco a base di cortisone, mentre si allenava a Vinovo, necessario per prevenire uno shock anafilattico dovuto alla puntura di una vespa: il caso burocratico, venuto a galla il 7 ottobre, si chiuse con l'archiviazione da parte della procura antidoping del CONI dopo che il capo procuratore, Ettore Torri, conferm\u00f2 la versione del giocatore e della societ\u00e0 torinese, la quale aveva gi\u00e0 fatto presente la positivit\u00e0 prima del controllo.\nNonostante il confortante inizio (quattro vittorie consecutive in campionato), la stagione si rivel\u00f2 molto deludente per la Juventus e per lo stesso Cannavaro. I bianconeri, pur avvicendando Ferrara al pi\u00f9 esperto Alberto Zaccheroni, conclusero il campionato al settimo posto, mentre in UEFA Champions League vennero eliminati nella fase a gironi. La Juventus, retrocessa in Europa League, qui fu eliminata agli ottavi di finale dal Fulham. Sempre criticato dai tifosi, che non gli perdonarono di aver lasciato la Juventus dopo le vicende di Calciopoli, Cannavaro collezion\u00f2 prestazioni negative tanto che, sul finire della stagione, la societ\u00e0 decise di non rinnovargli il contratto, lasciandolo svincolato.\nAl-Ahli.\nIl 2 giugno 2010 firm\u00f2 un contratto biennale con l', squadra di Dubai negli Emirati Arabi Uniti, di cui \u00e8 stato capitano. Dopo 16 presenze e 2 gol, il 9 luglio 2011, all'et\u00e0 di 37 anni e a cinque anni esatti dalla vittoria della Coppa del Mondo con la nazionale italiana, annunci\u00f2 il proprio ritiro dal calcio giocato a causa di alcuni problemi al ginocchio. D'accordo coi proprietari del club emiratino, decise di ricoprire per tre anni i ruoli di ambasciatore del club e consulente strategico.\nIl 14 gennaio 2012, a sei mesi dal ritiro, annunci\u00f2 il proprio ritorno nel mondo del calcio per partecipare al progetto della neonata Premier League indiana, tra le file del Bengal Tuskers; tuttavia tale campionato non ebbe mai inizio.\nNazionale.\nHa giocato per due anni con la nazionale Under-21, guidata dal commissario tecnico Cesare Maldini, con la quale ha vinto due campionati d'Europa U-21 consecutivi, nel 1994 e nel 1996. Con la nazionale olimpica, sempre allenata da Maldini, ha partecipato alle Olimpiadi del 1996, dove l'Italia venne eliminata al primo turno.\nNel 1996 venne convocato per la prima volta in nazionale maggiore, ed esord\u00ec il 22 gennaio 1997, all'et\u00e0 di 23 anni, entrando in campo al posto di Costacurta nel secondo tempo della partita amichevole Italia- (2-0), disputata a Palermo. Il selezionatore, ancora Maldini, lo impieg\u00f2 subito con continuit\u00e0 e lo convoc\u00f2 per il in Francia. Nella prima partita del torneo, pareggiata contro il Cile (2-2), Cannavaro soffr\u00ec in quanto sovrastato da Salas che fu autore di una doppietta. Miglior\u00f2 notevolmente il proprio rendimento nelle partite successive e contro la , ai quarti di finale, fu il migliore in campo dell'Italia nonostante una ferita allo zigomo causata da una gomitata proditoria di Guivarc'h a inizio ripresa.\nDue anni pi\u00f9 tardi fu convocato dal successore di Maldini sulla panchina azzurra, Dino Zoff, per il in Belgio e Paesi Bassi. Alla fine del torneo, chiuso dall'Italia al secondo posto, venne inserito dalla commissione tecnica dell'UEFA nella lista dei migliori giocatori dell'edizione.\nAl in Giappone e Corea del Sud, Cannavaro ripet\u00e9 le buone prestazioni di cui era stato autore all'europeo di due anni prima. Fu costretto a saltare l'ottavo di finale contro la , perso dall'Italia al golden gol, a causa di una squalifica per due ammonizioni ricevute nel corso della fase a gironi. Dopo l'abbandono di Paolo Maldini, Cannavaro eredit\u00f2 la fascia di capitano e guid\u00f2 la nazionale, allora allenata da Giovanni Trapattoni, al in Portogallo. Delle tre partite giocate dall'Italia, eliminata al primo turno per differenza reti, Cannavaro ne gioc\u00f2 due, in quanto salt\u00f2 per squalifica la terza partita del girone, vinta inutilmente contro la .\nNell'estate del 2006, sebbene coinvolto indirettamente nella vicenda dei presunti falsi in bilancio della e rischiasse di perdere la fascia di capitano, Cannavaro fu confermato dal commissario tecnico Marcello Lippi nei 23 convocati per il in Germania.\nNel corso del torneo raggiunse i suoi massimi livelli di prestazione e guid\u00f2 una difesa capace di subire appena due gol in sette partite. Nella finale disputata all'Olympiastadion di Berlino, a 32 anni, il difensore partenopeo si laure\u00f2 campione del mondo grazie alla vittoria dell'Italia sulla Francia ai tiri di rigore. In quell'occasione, oltre ad avere l'onore di alzare la coppa al cielo, tocc\u00f2 quota 100 presenze in maglia azzurra (terzo giocatore a riuscirci dopo Zoff e Maldini).\nLe sue ottime prestazioni per tutto l'arco del torneo gli valsero inoltre prima il Pallone d'argento Adidas, onorificenza attribuita dalla FIFA al secondo miglior giocatore della manifestazione, e qualche mese dopo il Pallone d'oro e il FIFA World Player.\nDopo la vittoria del mondiale di Germania, fu protagonista delle qualificazioni europee con il nuovo selezionatore Roberto Donadoni, che poi lo convoc\u00f2 per il in Austria e Svizzera. Il 2 giugno 2008, durante il primo allenamento in Austria, il difensore si infortun\u00f2, per\u00f2, ai legamenti della caviglia sinistra in uno scontro con Chiellini e fu costretto a saltare l'imminente manifestazione; il suo posto venne preso da Alessandro Gamberini. Cannavaro rimase comunque al fianco dei suoi compagni per tutto il torneo, che per l'Italia si concluse ai quarti di finale.\nCon il ritorno di Lippi sulla panchina azzurra, Cannavaro partecip\u00f2 alla Confederations Cup 2009 in Sudafrica. Dopo aver saltato la gara inaugurale vinta contro gli , il difensore torn\u00f2 a disposizione per le successive due partite, perse rispettivamente contro e , che condannarono l'Italia all'eliminazione al primo turno.\nIl 12 agosto 2009, nell'amichevole contro la (0-0) disputata al St. Jakob-Park di Basilea, Cannavaro stabil\u00ec a quota 127 partite il record di presenze con la maglia della nazionale azzurra, superando Paolo Maldini, fermo a 126.\nL'anno seguente, all'et\u00e0 di 36 anni, venne convocato per il in Sudafrica. Nel corso del torneo, Cannavaro non ripet\u00e9 le prestazioni del precedente mondiale e la squadra, con giocatori logori e priva di grandi talenti, venne eliminata al primo turno dopo i pareggi contro e e la sconfitta contro la nell'ultima partita del girone. Contro gli slovacchi, il difensore partenopeo gioc\u00f2 la sua ultima partita con la maglia azzurra e fiss\u00f2 il record di presenze a 136.\nAllenatore.\nEsordi.\nIl 13 maggio 2012 inizia il corso di allenatore, dopo aver preso il patentino da allenatore il 14 settembre inizia il corso da direttore sportivo. Il 10 dicembre inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro.\nL'8 luglio 2013 viene nominato vice allenatore del nuovo tecnico Cosmin Ol\u0103roiu all'. A fine stagione, la squadra vincer\u00e0 il campionato.\nAl termine della stagione lascia il suo incarico di vice allenatore del club.\nGuangzhou Evergrande.\nIl 5 novembre 2014 diventa allenatore del Guangzhou Evergrande, su richiesta di Marcello Lippi passato nel ruolo di direttore tecnico del club. Il 4 giugno 2015, con la squadra al primo posto in campionato e ai quarti di Champions, viene esonerato e sostituito da Luiz Felipe Scolari. In totale su 23 partite ne ha vinte 11, pareggiate 7 e perse 5.\nAl-Nassr.\nIl 26 ottobre dello stesso anno viene ingaggiato dai sauditi dell', fresco campione in carica, con cui firma un contratto di otto mesi fino a fine stagione. Il 12 febbraio 2016 viene esonerato. Lascia il club al sesto posto con 22 punti e con 18 punti di distacco dalla capolista .\nTianjin Quanjian.\nIl 9 giugno seguente viene nominato come nuovo allenatore del Tianjin Quanjian, club militante nella seconda divisione cinese, al posto dell'esonerato Vanderlei Luxemburgo. Viene eliminato ai quarti di finale della Coppa di Cina dal . A fine stagione, la squadra centra la prima storica promozione in Chinese Super League, coronando un'incredibile rimonta iniziata proprio con l'arrivo del tecnico italiano (al momento del suo ingaggio, la squadra era dodicesima in classifica con soli 16 punti raccolti). L'anno seguente, viene eliminato al quinto turno della Coppa di Cina dallo Shanghai SIPG e termina il campionato al terzo posto, qualificandosi alla Champions League asiatica. Il 6 novembre 2017 si dimette con la risoluzione consensuale.\nRitorno al Guangzhou Evergrande.\nIl 9 novembre successivo, ritorna alla guida del Guangzhou Evergrande in sostituzione del dimissionario Luiz Felipe Scolari (il tecnico che l\u2019aveva in precedenza sostituito sulla panchina dello stesso club cinese). A febbraio vince la Supercoppa di Cina 2018 contro lo Shanghai Shenhua. In campionato arriva secondo a 5 punti dallo , in Coppa di Cina non arriva alle fasi finali, mentre in Champions viene eliminato agli ottavi proprio dal Tianjin Quanjian.\nIl 1\u00ba dicembre 2019 vince il suo primo campionato cinese alla guida del Guangzhou Evergrande e nella stessa stagione arriva fino alla semifinale di Champions venendo eliminato dall\u2019Urawa Red Diamonds e ai quarti della coppa nazionale.\nIl 12 novembre 2020 perde la finale di campionato contro lo Jiangsu Suning.\nLa stagione successiva termina la prima fase al secondo posto, ma nel settembre 2021, anche in virt\u00f9 dei problemi economici della propriet\u00e0 del club, risolve consensualmente il contratto con la societ\u00e0.\nNazionale cinese.\nIl 7 marzo 2019 viene nominato commissario tecnico \"ad interim\" della fino alle qualificazioni per il , mantenendo il suo ruolo al Guangzhou Evergrande. Sostituisce Marcello Lippi, dimessosi dall'incarico qualche mese prima e nominato direttore tecnico della nazionale. Esordisce nell'amichevole persa per 1-0 contro la . Il 28 aprile annuncia a sua volta le dimissioni, chiudendo la sua esperienza con 2 sconfitte.\nStatistiche.\nPresenze e reti nei club.\n\"Statistiche aggiornate al 28 maggio 2011.\"\nCronologia presenze e reti in nazionale.\nCon 136 presenze in nazionale, di cui 79 da capitano, Fabio Cannavaro \u00e8 secondo come numero di presenze nella storia della nazionale italiana, alle spalle di Gianluigi Buffon.\nSecondo questi dati risulta al 2020:\nStatistiche da allenatore.\nClub.\n\"Statistiche aggiornate al 23 settembre 2021.\" In grassetto le competizioni vinte."}
{"id": "285932", "revid": "1318658", "url": "https://it.wikipedia.org/wiki?curid=285932", "title": "ICMESA", "text": "LICMESA, acronimo di Industrie Chimiche Meda Societ\u00e0 Azionaria, era un'industria chimica di titolarit\u00e0 svizzera che operava nella citt\u00e0 di Meda, al confine con il comune di Seveso.\nNata a Napoli nel 1921 con il nome di \"Societ\u00e0 Industrie Chimiche Meridionali Karl Benger e C.S.A.\", nel 1924 cambi\u00f2 nome in \"Industrie Chimiche Meridionali Societ\u00e0 Azionaria (ICMESA).\" Il 29 novembre 1945 spost\u00f2 lo stabilimento a Meda e, nel 1947, cambi\u00f2 di nuovo nome, ma non acronimo, diventando \"Industrie Chimiche Meda Societ\u00e0 Azionaria (ICMESA)\". L\"ICMESA\" faceva parte del gruppo \"Givaudan &amp; C. di Vernier S.A.\" di Ginevra, che fu a sua volta acquistato nel 1963 dal gruppo \"Hoffmann-La Roche A.G.\" di Basilea.\nDisastro di Seveso.\nLa societ\u00e0 pass\u00f2 tragicamente alla cronaca sabato 10 luglio 1976 quando, alle ore 12:40 circa, per un guasto al reattore A101 si propag\u00f2 nell'aria una nube di TCDD, la pi\u00f9 pericolosa diossina conosciuta. A causa della direzione dei venti in quel momento, la nube sprigionatasi si diffuse su una vasta area compresa soprattutto tra i comuni di Meda, Seveso, Cesano Maderno, Limbiate e Desio, i pi\u00f9 colpiti, ma spingendosi anche oltre. Gli effetti nocivi non si fecero attendere: malori, malattie della pelle quali la cloracne, defogliazione delle piante e morte di piccoli animali domestici cominciarono a essere segnalati sin dalle prime ore dopo il disastro.\nL'ICMESA fu smantellata e nella zona di contaminazione cosiddetta \"A\", la pi\u00f9 colpita dalla nube, vennero create due vasche di contenimento per i materiali contaminati e i rifiuti tossico-nocivi asportati durante la bonifica della zona. \nOggi al centro della vasca di Seveso (quella di maggiori dimensioni) si trovano le macerie della fabbrica stessa (perch\u00e9, essendo la fonte della contaminazione, presentano livelli di tossicit\u00e0 molto superiori rispetto agli altri materiali nelle vasche). Al di sopra di esse \u00e8 stato creato il Parco naturale Bosco delle Querce, area verde da alcuni anni aperta al pubblico."}
{"id": "285933", "revid": "110157", "url": "https://it.wikipedia.org/wiki?curid=285933", "title": "Levanger", "text": "Levanger \u00e8 un comune e una citt\u00e0 del Tr\u00f8ndelag in Norvegia. Ha ricevuto lo status di citt\u00e0 nel 1836.\nGeografia fisica.\nLevanger \u00e8 situata nella parte centrale del paese ed \u00e8 bagnata dal fiordo di Trondheim che sbocca poi nel Mare del Nord.\nStoria.\nSi hanno tracce di commercio nell'area di Levanger sin dall'et\u00e0 del ferro. La citt\u00e0 gode di una produzione centrale, con accesso al mare e sulla strada verso Trondheim e verso la Svezia. L'industria principale \u00e8 quella della legno e della produzione di carta."}
{"id": "285939", "revid": "123842501", "url": "https://it.wikipedia.org/wiki?curid=285939", "title": "Eurostar Italia", "text": "Eurostar Italia era la categoria di servizio assegnata, fino a dicembre 2012, ad alcuni treni colleganti Roma con Ravenna e con Reggio Calabria gestiti e operati da Trenitalia, societ\u00e0 del gruppo FS S.p.A. Fino a giugno 2012 la categoria Eurostar era declinata in varie sottocategorie indicanti anche i servizi ad alta velocit\u00e0.\nLa categoria Eurostar \u00e8 stata introdotta nel 1997 per indicare i treni di punta che collegavano Milano e Roma, con relative estensioni; ha sostituito la categoria di Pendolino, termine che non indicava solo la categoria di servizio ma era anche il nome tecnico dei convogli utilizzati per tali treni. Dal 2006, con l'apertura dell'alta velocit\u00e0, la categoria \u00e8 stata via via declinata in diverse sottocategorie.\nCon l'introduzione dell'orario estivo 2012, la categoria \"Eurostar AV\" e le sue sottocategorie sono state soppresse, venendo rinominate Frecciargento e Frecciarossa, analogamente a quanto era gi\u00e0 stato fatto in occasione dell'orario invernale 2011, quando era stata soppressa la categoria \"Eurostar City Italia\", rinominata Frecciabianca.\nLa categoria nel periodo da giugno a dicembre 2012.\n\"Eurostar Italia\".\nCon il marchio \"Eurostar Italia\", a partire dal giugno 2012, vennero indicati alcuni treni effettuati con materiale ETR 460 che collegavano Roma a Ravenna e a Reggio Calabria nelle seguenti tratte:\nPur avendo velocit\u00e0 e tempi di percorrenza molto simili ai Frecciabianca, utilizzavano una denominazione diversa in quanto non fornivano gli stessi servizi a bordo e avevano pertanto tariffe pi\u00f9 economiche.\nA partire dal 9 dicembre 2012, con l'inizio dell'orario invernale, tutti gli Eurostar Italia rimasti vennero riclassificati Frecciabianca e dotati degli stessi servizi di bordo dei Frecciabianca; in tale occasione la denominazione Eurostar scomparve definitivamente dagli orari delle ferrovie italiane.\nCategorie precedenti al giugno 2012.\n\"ES AV\" (\"Frecciarossa\" e \"Frecciargento\").\n\"Frecciarossa\" e \"Frecciargento\" fino al giugno del 2012 erano i nomi complementari assegnati, dal 2010, ai treni della categoria \"Eurostar Italia Alta Velocit\u00e0,\" introdotta in seguito all'apertura, avvenuta in vari lotti tra il 2006 ed il 2008, della linea ad alta velocit\u00e0 Roma-Torino. Dal giugno 2012 la categoria \"Eurostar Italia Alta Velocit\u00e0\" \u00e8 stata soppressa e sdoppiata in \"Frecciarossa\" e \"Frecciargento\", che da nomi complementari sono quindi diventati nomi propri di due categorie di servizio. \"ES AV Frecciarossa\" o \"ES AV Frecciargento\" erano entrambi segnalati sull'orario ferroviario dal logo ES AV disegnato da Giugiaro; sia con le vecchie denominazioni che con quelle nuove, hanno sempre impiegato, per tutto il proprio percorso o per parte di esso, le linee dedicate esclusivamente all'alta velocit\u00e0, aventi tensione di alimentazione della catenaria 25 kV in corrente alternata a 50 Hz di frequenza, con segnalamento di tipo ERTMS livello 2.\n\"ES AV Fast\".\nGli \"ES AV Fast\" erano treni che collegavano Milano e Roma utilizzando la linea ad alta velocit\u00e0 ed effettuando meno fermate (o addirittura nessuna) rispetto agli \"ES AV\". Introdotta nel 2008, dal 2010 la categoria \u00e8 stata assorbita da \"ES AV Frecciarossa\" e \"ES AV Frecciargento\".\n\"ES ed ES Fast\".\nGli \"ES Fast\" erano treni che percorrevano gli stessi tragitti degli \"ES\" ma effettuavano meno fermate; sia \"ES\" che \"ES Fast\" utilizzavano solamente le linee convenzionali e non quelle ad alta velocit\u00e0. La categoria \"ES Fast\" \u00e8 stata introdotta nel 2008 e soppressa nel 2010.\n\"Eurostar City Italia\" (\"Frecciabianca\").\nEurostar City Italia (sigla \"ES*city\") \u00e8 una categoria di servizio introdotta da Trenitalia a partire dal 10 dicembre 2006 e soppressa dal cambio orario di dicembre 2011. Dal 2010, a tale categoria di servizio era stato assegnato il nome complementare \"Frecciabianca\", che dal dicembre 2011 non \u00e8 pi\u00f9 complementare ma proprio della categoria di servizio e ha sostituito la denominazione Eurostar City Italia.\nI treni Eurostar City erano effettuati con carrozze Gran Comfort e UIC-Z1 ristrutturate e trainate dalle locomotive E.414 (appositamente modificate dalla serie E.404.100 monotensione) o E.402B. Inizialmente erano in parte trainati anche dai locomotori E.444R ed E.402A, tanto che 4 unit\u00e0 E.444R hanno ricevuto la livrea Eurostar City (le unit\u00e0 029, 081, 089 e 100).\nLa categoria Eurostar City era stata introdotta per andare a sostituire i treni classificati Eurostar sulla direttrice adriatica. Prima di essere ridenominati Frecciabianca, i servizi \"ES*city\" avevano sostituito la quasi totalit\u00e0 dei treni prima classificati InterCity sulle linee Adriatica e Transpadana, e hanno mantenuto tali rotte anche con il nuovo nome.\n\"Eurostar Italia Business\".\n\"Eurostar Italia Business\" (sigla \"tBiZ\") era una categoria di servizio assegnata a quattro treni operati da Trenitalia tra Milano Centrale e Roma Termini introdotta nel dicembre 2005.\nEffettuato con treni ETR 485 in livrea specifica, il segmento fu pensato per i clienti che avevano la necessit\u00e0 di spostarsi frequentemente tra Roma e Milano per motivi lavorativi, divenendo il primo vero atto della concorrenza che su questa tratta il vettore ferroviario ha poi lanciato nei confronti di quello aereo anche per la clientela business. I treni fermavano infatti solo a Bologna Centrale e per soli 3 minuti, evitando qualsiasi altra fermata a Milano, Roma e Firenze: in questo modo Milano e Roma, da orario, erano collegate in 4 ore e 5 minuti invece che nelle 4 ore e 30 minuti che all'epoca era il tempo standard.\nCon l'entrata in vigore del nuovo orario nel dicembre 2008 ci fu l'avvento del servizio \"Eurostar Italia Alta Velocit\u00e0\" e la commercializzazione dei treni a marchio \"tBiZ\" venne soppressa."}
{"id": "285943", "revid": "22264264", "url": "https://it.wikipedia.org/wiki?curid=285943", "title": "Prefetto dei vigili", "text": ""}
{"id": "285947", "revid": "767487", "url": "https://it.wikipedia.org/wiki?curid=285947", "title": "Carricini", "text": "I Carricini (detti anche Carecini o Caraceni) erano una delle quattro trib\u00f9 che costituivano il popolo dei Sanniti: era la trib\u00f9 pi\u00f9 settentrionale e probabilmente la meno numerosa.\nStoria.\nOccupavano pressappoco l'area del basso Abruzzo compreso tra il fiume Sangro e le pendici della Maiella: il loro territorio era delimitato a nord e ad est da quello dei Frentani, a sud da quello dei Pentri, e infine, ad ovest da quello dei Peligni. Il popolo carricino si divideva in due gruppi: i \"Carricini supernates\", che occupavano la parte meridionale della loro regione ed avevano come centro principale la citt\u00e0 di Juvanum (i cui resti sono visibili nel territorio tra i comuni di Torricella Peligna e Montenerodomo) e i \"Carricini infernates\", nella parte settentrionale, il cui centro principale era Cluviae (le cui rovine sono state identificate con quelle rinvenute a Piano Laroma, frazione del comune di Casoli).\nQuesta piccola comunit\u00e0 faceva parte della Confederazione sannitica, la grande antagonista della Roma di et\u00e0 repubblicana, contro la quale partecip\u00f2 alle guerre sannitiche e poi alla guerra sociale. Il territorio dei Carricini venne occupato dai Romani nel corso della seconda guerra sannitica (nel 310 a.C. circa) ed essi stessi vennero in seguito, a poco a poco, assimilati."}
{"id": "285948", "revid": "1543377", "url": "https://it.wikipedia.org/wiki?curid=285948", "title": "Costituzione federale della Confederazione svizzera", "text": "La Costituzione Svizzera (ted. \"Bundesverfassung\", fr. \"Constitution Suisse\", romancio \"Cunstituziun Svizra\") \u00e8 il livello pi\u00f9 alto del sistema giuridico svizzero. Regola le leggi, le regole e i decreti della confederazione, dei cantoni e dei comuni.\nLe proposte di emendamento della costituzione necessitano della maggioranza di popolo e cantoni. L'attuale costituzione \u00e8 stata accolta in votazione popolare il 18 aprile 1999. Essa ha sostituito quella precedente del 29 maggio 1874, si \u00e8 trattato di un aggiornamento completo, ma senza tuttavia lo scopo di apportare un cambiamento nella sostanza.\nLe costituzioni cantonali non possono entrare in conflitto con quella federale."}
{"id": "285953", "revid": "163662", "url": "https://it.wikipedia.org/wiki?curid=285953", "title": "Capelli", "text": "I capelli sono un filamento proteico che cresce da follicoli che si trovano nel derma. I peli sono una delle caratteristiche che definiscono i mammiferi. Il corpo umano, a parte le aree di pelle glabra, \u00e8 coperto di follicoli che producono spessi capelli terminali e sottili velluti. L'interesse pi\u00f9 comune per i capelli si concentra sulla crescita dei capelli, sui tipi di capelli e sulla loro cura, ma i capelli sono anche un importante biomateriale composto principalmente da proteine, in particolare alfa-cheratina.\nAspetto.\nI capelli sono costituiti da proteine solide, come la cheratina, in una percentuale compresa fra il 65 e il 95%, e per il resto da acqua, lipidi, pigmenti e oligoelementi. Altra proteina solida \u00e8 la melanina che conferisce il colore al capello.\nLa cheratina \u00e8 composta dagli amminoacidi lisina e cistina, presenti nelle carni bianche e rosse, nel pesce, nel fegato e in alcuni tipi di verdure.\nAltre sostanze importanti nella vita del capello sono il ferro, che possiede un ruolo primario nella sintesi dell'emoglobina del sangue per l'ossigenazione dei tessuti; a seguire, zinco, magnesio e infine il rame, che partecipano al processo di formazione della melanina.\nSotto forma di lanugine si formano gi\u00e0 nel quarto mese di vita fetale. Crescono a una velocit\u00e0 di circa 0,3\u00a0mm al giorno (1\u00a0cm al mese, circa ) Il capello \u00e8 soggetto a un ciclo di crescita della durata di 2-6 anni (ma sono documentati cicli di oltre 10 anni). Alla fine di ciascun ciclo il capello cade e viene sostituito. Il ciclo del capello \u00e8 costituito dalla successione delle tre fasi:\nAnche la lunghezza dei capelli \u00e8 molto variabile e raramente raggiunge il metro e, insieme alle unghie e alla barba, sono le uniche parti del corpo che crescono continuamente durante il corso della vita.\nI follicoli dei capelli contengono enzimi recettori di ormoni androgeni, e altri enzimi responsabili della loro conversione in altri ormoni androgeni a livello del cuoio capelluto:\nLa P450-aromatasi prevale nei follicoli occipitali, mentre la 5-alfa-reduttasi in quelli frontali. Rilevanti le differenze fra uomo e donna: la P450-aromatasi nei follicoli frontali \u00e8 sei volte maggiore nelle donne, mentre la 5-alfa-reduttasi tipo1 e tipo 2 \u00e8 rispettivamente 3 e 3,5 volte minore (Sawaya, 1997).\nI recettori degli androgeni contenuti nei follicoli dei capelli delle donne sono approssimativamente il 40% in meno che negli uomini.\nStruttura.\nIl pelo \u00e8 una struttura a forma di bastoncino che fuoriesce dall'epidermide; per facilitare l'acquisizione della corretta terminologia, verr\u00e0 trattata inizialmente la sezione longitudinale del pelo e successivamente quella trasversale.\nLa sezione longitudinale del pelo.\nIl pelo si distingue in tre parti:\nLa sezione trasversale del pelo.\nSezionando il pelo in orizzontale abbiamo tre zone fondamentali: \nCaratteristiche.\nForma capelli.\nI follicoli del capello sono inclinati di circa 75\u00b0 sul cuoio capelluto.\nLa forma si distingue in tre tipi:\nLo spessore del capello varia in base alle diverse appartenenze etniche, e va da un minimo di 0,06\u00a0mm a un massimo di 0,1\u00a0mm.\nDensit\u00e0.\nSul cuoio capelluto, la quantit\u00e0 di follicoli presenti alla nascita \u00e8 determinata geneticamente. Il numero dei capelli \u00e8 in relazione al loro colore: i biondi sono mediamente 150.000, i neri 100.000, i castani 110.000 e i rossi 90.000. La densit\u00e0 dei capelli varia a seconda delle zone del cuoio capelluto ed \u00e8 mediamente di 170 capelli per cm\u00b2.\nColore.\nIl colore dei capelli \u00e8 dato dalla melanina, sostanza colorata: ne esistono di due tipi: l'eumelanina, scura (capelli neri); e la feomelanina, chiara (capelli rossi o biondi).\nNei capelli biondi i pigmenti di melanina sono presenti nella sola cuticola, mentre nei colori che vanno dal castano al nero sono presenti anche nello strato midollare. Nei capelli rossi i pigmenti di melanina sono sostituiti da pigmenti solubili diffusi.\nNel DNA gli alleli del nero prevalgono sul biondo, che a sua volta domina sul rosso. Nei geni che determinano la forma il carattere lanoso, ricciuto, crespo e ondulato sono dominanti sul tipo liscio.\nI capelli diventano bianchi, per la perdita dello scambio enzimatico tra la tirosina e i melanociti, le cellule che producono melanina. Possono anche cambiare improvvisamente colore.\nI capelli sono anche ricchi di elementi, che variano a seconda del loro colore: il ferro \u00e8 pi\u00f9 abbondante nei capelli rossi, il magnesio in quelli neri, il piombo nei capelli castano.\nCapelli neri.\nSono i capelli pi\u00f9 diffusi al mondo.\nCapelli castani.\nSi intendono quei capelli il cui colore \u00e8 compreso tra il bruno e il biondo, simile appunto a quello delle castagne. \u00c8 tipico delle popolazioni europee.\nCapelli rossi.\nLa colorazione rossa dei capelli \u00e8 legata a un gene recessivo e ha probabilit\u00e0 1/4 di presentarsi in una coppia di genitori che non hanno i capelli rossi ma hanno entrambi la presenza del gene suddetto. Per una coppia di genitori in cui entrambi hanno i capelli rossi vi \u00e8 invece la certezza che la prole avr\u00e0 capelli rossi.\nI capelli rossi sono associati anche ad altre caratteristiche corporee, in particolare pelle bianca con spesso presenza di efelidi.\nCapelli biondi.\nCon biondi si intendono i capelli il cui colore tende al giallo (con varie possibili sfumature e gradazioni: dal giallo paglierino al giallo oro carico al biondo scuro tendente al castano). Tipici delle popolazioni nordiche con meno melanina dove il clima \u00e8 pi\u00f9 freddo, generalmente i capelli biondi sono pi\u00f9 sottili degli altri capelli.\nCapelli bianchi.\nIl capello, con il passare degli anni tende a diventare di colore bianco (o biondo perla). Questo fenomeno, detto incanutimento o canizie, \u00e8 un fenomeno naturale, l'et\u00e0 media della sua comparsa \u00e8 tra i 30 e i 40 anni sia per gli uomini sia per le donne. Le cause principali che influiscono nella crescita dei capelli bianchi di un individuo possono essere genetiche, metaboliche, nutritive e psicologiche.\nIl fenomeno della canizie tuttavia pu\u00f2 verificarsi in et\u00e0 precoce non dovuto a invecchiamento ma per cause ereditarie. La canizie congenita \u00e8 invece dovuta al fenomeno dell'albinismo.\nCrescita.\nLa crescita dei capelli \u00e8 in media di poco pi\u00f9 di al mese.\nA volte viene riportata la leggenda metropolitana che i capelli, come altri annessi cutanei, crescano dopo la morte; in realt\u00e0 si tratta di un'illusione dovuta alla retrazione cutanea successiva alla disidratazione post-mortem.\nTrapianto di capelli.\nIl trapianto di capelli \u00e8 una tecnica chirurgica che muove i singoli follicoli dei capelli da una parte del corpo chiamato 'sito donatore' a una parte del corpo conosciuta come 'sito ricevente'. Viene principalmente usato per trattare la calvizie maschile. In questa procedura minimamente invasiva, innesti contenenti follicoli dei capelli che sono geneticamente resistenti alla calvizie sono trapiantati al cuoio capelluto calvo. Pu\u00f2 anche essere utilizzato per ripristinare ciglia, sopracciglia, barba, peli e per riempire le cicatrici causate da incidenti o interventi chirurgici, come lifting e trapianti di capelli precedenti. Il trapianto di capelli differisce dall'innesto cutaneo per il fatto che gli innesti contengono quasi tutti epidermide e derma che circondano il follicolo pilifero e che vengono trapiantati molti piccoli follicoli, piuttosto che una singola striscia di pelle.\nCura.\n\u00c8 comprovato da numerosi studi del settore, che l'esposizione prolungata ai raggi ultravioletti (sia naturali che \u201cartificiali\u201d, come nel caso delle lampade UV) danneggi i capelli. Secondo le ricerche sopra citate, i danni connessi all'esposizione ai raggi UVR sono:\nRiciclo dei capelli tagliati.\nAlcune associazioni permettono di donare i propri capelli tagliati per aiutare a realizzare parrucche da destinare ai malati. Con i capelli si possono realizzare corde di molti tipi sfruttando resistenza alla forza di trazione, isolamento termico, flessibilit\u00e0, assorbimento dell\u2019olio e leggerezza. Inoltre i capelli possono diventare un compost organico biologico perch\u00e9 rilasciano sostanze nutrienti per fertilizzare il terreno, oltre ad assorbire umidit\u00e0 e combattere le erbe infestanti. I capelli sono un bioassorbente naturale in grado di assorbire sostanze oleose da 3 a 9 volte il loro peso e possono quindi ripulire le acque in caso di fuoriuscite di sostanze chimiche come il petrolio, affiancando i prodotti sintetici a base di polimeri di plastica normalmente utilizzati come afferma una ricerca dell\u2019University of Technology Sydney. Alcuni studi usano i capelli per creare accessori decorativi e oggetti come pettini, scatole, vasi, specchi grazie ad un composto di capelli e resina."}
{"id": "285958", "revid": "1652635", "url": "https://it.wikipedia.org/wiki?curid=285958", "title": "Melanosuchus niger", "text": "Il caimano nero (Melanosuchus niger, ()) \u00e8 una specie a rischio minimo della famiglia degli alligatori (Alligatoridae). Si tratta di un rettile carnivoro che vive nei pressi dei fiumi a lento scorrimento e dei laghi, nella savana del bacino idrografico del Rio delle Amazzoni quando \u00e8 stagionalmente allagata e in altri habitat di acqua dolce nell'America del sud. Specie un tempo comune, \u00e8 stato cacciato fino a rischiare l'estinzione, principalmente per il valore commerciale della sua pelle che si presenta priva di protezioni ossee, quindi pi\u00f9 facile da scuoiare e pi\u00f9 pregiata.\nIl caimano nero pu\u00f2 raggiungere i 6 metri di lunghezza ed \u00e8 il pi\u00f9 grande alligatore e il secondo pi\u00f9 grande predatore dell'Amazzonia.\n \nMangiano pesci, come i piranha o gli arapaima, ma anche uccelli, tartarughe, e occasionalmente, anche grossi mammiferi come i Capibara e i cervi, quando si avvicinano all'acqua per abbeverarsi.\nI denti hanno una forma utile per trattenere le prede, ma non per sminuzzare la carne. Di conseguenza, come gli altri parenti della famiglia, inghiottono le loro prede intere dopo averle uccise.\nGli esemplari immaturi si nutrono di crostacei e insetti. Gli escrementi di caimano erano una fonte di cibo fondamentale per il plancton, che forma la base della catena alimentare acquatica in Amazzonia, e la loro attuale rarit\u00e0 ha portato a un concomitante declino di molte specie, comprese alcune importanti specie alimentari.\nIl caimano nero ha un bordo osseo sopra gli occhi rossi, e una pelle nera e squamosa. La pigmentazione della pelle \u00e8 di aiuto per mimetizzarsi durante le cacce notturne, ma pu\u00f2 anche aiutare ad assorbire il calore solare (\"vedi termoregolazione\").\nIn dicembre, le femmine costruiscono un nido di terra e vegetali, che \u00e8 alto circa 1,5 metri e largo 75 centimetri. Depositano dalle 50 alle 60 uova, che si schiudono in circa sei settimane. Possono, talvolta, verificarsi episodi di cannibalismo.\nIl loro predatore principale \u00e8 l'uomo, che li caccia per la pelle e la carne, mentre in natura gli unici predatori sono l'anaconda verde ed il giaguaro.\nLa forza del morso del caimano nero \u00e8 dell'ordine di 35.000 N (circa 3500 kg forza), la terza pi\u00f9 alta in natura dopo quella del coccodrillo marino e del coccodrillo del Nilo.. Nemmeno il tirannosauro poteva esercitare una simile pressione, mentre il morso dello squalo bianco \u00e8 oltre dieci volte pi\u00f9 debole. La pressione mascellare registrata \u00e8 quasi la stessa presente sul fondo della fossa delle Marianne, ovvero 900 kg/cm2. I denti crescono in continuazione e vengono sostituiti da altri sempre nuovi, anche se la crescita rallenta con la vecchiaia. Le mascelle si chiudono in pochi decimi di secondo con una velocit\u00e0 di alcune centinaia di chilometri orari."}
{"id": "285959", "revid": "125951739", "url": "https://it.wikipedia.org/wiki?curid=285959", "title": "Shelley Winters", "text": "Il suo nome \u00e8 segnalato nella Hollywood Walk of Fame al 1750 di Vine Street. \nBiografia.\nNata da Jonas Schrift, un emigrante di origine ebraica, e da Rose Winter (nata nel Missouri ma anch'essa figlia di emigranti), Shelley Winters studi\u00f2 recitazione all'Hollywood Studio Club, dividendo la propria stanza con un'altra debuttante destinata a diventare una grande celebrit\u00e0: Marilyn Monroe. Attrice dalla carriera lunghissima sviluppata nell'arco di cinque decenni, si present\u00f2 sulle scene hollywoodiane poco pi\u00f9 che ventenne, come \"vamp\" dalle chiome bionde, debuttando nel film \"Che donna!\" (1943) di Irving Cummings, ma avrebbe ottenuto il suo primo ruolo di un certo rilievo solo quattro anni dopo in \"Doppia vita\" (1947), diretta da George Cukor, e accanto a Ronald Colman.\nDopo aver interpretato altri film come il noir \"L'urlo della citt\u00e0\" (1948) di Robert Siodmak e il western \"Il fiume rosso\" (1948) di Howard Hawks, all'inizio degli anni cinquanta prefer\u00ec orientarsi verso ruoli di maggior impegno drammatico, come quello della dimessa operaia che trova la morte per mano del marito in \"Un posto al sole\" (1951), a fianco di Montgomery Clift ed Elizabeth Taylor. Il film, diretto da George Stevens e pietra miliare del cinema statunitense, le consent\u00ec di conquistare la sua prima candidatura all'Oscar.\nNon semplice caratterista, ma interprete di ruoli di forte impegno, la Winters non smise mai di studiare e di esercitare il proprio talento. All\"'Actor's Studio\", al fianco del grande attore e maestro Charles Laughton, perfezion\u00f2 il proprio stile di recitazione con i classici di Shakespeare, divenendo poi insegnante a sua volta. Nel 1959 si aggiudic\u00f2 il massimo riconoscimento dell'Academy, il premio Oscar alla miglior attrice non protagonista per \"Il diario di Anna Frank\", ancora sotto la direzione di George Stevens. Consapevole delle proprie origini ebraiche, decise di donare la statuetta all'\"Anna Frank Museum\"; avrebbe riconquistato nuovamente l'Oscar nel 1966 per il film \"Incontro al Central Park\" (1965) di Guy Green, tratto da un romanzo di Elizabeth Kata. \u00c8 stata la prima attrice a vincere due volte l'Oscar come migliore interprete non protagonista: dopo di lei ci riusc\u00ec solo Dianne Wiest.\nDopo un intenso periodo al cinema negli anni cinquanta - tra cui, oltre i due film di Stevens, vanno ricordati in particolare \"La sete del potere\" (1954) di Robert Wise, \"Mambo\" (1954) di Robert Rossen e \"La morte corre sul fiume\" (1955) di Charles Laughton - l'attrice si distinse ancora negli anni successivi per la sua partecipazione a numerosi film di vario genere e spesso in ruoli incisivi, quali \"Il giardino della violenza\" (1961) di John Frankenheimer, \"Lolita\" (1962) di Stanley Kubrick, \"Sessualit\u00e0\" (1962) di George Cukor, \"Il balcone\" (1963) di Joseph Strick, \"Madame P... e le sue ragazze\" (1964) di Russell Rouse, \"Detective's Story\" (1966) di Jack Smight, \"Alfie\" (1966) di Lewis Gilbert, \"Buonasera, signora Campbell\" (1968) di Melvin Frank, \"Joe Bass l'implacabile\" (1968) di Sydney Pollack, \"Lo specchio della follia\" (1969) di Bernard Girard, \"Il clan dei Barker\" (1970) di Roger Corman, \"L'avventura del Poseidon\" (1972) di Ronald Neame, \"L'inquilino del terzo piano\" (1976) di Roman Polanski, \"S.O.B.\" (1981) di Blake Edwards\", Oltre il ponte di Brooklyn\" (1984) di Menahem Golan, \"A scuola di ballo\" (1991) di Lewis Gilbert, \"Buona fortuna, Mr. Stone\" (1993) di Paul Mazursky, ed altri ancora.\nPrese parte anche a vari film di produzione italiana, come \"Gli indifferenti\" (1964) di Francesco Maselli, \"Mim\u00ec Bluette... fiore del mio giardino\" (1976) di Carlo Di Palma, \"Un borghese piccolo piccolo\" (1977) di Mario Monicelli e \"Gran bollito\" (1977) di Mauro Bolognini. Tra le sue ultime interpretazioni di rilievo, da ricordare il ruolo di \"Mrs Touchett\" nel film \"Ritratto di signora\" (1996) di Jane Campion. La sua ultima interpretazione risale al 1999 nel film \"La bomba\" di Giulio Base, accanto a Vittorio Gassman con cui fu sposata. Nello stesso anno fu premiata al terzo Hollywood Film Festival.\nLa sua personalit\u00e0, per certi versi esplosiva, come donna e come attrice la port\u00f2 spesso sulle prime pagine dei giornali, anche di quelli riservati strettamente al \"gossip\" sul mondo della celluloide. La sua stessa vita sentimentale, quanto mai articolata, \u00e8 stata analizzata e descritta in modi spesso contraddittori, ma anche da lei stessa raccontata talvolta attraverso scritti autobiografici ricchi di particolari riguardo alle vicende dei suoi tre matrimoni \u2013 fra cui quello con gli attori Vittorio Gassman (da cui ebbe una figlia, Vittoria, diventata un noto medico) e Anthony Franciosa \u2013 e dei numerosi \"affari di cuore\" con personalit\u00e0 dello spettacolo come William Holden, Burt Lancaster e Marlon Brando. Con grande autoironia, ricordando le passate avventure, afferm\u00f2 in seguito: \u00ab\"Una volta ho girato un film in Inghilterra: faceva cos\u00ec freddo che stavo per sposarmi\"\u00bb.\nIn omaggio alla sua carriera artistica e al suo impegno sociale portato avanti assieme ad altre personalit\u00e0 del mondo artistico e politico (la Winters fu amica della famiglia del defunto presidente John F. Kennedy e sostenitrice della causa di Martin Luther King), un gruppo musicale statunitense si \u00e8 ispirato a lei per il proprio nome chiaramente allusivo: \"Shelley Winters Project\". Shelley Winters mor\u00ec il 14 gennaio 2006 al \"Rehabilitation Centre\" di Beverly Hills, ove era ricoverata dal 14 ottobre 2005 in seguito ad un infarto.\nDoppiatrici italiane.\nNelle versioni in italiano dei suoi film, Shelley Winters \u00e8 stata doppiata da:"}
{"id": "285960", "revid": "9282", "url": "https://it.wikipedia.org/wiki?curid=285960", "title": "Caimano nero", "text": ""}
{"id": "285961", "revid": "22035", "url": "https://it.wikipedia.org/wiki?curid=285961", "title": "Consiglio degli stati svizzeri", "text": ""}
{"id": "285964", "revid": "123997006", "url": "https://it.wikipedia.org/wiki?curid=285964", "title": "Fight Club (romanzo)", "text": "Fight Club \u00e8 il primo romanzo dell\u2019autore statunitense Chuck Palahniuk, pubblicato nel 1996. Il regista David Fincher ne ha poi tratto un omonimo film di culto tre anni dopo. Alla luce del film, il romanzo ha acquisito molta popolarit\u00e0 e critiche, soprattutto per l'esplicita raffigurazione della violenza e per lo stampo nichilistico della narrazione.\nLa trama ruota intorno a un anonimo protagonista che lotta con il suo crescente disagio nei confronti del consumismo e con l'ambizione della cultura statunitense verso la mascolinit\u00e0. Per combattere questa situazione, crea di nascosto un club di pugilato come forma radicale di psicoterapia, con l\u2019aiuto dell'incarnazione di un alter ego ribelle.\nMalgrado il pensiero popolare, Palahniuk non si \u00e8 ispirato ad alcun vero \"fight club\", ma ad una serie di esperienze violente cui si era trovato a far parte in precedenza. L'impatto del romanzo ha per\u00f2 generato fenomeni di emulazione: molte persone, dagli adolescenti agli adulti, hanno formato i loro \"fight club\" proprio come descritti nel libro.\nTrama.\nIl protagonista di \"Fight Club\" \u00e8 un impiegato, il cui nome non viene mai rivelato, sfiduciato e tormentato dall'insonnia. A un certo punto trova il suo maestro di vita in Tyler Durden, fabbricante di saponette oltre che una sorta di guru moderno, che predica e auspica la distruzione della civilt\u00e0 a favore del ritorno di un deserto primigenio. \nAlla guida dell'intera classe media e impiegatizia statunitense, il protagonista senza nome e Tyler decidono di dare corpo ai loro desideri fondando un circolo di lottatori clandestini, nelle cantine dei bar di periferia.\nNasce cos\u00ec il segretissimo \"Fight Club\" il cui unico fine \u00e8 quello di far sfogare e dare un riscatto a una miriade di violenti paria moderni, sulle cui spalle la societ\u00e0 si poggia a peso morto. Nelle furiose lotte segrete, ognuno di loro combatte contro ci\u00f2 che odia. Il fenomeno diventa una vera e propria mania, ma innocua, finch\u00e9 Tyler, grazie anche ai proventi della redditizia attivit\u00e0 di fabbricante di sapone, non decide di andare fino in fondo nella distruzione della societ\u00e0 contemporanea.\nCon i membri del \"Fight Club\", Tyler ha a sua disposizione un esercito di soldati fidi e devoti, e con il loro aiuto comincia a scardinare la civilt\u00e0 con qualsiasi mezzo, naturalmente violento. Il protagonista senza nome si vede sfuggire la situazione di mano, prigioniero di un sistema spietato e sempre pi\u00f9 sconcertato dalla piega che Tyler sta facendo prendere alla situazione. Dopo aver scoperto che Tyler non esiste e che in realt\u00e0 \u00e8 lui durante i momenti d'insonnia, cercher\u00e0 di opporsi alla tremenda macchina umana che il suo alter ego ha avviato. La catastrofe per\u00f2 sar\u00e0 inevitabile e il processo di cambiamento irreversibile."}
{"id": "285966", "revid": "767487", "url": "https://it.wikipedia.org/wiki?curid=285966", "title": "Capello", "text": ""}
{"id": "285967", "revid": "2175", "url": "https://it.wikipedia.org/wiki?curid=285967", "title": "Johnny Stool Pigeon", "text": ""}
{"id": "285968", "revid": "24258", "url": "https://it.wikipedia.org/wiki?curid=285968", "title": "Ipotesi sul mistero di lochness", "text": ""}
{"id": "285976", "revid": "110157", "url": "https://it.wikipedia.org/wiki?curid=285976", "title": "Arisdorf", "text": "Arisdorf (toponimo tedesco) \u00e8 un comune svizzero di 1\u00a0657 abitanti del Canton Basilea Campagna, nel distretto di Liestal.\nStoria.\nNel 1882 ha inglobato il comune soppresso di Olsberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1850 con Olsberg):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285978", "revid": "111373", "url": "https://it.wikipedia.org/wiki?curid=285978", "title": "Frenkendorf", "text": "Frenkendorf (toponimo tedesco) \u00e8 un comune svizzero di 6\u00a0507 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFrenkendorf \u00e8 servito dalla stazione di Frenkendorf-F\u00fcllinsdorf sulle ferrovie Basilea-Olten e B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285979", "revid": "111373", "url": "https://it.wikipedia.org/wiki?curid=285979", "title": "F\u00fcllinsdorf", "text": "F\u00fcllinsdorf (toponimo tedesco) \u00e8 un comune svizzero di 4\u00a0404 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nF\u00fcllinsdorf \u00e8 servito dalla stazione di Frenkendorf-F\u00fcllinsdorf sulle ferrovie Basilea-Olten e B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285981", "revid": "110157", "url": "https://it.wikipedia.org/wiki?curid=285981", "title": "Hersberg", "text": "Hersberg (toponimo tedesco) \u00e8 un comune svizzero di 330 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285982", "revid": "111373", "url": "https://it.wikipedia.org/wiki?curid=285982", "title": "Lausen", "text": "Lausen (toponimo tedesco) \u00e8 un comune svizzero di 5\u00a0054 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLausen \u00e8 servito dall'omonima stazione sulla ferrovia Basilea-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "285983", "revid": "729019", "url": "https://it.wikipedia.org/wiki?curid=285983", "title": "Coppa del Mondo di sci alpino 1988", "text": "La Coppa del Mondo di sci alpino 1988 fu la ventiduesima edizione della manifestazione organizzata dalla Federazione Internazionale Sci; ebbe inizio il 26 novembre 1987 a Sestriere, in Italia, e si concluse il 26 marzo 1988 a Saalbach, in Austria. Nel corso della stagione si tennero a Calgary i XV Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn questa stagione fu modificato il metodo di calcolo dei punteggi, eliminando le restrizioni introdotte nella stagione 1978-1979 secondo le quali potevano essere conteggiati ai fini della classifica generale solo i punti di un numero limitato di gare per specialit\u00e0. Da questa stagione quindi la classifica generale fu stilata sommando tutti i punti ottenuti nelle singole prove.\nIn campo maschile furono disputate 30 gare (10 discese libere, 4 supergiganti, 6 slalom giganti, 8 slalom speciali, 2 combinate), in 15 diverse localit\u00e0. Lo svizzero Pirmin Zurbriggen si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di discesa libera e di supergigante; l'italiano Alberto Tomba vinse le Coppe di slalom gigante e di slalom speciale. Zurbriggen era il detentore uscente della Coppa generale.\nIn campo femminile furono disputate 28 gare (8 discese libere, 4 supergiganti, 6 slalom giganti, 8 slalom speciali, 2 combinate), in 14 diverse localit\u00e0. La svizzera Michela Figini si aggiudic\u00f2 sia la coppa di cristallo, sia quella di discesa libera e di supergigante; la jugoslava Mateja Svet vinse la Coppa di slalom gigante e l'austriaca Roswitha Steiner quella di slalom speciale. Maria Walliser era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1988 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1988 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "285984", "revid": "110157", "url": "https://it.wikipedia.org/wiki?curid=285984", "title": "Valsura", "text": "Il Valsura (\"Falschauer\" in tedesco) \u00e8 un torrente dell'Alto Adige. Nasce dalle propaggini orientali del gruppo dell'Ortles, nel Parco Nazionale dello Stelvio, forma la Val d'Ultimo bagnando il comune omonimo. Confluisce da destra nell'Adige presso Lana.\nIl torrente tra l'altro alimenta la diga formata dal lago di Zoccolo, presso Santa Valburga."}
{"id": "285985", "revid": "834", "url": "https://it.wikipedia.org/wiki?curid=285985", "title": "Ega", "text": ""}
{"id": "285987", "revid": "88740", "url": "https://it.wikipedia.org/wiki?curid=285987", "title": "Zdzis\u0142aw Beksi\u0144ski", "text": "Biografia.\nNacque il 24 febbraio del 1929 a Sanok, piccolo centro situato nel sud-est della Polonia, nei pressi della catena dei Carpazi da una famiglia di imprenditori. Studi\u00f2 dapprima economia, in seguito si diplom\u00f2 in un liceo clandestino durante l'occupazione tedesca. Dopo la liberazione della Polonia, nel 1947, si iscrisse, secondo i voleri del padre, presso la facolt\u00e0 di architettura a Cracovia.\nNel 1951 spos\u00f2 Zofia Stankiewicz, nello stesso anno si laure\u00f2 e divenne supervisore nei cantieri edili a Sanok, lavoro verso il quale prov\u00f2 una profonda avversione. Nel 1958 nacque il suo unico figlio, Tomasz.\nNel 1998 muore sua moglie Zofia Stankiewicz. Il giorno della vigilia di Natale del 1999 suo figlio Tomasz Beksi\u0144ski, noto presentatore radiofonico e giornalista musicale, si toglie la vita.\nViene assassinato il 22 febbraio 2005, accoltellato diciannove volte dal figlio del suo maggiordomo poich\u00e9 rifiut\u00f2 di prestargli dei soldi.\nOpere.\nInizi\u00f2 a occuparsi di arte dal 1958 come fotografo, rivelandosi un artista innovatore. \nFin dalle sue prime foto emergono i tratti che in seguito diventeranno caratteristici delle sue tele. Fotografa uomini e donne col volto bendato, visi deturpati o cancellati con le tecniche del fotomontaggio, ampi paesaggi desolati, bambole mutilate. Pratica anche la scultura prediligendo l'utilizzo di plastica e metallo, trapassa blocchi di pietra con del cavo d'acciaio.\nNel 1958, si tiene la sua prima mostra a Pozna\u0144.\nEssendo un membro dell\"'Unione Artisti e Fotografi Polacchi\" prende parte, negli anni successivi, a numerose mostre, sia in Polonia sia all'estero. Questo suo primo periodo (1958-1965) viene dal lui stesso definito \"periodo barocco\".\nNel corso degli anni sessanta abbandona la scultura e la fotografia e inizia a dipingere qualche opera minore. Nel 1971 comincia quello che lui stesso definir\u00e0 il suo \"periodo Gotico\", nel quale si dedica alla pittura ad olio su masonite.\nLa sua prima grande mostra risale al 1972 presso la galleria d'arte contemporanea di Varsavia, nel contempo si evidenzi\u00f2 il suo carattere molto schivo che lo port\u00f2 a isolarsi dall'ambiente artistico.\nNel 1975 una giuria di critici d'arte nazionali lo defin\u00ec il miglior artista dei primi trent'anni della Repubblica Popolare Polacca.\nTra le opere pi\u00f9 famose e apprezzate del suo periodo gotico spicca quella dell'auto, dipinto acquistato da un privato e di cui non \u00e8 facile reperire una riproduzione.\nNegli ultimi anni della sua vita (1998-2005) si dedic\u00f2 alla grafica digitale.\nDopo la morte della moglie e del suo unico figlio inizi\u00f2 il periodo pi\u00f9 nero della sua vita. Rimasto solo e caduto in depressione, si chiuse in casa, mentre le sue opere sono sempre pi\u00f9 apprezzate in tutto il mondo. In particolare negli Stati Uniti e in Giappone, paese in cui conquista il primato di unico artista contemporaneo polacco inserito tra le prestigiose collezioni dell'Osaka Art Museum, e naturalmente nelle collezioni di musei polacchi e svedesi."}
{"id": "285988", "revid": "599013", "url": "https://it.wikipedia.org/wiki?curid=285988", "title": "Cultura giovanile", "text": "Le culture giovanili sono i modi che una parte minoritaria di giovani e adolescenti sceglie per differenziarsi dalla cultura generale della societ\u00e0 in cui vivono. Per questo motivo, in sociologia e antropologia tali atteggiamenti vengono definiti subculture.\nLe radici vittimistiche.\nLe culture giovanili si sono imposte nella seconda parte del XX secolo, successivamente alla Seconda guerra mondiale. Eric Gans ha mostrato come la cultura postbellica o postmoderna sia una cultura in cui le vittime sono privilegiate in quanto tali. Questo \u00e8 all'origine dell'affermazione di gruppi umani come vittime di questo o di quello, ricevendo cos\u00ec consenso sociale e valorizzazione. Nella cultura post-bellica lo stigma di vittima, in buon sostanza, conferisce valore e significato.\nIl fenomeno pi\u00f9 vistoso del dopoguerra \u00e8 l'emergere della cultura giovanile come dominante nella societ\u00e0: essa nasce da una identificazione dei giovani occidentali con i gruppi individuati come vittime, anzitutto con i neri d'America, dapprima nella musica jazz, poi in quella rock, infine in quella hip hop.\nL'autoidentificazione di un gruppo come vittima pu\u00f2 avvenire per\u00f2, all'interno di una societ\u00e0 complessa, solo se la societ\u00e0 stessa \u00e8 disposta a riconoscere questo status. \u00c8 avvenuto con i giovani. La \"youth culture\" \u00e8 un fatto tipicamente occidentale e trans-nazionale all'interno di questo gruppo di paesi. Tutti i sistemi scolastici ne sono stati influenzati, eppure la cultura giovanile continua a rimanere sostanzialmente estranea alla scuola.\nStoria.\nPrecedentemente la seconda guerra mondiale, i giovani nel mondo occidentale avevano scarsa libert\u00e0 e influenza. Con il cosiddetto \"Baby boom\" negli Stati Uniti del dopoguerra, i giovani iniziarono ad assumere importanza e soprattutto potere d'acquisto. Attorno agli anni 1950, il crescente numero di giovani negli Stati Uniti e in Europa inizi\u00f2 a influenzare massicciamente la musica, la televisione e il cinema, spronati dall'esplosione del rock nei tardi anni 50, dalla maturazione della cultura giovanile a met\u00e0 anni 1960, dipartita in sottoculture come i mod, i rocker, gli hippy.\nLo spirito di avventura e ricerca che ha contraddistinto la cultura giovanile di questi decenni ha mutato il significato della parola \"confine\": non pi\u00f9 indicazione di un limite esclusivo, ma meta necessaria per la crescita e il superamento di se stessi. Le zone di confine, ritenute marginali dalla cultura prevalente, sono per\u00f2 quelle da cui provengono non di rado gli stimoli pi\u00f9 fecondi per la vita artistica e intellettuale, come la svolta commerciale del rock e i rapporti con la musica leggera, l'abuso di droghe, la loro mitizzazione nella musica pop, o il gi\u00e0 citato hip hop.\nLe pi\u00f9 influenti culture giovanili.\nMolte delle culture giovanili pi\u00f9 diffuse provengono dagli Stati Uniti, che negli ultimi decenni hanno veicolato queste mode grazie anche alle innovazioni nel campo della comunicazione. Tra queste possiamo citare le due pi\u00f9 emblematiche e importanti per questo tipo di subculture: Internet e di MTV.\nLe culture giovanili spesso fanno uso di particolari stereotipi che riguardano la musica, il tipo di vestiario, i rapporti interpersonali e lo stile di vita. Molti di questi sono peggiorativi, e va comunque ricordato che le culture giovanili sono un argomento particolarmente magmatico e in rapida evoluzione, risulta quindi difficile ottenere una fedele fotografia. Tra gli stereotipi pi\u00f9 utilizzati citiamo:\nCulture giovanili a cavallo tra il XX e il XXI secolo.\nIl disimpegno politico.\nSecondo alcuni critici, la cultura giovanile incoraggia forme di apatia e di cinismo tra i giovani. Stiamo assistendo principalmente a un processo in cui forme di cittadinanza tradizionali stanno cedendo il passo a forme nuove postmoderne. Queste ultime non si basano tanto sull'area geografica (il suolo patrio) quanto sulle nuove forme di comunit\u00e0 rese possibili dai mezzi elettronici.\nI giovani, in realt\u00e0 sono interessati alla politica, e sono in grado di mostrare una forma avanzata di consapevolezza, e di impegno, sui temi sociali e politici, ma quasi sempre con forme alternative a quelle della politica tradizionale. La partecipazione attiva sfocia solitamente in campagne monotematiche e in movimenti 'fai da te', invece che nei partiti politici tradizionali.\n\u00c8 anche inesatto trattare alla stessa stregua cinismo e apatia. Il fatto che i giovani si sentano estranei alle azioni dei politici non significa necessariamente che non si interessino di temi sociali, ci\u00f2 vale anche per le culture giovanili, spesso additate come apolitiche, ma in realt\u00e0 per un'interna libert\u00e0 di pensiero sull'argomento, tipica dell'azione dei gruppi sociali informali giovanili.\nItalia.\nAlcune delle culture giovanili presenti in Italia nel periodo (l'elenco \u00e8 altamente incompleto e non pu\u00f2 prendere in considerazione le numerose sfumature):\nCitazione proveniente dall'apposita pagina di wikipedia:\n\"\"Il movimento gotico o goth (in Italia chiamato dark) \u00e8 un insieme di culture diverse nel look, in attitudine e nel tipo di musica, ma che vengono per varie ragioni tutte denominate utilizzando il termine gotico. Tra le prime volte che un movimento socio-musicale \u00e8 stato etichettato con la parola gothic, bisogna andare nel Regno Unito verso l'inizio degli anni ottanta nella scena post-punk. In quel caso infatti, la parola venne usata da Ian Astbury per descrivere Andi Sex Gang cantante degli inglesi Sex Gang Children come un \"gothic pixie\" in virt\u00f9 del modo in cui ballava e si muoveva. In seguito molte riviste musicali come New Musical Express e Sounds colsero l'attimo e iniziarono ad usare il termine per indicare quel determinato genere musicale relativo a quel particolare movimento sociale derivante dal punk.\"\n\"Successivamente poi il termine gothic inizi\u00f2 ad avere anche una connotazione \"descrittiva\", e nacquero altri movimenti sociali diversi dal primo, ma che sono stati descritti come gotici non pi\u00f9 per semplice caso, bens\u00ec per il fatto che si basavano sulle caratteristiche della letteratura gotica, sia a livello di tematiche, sia di attitudine che di generi musicali. In questo caso le inclinazioni e il linguaggio figurativo indicano influenze da parte della letteratura gotica del XIX secolo e del cinema horror, oltre ad associare un gusto gotico nella musica e nella moda\"\".\nI punk possono avere alcune affinit\u00e0 secondarie con i cosiddetti \"punkabbestia\", che fanno per\u00f2 riferimento prevalentemente alla sottocultura Raver, altra rispetto a quella punk."}
{"id": "285990", "revid": "287204", "url": "https://it.wikipedia.org/wiki?curid=285990", "title": "Trasporto intracellulare di neurotrasmettitori", "text": ""}
{"id": "286012", "revid": "729019", "url": "https://it.wikipedia.org/wiki?curid=286012", "title": "Paracolpi", "text": "I paracolpi sono attrezzature protettive indossate da un cavallo ferrato. Circondano la caviglia del cavallo, e proteggono la corona, i glomi e i talloni dell'animale.\nUso dei paracolpi.\nI paracolpi sono in genere indossati per evitare che il cavallo ferrato si ferisca se \"si raggiunge\" (ossia colpisce il suo anteriore con il posteriore, ferendosi). Questo accade pi\u00f9 frequentemente quando il cavallo salta, lavora nel fango o su una superficie scivolosa, fa cross country o viene mosso alla corda. Talora sono anche usati quando il cavallo viene trasportato, se le fasce o le protezioni utilizzate non riparano la regione dei talloni, o se in cavallo tende a strapparsi i ferri anteriori calpestandoli con i posteriori.\nI cavalli sferrati non richiedono questo tipo di protezioni, in quanto sia la tendenza a raggiungersi, che il danno causato dall'urto fra i posteriori e gli anteriori sono amplificati dall'uso dei ferri.\nIndossare i paracolpi.\nIn genere, i paracolpi sono di gomma. Possono essere aperti, con un Velcro o altri sistemi di chiusura rapida, o chiusi, da infilare oltre lo zoccolo. Nonostante i paracolpi aperti siano pi\u00f9 facili da indossare, quelli chiusi sono pi\u00f9 sicuri perch\u00e9 \u00e8 impossibile che si sfilino dal piede.\nPer applicare i paracolpi chiusi, \u00e8 opportuno rivoltarli prima di infilarli sulla punta dello zoccolo, cosa che agevola la manovra. Se fa freddo, pu\u00f2 anche essere d'aiuto metterli in acqua calda prima di applicarli, in modo che la gomma diventi pi\u00f9 morbida ed elastica."}
{"id": "286014", "revid": "339392", "url": "https://it.wikipedia.org/wiki?curid=286014", "title": "Corona (cavallo)", "text": ""}
{"id": "286015", "revid": "339392", "url": "https://it.wikipedia.org/wiki?curid=286015", "title": "Corona (zoccolo)", "text": ""}
{"id": "286016", "revid": "339392", "url": "https://it.wikipedia.org/wiki?curid=286016", "title": "Glomo", "text": ""}
{"id": "286020", "revid": "226458", "url": "https://it.wikipedia.org/wiki?curid=286020", "title": "Azzo (nome)", "text": "Origine e diffusione.\nDeriva da un nome germanico \"Azzo\", basato sull'elemento \"az\", il quale ha origine dibattuta; tra le varie ipotesi si segnalano:\nIl nome ebbe una certa diffusione in Italia nel Medioevo, allorch\u00e9 venne portato da almeno una decina di membri del casato d'Este. Una delle sue varianti germaniche, \"Adso\", \u00e8 piuttosto nota per essere stata usata da Umberto Eco per il suo personaggio de \"Il nome della rosa\", Adso da Melk (il cui nome venne scelto da Eco per la somiglianza con Watson). Allo stesso elemento risale anche il nome Ezzelino, che viene da alcune fonti riportato come variante di Azzo.\nOnomastico.\nL'onomastico si pu\u00f2 festeggiare in memoria di un beato Attone da Camerino, chiamato anche Azzone e Azzo, religioso benedettino, commemorato dal suo ordine il 14 agosto."}
{"id": "286043", "revid": "66387", "url": "https://it.wikipedia.org/wiki?curid=286043", "title": "US Army", "text": ""}
{"id": "286044", "revid": "4711", "url": "https://it.wikipedia.org/wiki?curid=286044", "title": "U.S. Army", "text": ""}
{"id": "286046", "revid": "446353", "url": "https://it.wikipedia.org/wiki?curid=286046", "title": "Esercito americano", "text": ""}
{"id": "286047", "revid": "4711", "url": "https://it.wikipedia.org/wiki?curid=286047", "title": "Esercito statunitense", "text": ""}
{"id": "286048", "revid": "4711", "url": "https://it.wikipedia.org/wiki?curid=286048", "title": "Esercito Statunitense", "text": ""}
{"id": "286050", "revid": "4711", "url": "https://it.wikipedia.org/wiki?curid=286050", "title": "Marina americana", "text": ""}
{"id": "286051", "revid": "4711", "url": "https://it.wikipedia.org/wiki?curid=286051", "title": "Marina statunitense", "text": ""}
{"id": "286052", "revid": "125873876", "url": "https://it.wikipedia.org/wiki?curid=286052", "title": "Due Facce", "text": "Due Facce (\"Two-Face\"), il cui vero nome \u00e8 Harvey Dent, \u00e8 un personaggio dei fumetti DC Comics, creato da Bob Kane e Bill Finger nell'agosto 1942. \u00c8 un supercriminale e uno dei nemici pi\u00f9 famosi e duraturi di Batman.\nUn tempo brillante e onesto procuratore distrettuale di Gotham City, Harvey viene orribilmente sfregiato sul lato sinistro della sua faccia dopo che il boss della mafia Sal Maroni gli ha lanciato una fiala di acido durante un processo in tribunale. Successivamente impazzisce e adotta il nome \"Due Facce\", diventando un criminale ossessionato dal numero due, dal concetto di dualit\u00e0 e dal conflitto tra bene e male. Negli anni successivi, gli autori hanno ritratto Harvey Dent come affetto da disturbo dissociativo dell'identit\u00e0, con Due Facce come alter, che derivava dall'abuso che ha ricevuto da suo padre durante la sua infanzia. Due Facce prende ossessivamente tutte le decisioni importanti lanciando il suo portafortuna, una moneta a due teste, con l'altra met\u00e0 sfregiata, donatagli dal padre. La versione moderna \u00e8 stabilita come un tempo un amico e alleato di James Gordon e Batman, nonch\u00e9 il migliore amico dell'alter ego di Batman Bruce Wayne.\nSi \u00e8 classificato al dodicesimo posto nella classifica dei pi\u00f9 grandi cattivi nella storia dei fumetti secondo IGN.\nStoria editoriale.\nLa prima apparizione del personaggio avviene in \"Detective Comics\" n. 66 (agosto 1942), per mano di Bob Kane e Bill Finger. In questa storia il nome del personaggio era \"Harvey Kent\", ma nelle storie successive il nome venne cambiato in Harvey Dent per prevenire confusioni con Clark Kent/Superman.\nNegli anni quaranta il personaggio apparve solamente in tre storie, e solo due volte durante gli anni cinquanta (non tenendo conto dei \"falsi\" Due Facce menzionati sotto). A quei tempi, era spesso accantonato in favore di cattivi \"pi\u00f9 familiari\", sebbene in una storia datata 1968 (\"World's Finest Comics\" n. 173), lo stesso Batman lo definisca addirittura il criminale che teme di pi\u00f9. Nel 1971, lo scrittore Dennis O'Neil riport\u00f2 Due Facce alla ribalta, e fu allora che divenne uno dei nemici di Batman pi\u00f9 celebri.\nNella sua autobiografia, Bob Kane ha sostenuto di aver tratto ispirazione da \"Lo strano caso del dottor Jekyll e del signor Hyde\" di Robert Louis Stevenson, in particolare la versione pellicola del 1931 che vedeva da bambino. Qualche ispirazione \u00e8 stata derivata anche dal \"Pipistrello Nero\", un personaggio pulp la cui storia di origine includeva l'acido lanciato sul suo viso.\nIspirato dalla revisione delle origini di Batman operata da Frank Miller nel 1987 (vedi '), Andrew Helfer riscrisse la storia di Due Facce. Queste nuove origini, presentate in \"Batman Annual\" n. 14, servirono ad enfatizzare lo status di Dent come personaggio tragico, con una storia alle spalle che comprendeva un padre violento e alcolizzato, e problemi giovanili di schizofrenia. Fu anche stabilito, in ', che l'Harvey Dent pre-incidente era un valente procuratore distrettuale impegnato nel sociale e nella lotta al crimine, spesso alleato di Batman.\nNella storia \" scritta da Jeph Loeb viene infine narrato il processo a Maroni e la trasformazione di Dent in Due Facce.\nDurante lo stesso periodo, Due Facce \u00e8 rivelato essere l'assassino del padre di Jason Todd, che era stato un suo galoppino.\nIn \", lo scrittore Grant Morrison illustra la dipendenza di Due facce dalla sua moneta. Gli psichiatri dell'ospedale cercano di rimuovere la sua personalit\u00e0 malvagia togliendogli la moneta e rimpiazzandola prima con un dado e poi con un mazzo di carte dei Tarocchi, dandogli cos\u00ec ben 78 opzioni di scelta, non solo due. Il trattamento per\u00f2 fallisce miseramente, infatti; con cos\u00ec tante possibilit\u00e0 di scelta a disposizione, Dent non \u00e8 pi\u00f9 in grado di prendere neanche le pi\u00f9 semplici decisioni. Alla fine della graphic novel, Batman gli rid\u00e0 indietro la sua moneta, chiedendogli di usarla per decidere del suo stesso destino, se la moneta cadr\u00e0 da un lato, sar\u00e0 libero, se cadr\u00e0 dall'altro, si far\u00e0 uccidere. Dent dice a Batman che la moneta \u00e8 uscita dal lato intatto, e Batman ha cos\u00ec salva la vita, ma la scena successiva ci mostra che la moneta era uscita dal lato sfigurato, dimostrando che Due Facce ha deciso autonomamente (e inspiegabilmente) di lasciare libero Batman. Nell'edizione per il 15\u00ba anniversario, Morrison spieg\u00f2 il gesto con il fatto che fosse il 1\u00ba aprile, la giornata degli scherzi.\nIn molte storie di Batman, sono stati fatti tentativi di ricostruire chirurgicamente il lato sfigurato della faccia di Dent, ma non avendone curato anche la psiche malata; egli semplicemente si risfigura il viso e ridiventa di nuovo Due Facce. In \"Il ritorno del cavaliere oscuro\" di Frank Miller, Bruce Wayne stesso paga le spese mediche di Dent, ma presto egli ritorna a delinquere e Batman deve ancora una volta impedirgli di distruggere Gotham.\nAltri Due Facce.\nDurante la terza apparizione di Due Facce negli anni quaranta, sia il suo viso che la sua sanit\u00e0 mentale furono guariti. Anche se tra i lettori c'era ancora richiesta del personaggio, gli sceneggiatori non vollero farlo ritornare subito cattivo, cos\u00ec dovettero utilizzare altre identit\u00e0 per inventarsi nuovi Due Facce.\nImportante \u00e8 anche una storia del 1968 dove Batman stesso \u00e8 temporaneamente trasformato in Due Facce da una pozione (\"World's Finest Comics\" n. 173).\nA parte una ristampa della storia di Sloane nel 1962, questa \u00e8 l'unica apparizione del personaggio in tutti gli anni sessanta.\nHarvey Dent ridivent\u00f2 Due Facce nella storia \"Due Facce Colpisce Ancora\", nel numero 81 di Batman del 1954.\nUn anno dopo.\nRecentemente Harvey Dent, era riuscito a recuperare il suo equilibrio mentale: nuove tecniche di chirurgia plastica gli restituirono il suo aspetto, e addirittura venne addestrato da Batman e scelto come suo sostituto come protettore di Gotham durante l'anno sabbatico del Cavaliere Oscuro preso dopo \"Crisi infinita\". Harvey prese il suo ruolo di vigilante molto seriamente, e cominciava ad amare la vita di giustiziere, ma quando Batman e Robin tornarono in azione, Harvey si sent\u00ec messo in disparte: quando venne addirittura sospettato di alcuni omicidi che non aveva commesso, la sua fragile psiche croll\u00f2 definitivamente: la sua identit\u00e0 criminale torn\u00f2 a galla, e Dent decise di deturparsi volontariamente il viso con dell'acido muriatico e un bisturi: Due Facce cos\u00ec \u00e8 tornato a tormentare i cittadini di Gotham e il suo paladino.\nLe sue due personalit\u00e0 sembrano per\u00f2 ancora pi\u00f9 in contrasto: Dent ha chiesto l'aiuto di Nightwing (Dick Grayson) per proteggere Carol Bermingham, un avvocato di cui Harvey fu innamorato prima di diventare Due Facce, che era diventata l'obiettivo di un boss criminale contro cui doveva testimoniare. Il boss aveva ingaggiato un sicario per eliminare la donna, e con enorme sorpresa Nightwing scopr\u00ec che l'assassino da cui doveva proteggere Carol era proprio Due Facce. Dent spar\u00f2 alla donna, lasciandola in un lago di sangue, tuttavia esplose di rabbia quando sent\u00ec la notizia della sua morte, uccidendo il criminale che l'aveva ingaggiato e imprecando contro Nightwing, colpevole di non essere riuscito a proteggerla dal suo assalto: ennesima dimostrazione della sua duplice (e folle) personalit\u00e0.\nNuovo Universo DC.\nNel Nuovo Universo DC, Due Facce compare tra i numerosi villains in fuga da Arkham Asylum e viene sconfitto da Batman.\nBiografia del personaggio.\nProcuratore distrettuale.\nHarvey Dent (Kent alla sua prima apparizione) \u00e8 un giovane e brillante avvocato di Gotham City, fortemente convinto che la giustizia pi\u00f9 pura possa prevalere anche in un luogo come la sua citt\u00e0, da troppo tempo preda di potenti criminali di ogni genere e schieramento. Bello, atletico, fiero del proprio aspetto, carismatico, colto e intelligente, all'apice della sua carriera diviene procuratore distrettuale di Gotham, approfittando subito della nomina per applicare tutta la sua valenza di uomo di legge, di investigatore e l'inossidabile e ostinato idealismo.\nRitenuto un ingenuo e un sognatore, affianca il misterioso Batman e l'amico James Gordon nella lotta ai criminali. Sebbene la sua sete di giustizia sia pari a quella dell'Uomo Pipistrello, si differenzia da lui unicamente nel metodo di combattimento: Batman li terrorizza e li cattura sul campo, Harvey li assicura alla giustizia con severi processi, infliggendo un colpo dietro l'altro ai principali clan mafiosi che detengono il potere a Gotham City, prime tra tutte le Famiglie del Padrino Carmine Falcone, e, soprattutto, di Salvatore Maroni.\nDent \u00e8 notoriamente legato da una vecchia e sincera amicizia al miliardario Bruce Wayne, ignorando ironicamente che \u00e8 proprio lui il suo pi\u00f9 valido alleato nella guerra al crimine organizzato.\nSempre con la collaborazione di Batman, riesce a mettere dietro le sbarre il padrino Maroni, celebre mandante dell'uccisione di mafiosi rivali e concorrenti in affari. \u00c8 una rapida e ulteriore impennata di carriera, tanto che questo determinante processo viene preparato con una cura che sfiora la maniacalit\u00e0, in quanto potrebbe permettere di arrivare a conoscenza di buona parte dei segreti della mafia di Gotham City.\nCarriera criminale.\nDurante l'udienza, Harvey esibisce come prova una moneta truccata, la stessa recuperata sul luogo del delitto dove Batman ha compiuto la cattura del boss mafioso. Dal banco degli imputati, per\u00f2, Maroni scaglia sul lato sinistro del volto di Dent una fiala di vetriolo, sfigurandolo orribilmente. Tutte quante le operazioni e gli interventi di chirurgia estetica a cui il legale viene sottoposto falliscono miseramente, e la sua mente sprofonda in un violento trauma che porta a una divisione di personalit\u00e0. Divenuto schizofrenico, paranoico e violento, il giovane magistrato si trasforma in Due Facce, e si getta fino al midollo nel mondo criminale, finendo con il divenire uno dei nemici pi\u00f9 mortali di Batman, un tempo suo alleato nella guerra contro il crimine, che ora vede come il simbolo di tutti i mali di Gotham City.\nIn breve tempo si dimostra uno dei pazienti pi\u00f9 singolari e interessanti del manicomio di Arkham Asylum, secondo per follia solo al Joker. Ogni volta che deve prendere una decisione, Due Facce lancia la propria moneta in aria, la stessa esibita in quel triste processo che avrebbe dovuto segnarlo positivamente nella storia di Gotham. Anche la moneta rispecchia ormai la sua doppia personalit\u00e0: una delle facce, una volta identiche, appare bruciata e sfigurata. Segnato dal dualismo della propria psiche e della propria anima, il numero due diventa per lui un'ossessione, e tutto ci\u00f2 che compie deve rispecchiare un equilibrio basato su due poli, due estremi: il bene e il male. Dopo il Joker \u00e8 il supercriminale pi\u00f9 pericoloso di tutta Gotham City.\nPoteri e abilit\u00e0.\n\u00c8 stato un procuratore distrettuale di spicco e ben istruito, e in seguito uno dei supercriminali pi\u00f9 temuti e rispettati di Gotham. Due Facce non ha superpoteri, basandosi invece sulla sua abilit\u00e0 nel tiro a segno e nel combattimento corpo a corpo, che \u00e8 stata ulteriormente migliorata dopo essere stato addestrato da Deathstroke e Batman. Come ex avvocato, il personaggio usa la sua esperienza in diritto penale, criminologia e procedure di polizia per ideare i suoi crimini.\nHarvey Dent, sin da bambino, ha sempre praticato pugilato e anche durante la sua carriera da avvocato non ha mai smesso di allenarsi: ci\u00f2 lo ha reso un formidabile combattente. L'arco narrativo di \"Batman: Face the Face\" rivela che Batman aveva addestrato ampiamente Dent al lavoro investigativo e al combattimento corpo a corpo. Ha dimostrato la sua abilit\u00e0 quando ha sconfitto Killer Croc in una rissa a pugni e bloccato alcuni attacchi di Dick Grayson usando il suo allenamento. Grazie agli esercizi fisici iniziati dalla preadolescenza, Dent ha forza, resistenza, velocit\u00e0 e agilit\u00e0 molto elevate. In aggiunta alle sue doti atletiche, \u00e8 un abile tiratore scelto e usa regolarmente una variet\u00e0 di armi da fuoco come pistole, fucili a pompa, lanciagranate, mitra e lanciarazzi durante le sue battaglie. Per migliorare la sua bravura con le armi da fuoco, Due Facce assunse l'assassino Deathstroke per addestrarlo. Impugna principalmente doppie pistole ed \u00e8 diventato pericolosamente abile con esse. Ha una tempra eccezionale, che gli permette fra l'altro di sopportare stoicamente la tortura senza alcun lamento. \u00c8 stato colpito innumerevoli volte, principalmente ferite di striscio alla testa e alle braccia, senza riportare gravi conseguenze e ristabilendosi di solito in brevissimo tempo. Ha una volont\u00e0 indomabile e sembra in grado di resistere ai feromoni di Poison Ivy.\nPrima della sua trasformazione in Due Facce, Harvey Dent ha avuto una carriera di successo come procuratore distrettuale di Gotham, spinto a porre fine all'epidemia di criminalit\u00e0 organizzata della citt\u00e0. \u00c8 stato un esperto avvocato, molto abile in quasi tutte le questioni relative al diritto penale, e ha vasta conoscenza del mondo criminale e competenza con gli esplosivi. Harvey ha attitudine intuitiva (possiede grandi capacit\u00e0 deduttive e analitiche) e quindi dimostra un certo grado di abilit\u00e0 come investigatore, aiutato anche dall'allenamento datogli da Batman. \u00c8 inoltre un leader e oratore carismatico, e un ottimo tattico e stratega. Due Facce \u00e8 un genio nella pianificazione criminale e ha molti legami con la malavita, dimostrandosi capace di competere con il Pinguino, e spesso escogita piani astuti per raggiungere i suoi obiettivi. Pu\u00f2 anche usare la sua moneta per ipnotizzare le persone.\nIn seguito alla sua deturpazione, diventa ossessionato dal numero due e al concetto di dualit\u00e0, e quindi mette in scena i crimini incentrati sul numero due, come la rapina di edifici con 2 nell'indirizzo o la messa in scena di eventi che si svolgeranno alle 22:22 (2222 in tempo militare). La sua psicosi lo porta a credere che giusto e sbagliato non abbiano valore, poich\u00e9 tutto \u00e8 comandato dal caso e, per dimostrare ci\u00f2, prende decisioni basandosi sul lancio della sua moneta (la tecnica nota come \"testa o croce\"): questo lo rende estremamente pericoloso e imprevedibile. Se la moneta atterra con il lato sfregiato rivolto verso l'alto, compie azioni malvagie. Se finisce sul lato non contrassegnato, \u00e8 obbligato a risparmiare la vittima. Di contro, il principale punto debole di Due Facce \u00e8 la sua incapacit\u00e0 di prendere decisioni su ci\u00f2 che \u00e8 giusto o sbagliato: senza la moneta va irrimediabilmente in confusione, non sapendo se contrattaccare o cedere.\nRelazioni con gli altri personaggi.\nQuesta sezione descrive in dettaglio le relazioni pi\u00f9 importanti del personaggio attraverso varie interpretazioni dei media di Batman.\nGilda Dent.\nGilda (Grace in alcuni adattamenti) \u00e8 la moglie (o anche ex) di Harvey Dent. Il personaggio ha debuttato in \"Detective Comics\" # 66, al fianco di Harvey, ed \u00e8 diventato ricorrente nelle storie di Batman che coinvolgono Due Facce.\nBruce Wayne.\nL'alter ego di Batman, Bruce Wayne, \u00e8 un caro amico di Harvey Dent, mentre prima di diventare Due Facce, \u00e8 stato anche uno dei primi alleati di Batman, insieme a James Gordon. La loro amicizia risale alla prima apparizione di Harvey, in cui Batman si riferisce a lui come un suo amico e gli chiede emotivamente di rinunciare alla sua vita criminale. A causa di questa relazione, Due Facce \u00e8 uno dei nemici pi\u00f9 personali di Batman. Nei fumetti, viene mostrato che Bruce considera la caduta di Harvey un fallimento personale e non hai mai rinunciato a riabilitarlo.\n\u00c8 stabilito occasionalmente che Harvey sa che Bruce Wayne \u00e8 Batman. La conoscenza del personaggio dell'identit\u00e0 segreta di Batman \u00e8 stata introdotta nella storia \"The Big Burn\" dalla serie \"Batman e Robin\" del 2011 di Peter Tomasi, ed \u00e8 mostrata in fumetti successivi come \"All-Star Batman\" di Scott Snyder. In \"Detective Comics\" # 1021, Harvey confessa a Batman di aver tenuto segreta la sua identit\u00e0 segreta alla sua personalit\u00e0 malvagia per proteggerlo.\nRenee Montoya.\nRenee Montoya e Harvey Dent hanno una relazione complicata, introdotta dallo scrittore Greg Rucka nel sedicesimo numero di \"Batman Chronicles\" del 1999, in cui Renee si rivolge a Due Facce come Dent ed \u00e8 gentile con lui. Harvey alla fine sviluppa sentimenti romantici nei confronti di Renee, cosa che Renee non contraccambia. Questo amore unilaterale si trasformerebbe in una malsana ossessione per lei, che porterebbe alla sua rovina professionale e personale; nell'arco narrativo in cinque parti di \"Gotham Central Half A Life\", Due Facce tenta di distruggere la vita di Renee incastrando lei per omicidio, averla dichiarata lesbica e orchestrare una fuga di prigione per farla diventare una fuggitiva, cos\u00ec non avrebbe avuto nulla per impedirle di ricambiare il suo amore.\nAnni dopo l'uscita di \"Half A Life\", Rucka avrebbe riunito i due in \"Convergence: The Question\" nel 2015, dopo il suo ritorno alla DC Comics dopo la sua partenza dalla compagnia nel 2010. Nella storia, Renee salva un Harvey pieno di rimorso dal suicidio e lo convince ad essere un brav'uomo.\nChristopher Dent.\nChristopher \u00e8 il padre violento e alcolizzato di Harvey, introdotto per la prima volta nell'originale storia di Due Facce \"Eye of the Beholder\" (Batman Annual # 14). Il trauma che Harvey ha ricevuto dai continui abusi di suo padre ha alimentato il tormento interiore che alla fine lo trasforma in Due Facce.\nAltri media.\nFilm.\nFilm d'animazione.\nDue Facce appare nei film d'animazione ', ', ', ', ', ', ', \"LEGO Batman - Il film\", \"Batman contro Due Facce\", \"Batman contro Jack lo squartatore\", \"Suicide Squad - Un inferno da scontare\", \"Batman Ninja\", \"Justice League vs. the Fatal Five\", \"Batman vs. Teenage Mutant Ninja Turtles\", ', ', ', ' e '.\nVideogiochi.\nDue Facce appare nei seguenti videogiochi:"}
{"id": "286070", "revid": "287204", "url": "https://it.wikipedia.org/wiki?curid=286070", "title": "Emile Cohl", "text": ""}
{"id": "286076", "revid": "125839753", "url": "https://it.wikipedia.org/wiki?curid=286076", "title": "Alfred Pennyworth", "text": "Alfred Thaddeus Crane Pennyworth, noto semplicemente come Alfred, \u00e8 un personaggio immaginario dei fumetti creato da Bill Finger e Jerry Robinson nel 1943, pubblicato dalla DC Comics. La sua prima apparizione risale al numero 16 della testata \"Batman\" (maggio 1943).\nAlfred Pennyworth \u00e8 raffigurato come maggiordomo fedele e instancabile di Bruce Wayne, nonch\u00e9 tutore legale, migliore amico, aiutante di campo e figura paterna surrogata dopo gli omicidi di Thomas e Martha Wayne. Serve come ancora morale di Bruce fornendo al contempo un sollievo comico con il suo atteggiamento sarcastico e cinico. Divenuto una parte vitale del mito di Batman, Alfred \u00e8 stato nominato per il \"Wizard Fan Award\" per il personaggio maschile non protagonista preferito nel 1994.\nDescrizione.\nAlfred Pennyworth nasce in Inghilterra, e ancora in giovane et\u00e0 entra in una delle pi\u00f9 rinomate accademie per maggiordomi del mondo, dove segue un corso aggiuntivo di medicina, di letteratura classica e di teatro.\nOttenute ottime qualifiche, si ritaglia una carriera di tutto rispetto ponendosi in evidenza come domestico attento e capace, sempre sollecito e disponibile, e come cuoco squisito e giardiniere ricercato. I suoi padroni apprezzano molto la sua pazienza e mitezza, il suo distinto galateo e il fine umorismo.\nDopo un'onorata carriera accetta con onore ed entusiasmo di trasferirsi alla Wayne Manor, a Gotham per servire il dottor Thomas Wayne, famoso medico miliardario appartenente a un'illustre famiglia dell'alta nobilt\u00e0 britannica, che per la prima volta serve anche come chauffeur. Grande conoscitore della storia dei Wayne e della loro monumentale e opulenta residenza familiare, che li ospita da sei generazioni, con il tempo si guadagna la fiducia e la stima personale di Thomas e della moglie Martha, da cui viene sempre trattato con affetto e confidenza. Successivamente si prende cura del loro giovane figlio Bruce, con cui instaura un legame molto speciale, tanto che quando i coniugi Wayne vengono assassinati in una rapina continua a servirlo non solo come maggiordomo, ma anche come genitore alternativo insieme alla signora Leslie Thompkins, amica di vecchia data dei Wayne di cui diviene lui stesso un grande amico.\nNel corso degli anni, Bruce matura l'intenzione di combattere il crimine a Gotham City, affinch\u00e9 nessuno pi\u00f9 veda morire i propri cari come \u00e8 successo a lui, e vedendo un pipistrello irrompere nel suo studio privato ha l'idea di assumere una seconda identit\u00e0 a immagine e somiglianza dell'animale. Alfred lo aiuta quindi a definire i dettagli di questo alter ego, e si impegna anima e corpo a preparare i costumi e ad attrezzare la grande caverna sotterranea che Bruce ha scoperto da poco sotto Villa Wayne.\nQuando finalmente incomincia a combattere nelle vesti di Batman, il giovane miliardario ha spesso l'occasione di riconoscere quanto importante sia il ruolo di Alfred nel conciliare la sua doppia vita, con tutti gli arguti suggerimenti atti a giustificare o nascondere le ferite riportate nelle battaglie notturne, e con l'insegnamento di una differente inflessione e tonalit\u00e0 per meglio alterare la voce quando indossa la maschera del Cavaliere oscuro. In un secondo momento, per\u00f2, analogamente alla signora Thompkins l'attento e affezionato maggiordomo esprime al suo protetto una nota di preoccupazione: teme infatti che la grande attenzione che presta a Batman possa in qualche modo finire con il trascurare Bruce Wayne, indirizzandolo verso una totale solitudine. A suo dire l'attivit\u00e0 di giustiziere solitario potrebbe finire con l'ossessionarlo, portandolo a trascurare pericolosamente gli affetti, il suo buon nome e il lato migliore della vita, e spesso lo aiuta con energia nei momenti pi\u00f9 critici a mantenere un corretto equilibrio tra le due identit\u00e0.\nInfine, dopo molti anni, dedica lo stesso impegno entusiasta verso il giovane Dick Grayson, un artista circense che ha perso i genitori per mano del mafioso Tony Zucco, e che Bruce ha deciso di accogliere a Villa Wayne.\nIn alcune \"continuity\" della DC Comics, Alfred sostiene di appartenere ad una famiglia di padroni cui membri spesso divenivano demoni o mietitori; in altre, si accenna alla sua carriera nelle forze speciali britanniche come paramedico o chirurgo; durante la saga \"La Corte dei Gufi\" si apprende che suo padre Cecil era stato maggiordomo dei Wayne prima di lui, e mor\u00ec per un attentato destinato a Martha Wayne incinta del secondogenito Thomas Wayne jr, quando Bruce Wayne aveva solo 3 anni. Nella maxi-serie \"\", Bruce incontra tito Pennyworth, figlio segreta di Alfred ed agente segreto.\nCaratterizzazione.\nAspetto.\nNelle prime apparizioni del fumetto, Alfred appare come un uomo in sovrappeso, meno serio e ben rasato.\nNel 1943 appare per la prima volta nel serial cinematografico \"Batman\" interpretato da William Austin, che appare con fisico magro e sportivo e baffi sottili. Il successo della serie spinse gli autori dei fumetti a ispirarsi all'aspetto fisico di Austin.\nNome.\nNel 1945, il nome di Alfred fu dato ufficialmente come Alfred Beagle. Questo nome \u00e8 stato successivamente dato a una versione alternativa del personaggio dal mondo di Terra-Due, e Pennyworth \u00e8 diventato il cognome accettato di Alfred nella continuit\u00e0 principale. Alfred ha anche usato l'alias \"Thaddeus Crane\", che deriva dal suo secondo nome. Il suo nome completo di Alfred Thaddeus Crane Pennyworth \u00e8 stato raffigurato sulla sua lapide in \"Superman/Batman: Generations\".\nLa corsa di Grant Morrison ha fatto riferimento al cognome Beagle come possibile nome d'arte.\nNel film del 2012 \"Il cavaliere oscuro - Il ritorno\", Bruce Wayne lascia la maggior parte del suo patrimonio ad Alfred, elencandolo nel testamento come Alfred J. Pennyworth.\nPoteri e abilit\u00e0.\nUomo intelligente e pieno di risorse, Alfred gestisce le operazioni quotidiane di Wayne Manor e mantiene gran parte dell'attrezzatura della Batcaverna sottostante. Ex attore di formazione classica, pu\u00f2 usare le sue abilit\u00e0 di recitazione e travestimento per aiutare Batman sul campo quando \u00e8 necessario, ed \u00e8 persino in grado di imitare in modo convincente Bruce Wayne al telefono, oltre a dare a Bruce varie lezioni che lo aiutano a mantenere le sue coperture. \u00c8 addestrato nelle tecniche mediche di emergenza: ha fornito il primo soccorso fino a includere sutura chirurgica e rimozione di proiettili, oltre a un supporto tattico occasionale. \u00c8 anche in grado di eseguire artroscopia e altre procedure mediche avanzate, limitando, se non eliminando, la necessit\u00e0 di cure mediche ospedaliere anche di fronte a gravi ferite, aiutando a mantenere l'identit\u00e0 segreta di Batman assicurando che Bruce Wayne non abbia bisogno di visitare gli ospedali per le ferite inflitte a Batman. Tuttavia, Batman richiese anche un trattamento medico professionale quando Bane gli spezz\u00f2 la schiena e le macchinazioni di Hush gli provocarono nella sua sofferenza una frattura del cranio. In queste occasioni, Alfred ammette che le sue stesse capacit\u00e0 sono inadeguate per tali procedure mediche.\nSebbene non sia abile nelle arti marziali come Bruce Wayne, Alfred \u00e8 quasi altrettanto intraprendente. In una storia in cui viene rapito, fugge prontamente e supera i suoi rapitori senza disturbare il taglio della sua tuta. In seguito \u00e8 stato detto che era stato rapito senza successo 27 volte (questi eventi si svolgono nei fumetti \"Gotham Adventures\", basati sulle avventure animate di Batman, e non all'interno della continuit\u00e0 classica).\nPresumibilmente a causa della mancanza di superpoteri, dell'addestramento al combattimento avanzato che hanno gli altri soci di Bruce e dell'et\u00e0, Alfred \u00e8 l'unico membro della \"Batman Family\" a cui non dispiace usare un'arma da fuoco quando ha a che fare con attacchi diretti alla sua persona.\nAlfred \u00e8 un esperto in scienze domestiche e ha anche padroneggiato diversi campi di allevamento delle rose (creando anche il suo, il \"Pennyworth Blue\"). \u00c8 un pioniere e ha competenza con i sistemi meccanici e informatici (programmazione di computer, ingegneria elettrica, ingegneria chimica, ingegneria meccanica, nanotecnologia e biotecnologia) mentre costruisce, programma e mantiene da solo gran parte della tecnologia di nuova generazione di Batman come il Batcomputer."}
{"id": "286081", "revid": "125839896", "url": "https://it.wikipedia.org/wiki?curid=286081", "title": "James Gordon", "text": "James Worthington \"Jim\" Gordon \u00e8 un personaggio immaginario dei fumetti, creato da Bob Kane e Bill Finger nel 1939 pubblicato dalla DC Comics. ed esordito sul n. 27 di \"Detective Comics\", rendendolo il primo personaggio di supporto di Batman mai introdotto. Il personaggio \u00e8 stato creato come alleato di Batman.\nIn qualit\u00e0 di commissario di polizia di Gotham City, Gordon condivide il profondo impegno di Batman per liberare la citt\u00e0 dal crimine organizzato. Il personaggio \u00e8 tipicamente ritratto come se avesse piena fiducia in Batman ed \u00e8 in qualche modo dipendente da lui. In molte storie moderne, \u00e8 un po' scettico sui metodi di vigilante di Batman, ma crede comunque che Gotham abbia bisogno di lui. I due hanno una stima reciproca e una tacita amicizia. Gordon \u00e8 anche il padre o padre adottivo (a seconda della continuit\u00e0) di Barbara Gordon, la prima Batgirl moderna e l'intermediario di informazioni Oracle. Jim Gordon ha anche un figlio, James Gordon Jr., che \u00e8 apparso per la prima volta in \" insieme alla sua unica figlia, Aela Cat.\nEssendo uno dei personaggi secondari pi\u00f9 importanti e duraturi di Batman, Gordon \u00e8 apparso in varie forme di media. Il sito web IGN ha inserito James Gordon alla 19\u00aa posizione nella classifica dei cento maggiori eroi della storia dei fumetti, dopo la Cosa e prima di Catwoman.\nBiografia del personaggio.\nJames Gordon \u00e8 un alto ufficiale della polizia di Gotham City.\nNel corso della sua carriera, si \u00e8 costruito una forte reputazione quale uomo e poliziotto onesto e leale. Riceve molti encomi, e diviene famoso per i suoi metodi poco violenti ma risolutivi.\nIl suo fervente idealismo lo porta a scontrarsi ripetutamente con i numerosi e potenti membri corrotti del distretto di polizia di Gotham City, prezzolati dai capi delle tre famiglie mafiose gothamite.\nDiventa in gran segreto un amico e prezioso referente di Batman, di cui per\u00f2 pubblicamente \u00e8 costretto a contestare la figura per motivi di prudenza: il fenomeno del vigilantismo, per lui, \u00e8 il primo passo prima dell'anarchia.\nCaratterizzazione di Frank Miller.\nFrank Miller fornisce la sua personale versione di Gordon in \". Il tenente Gordon, ringiovanito rispetto alla versione originaria, viene distaccato a Gotham City da Chicago, dopo gravi problemi avuti con i colleghi. Giunto al nuovo dipartimento, si fa immediatamente dei nemici potenti, dal commissario Loeb al detective Arnold Flass, nonch\u00e9 il pericolosissimo boss mafioso Carmine Falcone. Al termine degli eventi narrati in Anno Uno, Gordon viene promosso a capitano.\nDiventa alleato dell'allora procuratore distrettuale Harvey Dent, fino a quando quest'ultimo non diviene il criminale chiamato Due Facce, e di Bruce Wayne, del quale apprende la perdita tragica dei genitori da bambino, e successivamente (come Miller lascia intuire anche ne \"Il ritorno del Cavaliere Oscuro\") l'identit\u00e0 segreta di Batman.\nQuando il giustiziere della notte inizia a operare per le strade della citt\u00e0, seminando il terrore pi\u00f9 profondo nel cuore dei criminali e dei corrotti, egli nutre una grande soggezione nei riguardi di questo anonimo individuo mascherato da pipistrello, convinto com'\u00e8 che un vigilante dimostri chiaramente l'inadeguatezza delle istituzioni legali di Gotham City.\nTuttavia, in seguito agli avvenimenti di Anno Uno, Gordon e Batman diventano amici e alleati, ma in forma segreta. In svariate occasioni, essi rappresentano un valido appoggio l'uno per l'altro.\nIl segno tangibile della loro amicizia \u00e8 il Batsegnale, un riflettore su cui \u00e8 stato sigillato l'emblema del pipistrello, mezzo con cui il poliziotto pu\u00f2 chiamare Batman per affidargli le missioni che la polizia, da sola, non riesce ad affrontare.\nIl poliziotto intrattiene una breve relazione extraconiugale con l'agente Sarah Essen, che sposer\u00e0 in seconde nozze dopo il divorzio dalla moglie Barbara, da cui ha avuto un figlio, James Jr. Rimane vedovo quando Sarah viene uccisa dal Joker.\nThe New 52.\nNel nuovo rilancio della serie \"The New 52\" Gordon \u00e8 sempre il commissario di polizia di Gotham, \u00e8 ancora sposato con Barbara, inoltre \u00e8 pi\u00f9 giovane, ed \u00e8 un ex soldato. Dopo la presunta morte di Batman, durante uno scontro con il Joker, Gordon assumer\u00e0 il mantello di Batman con una armatura stile mecha per combattere il crimine a Gotham City. Tuttavia, egli comincia a riconoscere i problemi di questo approccio quando scopre che alcuni dei suoi arresti passati sono stati assassinati mentre erano in libert\u00e0 condizionata e che \u00e8 loro proibito indagare sul reato stesso. Gordon poi incontra il Superman attualmente depotenziato quando Clark giunge a Gotham per ricercare la prova che le armi attualmente in uso contro di lui siano state create a Gotham, ma i due finiscono per scontrarsi a causa di alcune divergenze.\nPoteri e abilit\u00e0.\nJames Gordon \u00e8 un poliziotto ben addestrato e ha ricevuto un dottorato onorario nel campo della criminologia presso la Gotham State University. \u00c8 competente in tutti gli aspetti del lavoro investigativo criminale e delle questioni procedurali della polizia.\nHa un forte istinto nei confronti degli aspetti politici della gestione del dipartimento di polizia di Gotham City. Ha anche mostrato una notevole forza di volont\u00e0 e una capacit\u00e0 di mantenere la sua forza d'animo e la sanit\u00e0 mentale.\n\u00c8 un leader esperto, avendo trascorso molti anni come capo della forza di polizia pi\u00f9 corrotta del mondo nella citt\u00e0 pi\u00f9 pericolosa. Che sia riuscito a sopravvivere non solo, ma rendere il PD di Gotham pi\u00f9 forte \u00e8 una testimonianza delle sue capacit\u00e0.\nGordon ha prestato servizio nell'esercito degli Stati Uniti ed \u00e8 stato addestrato nel combattimento corpo a corpo e nella precisione di tiro con le armi da fuoco. Come ex-soldato, \u00e8 stato in grado di reggere il confronto con altri combattenti esperti come i membri dell'Ordine di San Dumas ed Ecco. Per conto suo, \u00e8 stato in grado di affinare la sua abilit\u00e0 marziale al punto da riuscire mettere facilmente al tappeto l'ex berretto verde Flass dopo un breve combattimento nonostante partisse da una condizione di svantaggio, affermando che se avesse voluto, avrebbe potuto \"spaccargli la testa, sfondargli la laringe, aprirgli un buco in petto con un solo colpo\".\nNella maggior parte delle versioni, Gordon ignora l'identit\u00e0 di Batman. Di solito c'\u00e8 l'implicazione che Gordon sia abbastanza intelligente da risolvere il mistero, ma sceglie di non farlo per preservare l'efficacia di Batman e mantenere la propria plausibile negabilit\u00e0. Tuttavia in Batman n. 71 (1952) Gordon cerca di scoprire l'identit\u00e0 di Batman solo per sua soddisfazione, ma Batman scopre lo schema di Gordon e abilmente lo supera. In \"\", Gordon sospetta che Bruce Wayne possa essere Batman, sebbene non segua mai i suoi sospetti, anche se Sarah Essen ha ragione nei suoi sospetti, anche nell'indovinare le motivazioni di Bruce. In \"Batman: The Animated Series\", Gordon lascia intendere che evita deliberatamente un'indagine approfondita sull'identit\u00e0 di Batman o Batgirl (quella di sua figlia, di cui sembra pi\u00f9 sicuro ma che non pu\u00f2 riconoscerlo perch\u00e9 ci\u00f2 lo metterebbe in una posizione legale scomoda)."}
{"id": "286084", "revid": "125062980", "url": "https://it.wikipedia.org/wiki?curid=286084", "title": "Ciclopropano", "text": "Il ciclopropano \u00e8 un idrocarburo ciclico formato da tre atomi di carbonio e da sei atomi di idrogeno (C3H6) o (CH2)3, da cui il vecchio nome di trimetilene datogli dallo scopritore A. Freund nel 1882. \u00c8 una molecola di simmetria elevata (\"D\"3h) ed il pi\u00f9 semplice dei cicloalcani. A temperatura ambiente \u00e8 un gas incolore facilmente liquefacibile, dall'odore idrocarburico dolce, molto infiammabile. \u00c8 stato usato come anestetico.\nStruttura.\nCon un'indagine di diffrazione elettronica in fase gassosa \u00e8 stato possibile determinare le lunghezze di degame C-C, (150,1\u00a0pm), C-H, (108,3\u00a0pm) e l'angolo \u2220HCH, (114,5\u00b0). I tre atomi di carbonio del ciclo giacciono nei vertici di un triangolo equilatero, ma gli angoli di 60\u00b0 che ne risultano si allontanano notevolmente dall'angolo di legame ideale del carbonio ibridato \"sp\"3 che \u00e8 109,5\u00b0; ci\u00f2 genera una forte tensione angolare che comporta il piegamento dei legami C-C verso l'esterno (\"banana bonds\"), indebolendoli. Tutti gli atomi di idrogeno sono poi necessariamente tenuti in posizione eclissata (angolo diedro HCCH\u00a0=\u00a00\u00b0) e ci\u00f2 d\u00e0 luogo a tensione torsionale (o di eclissamento). \nLa somma di queste due tensioni (angolare e torsionale) costituisce la tensione d'anello, cui corrisponde un surplus di energia potenziale nella molecola e quindi una sua minore stabilit\u00e0. Tale destabilizzazione ammonta a 27,5\u00a0kcal/mol, appena maggiore di quella del ciclobutano (26,5\u00a0kcal/mol). Tutto questo si riflette in un comportamento chimico che differisce dai cicloalcani con anelli ad almeno cinque termini e superiori. Questo si evidenzia, in particolare, in una certa facilit\u00e0 a subire reazioni di apertura dell'anello tramite addizioni: addizioni di H2 (idrogenazione catalitica), di acidi alogenidrici HX ed anche di alogeni X2 per dare derivati a catena aperta: propano, alogenuri di 1-propile e 1,3-dialogenopropano, rispettivamente. In tali reazioni il ciclopropano viene in parte ad assomigliare al comportamento di alcheni. Differisce per\u00f2 da questi ultimi nei riguardi dell'ossidabilit\u00e0 a freddo: con permanganato diluito o con ozono non reagisce. Tuttavia il suo radicale, il ciclopropile (\"c\"-C3H5-), assomiglia, come sostituente, al vinile nella sua capacit\u00e0 a di stabilizzare un radicale o un carbocatione adiacenti: il ciclopropilmetile \u00e8 spesso paragonato all'allile o al benzile.\nSintesi.\n codice_1\n CH2\nQuesta reazione pu\u00f2 avvenire anche con altri alogenuri alchilici bi-sostituiti (1,3-dicloro propano, ad esempio) e pu\u00f2 essere catalizzata anche da altri metalli (ad esempio lo zinco).\n CH2=CH2 + CH2N2 \u2192 CH2--CH2 \n CH2\nIn realt\u00e0 CH2N2 \u00e8 una molecola di diazometano, composto che in presenza di luce genera il carbene (.CH2.), che \u00e8 un radicale con due elettroni spaiati. Quest'ultimo \u00e8 capace di inserirsi nel doppio legame formando il ciclo.\nReazioni.\n codice_2 + calore\n CH2\n codice_3\n CH2\n codice_4\n CH2"}
{"id": "286093", "revid": "4711", "url": "https://it.wikipedia.org/wiki?curid=286093", "title": "Marina degli Stati Uniti", "text": ""}
{"id": "286094", "revid": "4711", "url": "https://it.wikipedia.org/wiki?curid=286094", "title": "Aviazione degli Stati Uniti", "text": ""}
{"id": "286095", "revid": "17654", "url": "https://it.wikipedia.org/wiki?curid=286095", "title": "Conegliano Veneto", "text": ""}
{"id": "286097", "revid": "22475", "url": "https://it.wikipedia.org/wiki?curid=286097", "title": "Sony PlayStation", "text": ""}
{"id": "286102", "revid": "37401", "url": "https://it.wikipedia.org/wiki?curid=286102", "title": "Terracotta", "text": "Per terracotta si intende dell'argilla cotta al forno o il manufatto ricavato dalla stessa. Essa \u00e8 quindi un materiale ceramico.\nStoria.\nL'arte della terracotta risale a un periodo compreso fra il 29.000 e il 25.000 a.C., quando i vasi in argilla venivano cotti con metodi rudimentali. Quella della terracotta fu la sola tecnica ceramica adottata fino a quando essa venne gradualmente rimpiazzata dal gr\u00e8s porcellanato. In Mesopotamia, Grecia, Siria, Sicilia e Cipro, la terracotta veniva usata per creare statuette votive, sarcofagi, maschere ed elementi decorativi architettonici. La tecnica venne ripresa dapprima nella Roma repubblicana e poi nel Medioevo, specie in Lombardia e in Emilia, ove divenne la tecnica artistica prediletta. Nel XVI secolo, la terracotta si afferm\u00f2 anche nella Germania settentrionale mentre in Italia si affermarono pregiate opere ceramiche da giardino."}
{"id": "286109", "revid": "77358", "url": "https://it.wikipedia.org/wiki?curid=286109", "title": "Londra Heathrow", "text": ""}
{"id": "286113", "revid": "287204", "url": "https://it.wikipedia.org/wiki?curid=286113", "title": "Giovanni Battista Paggi", "text": "Biografia.\nGiovinezza.\nNacque a Genova da Pellegro Paggi, facoltoso mercante ed esponente della nuova nobilt\u00e0. Narra il Soprani come fin da ragazzo mostr\u00f2 una notevole inclinazione al disegno, alla scultura ed alla musica. Fu tuttavia costretto dal padre ad avviarsi alla professione di mercante abbandonando gli studi artistici. Nonostante l'incoraggiamento di artisti quali Gaspare Forlani e Luca Cambiaso, continu\u00f2 a coltivare la passione per la pittura solo a livello di passatempo e da autodidatta. Fu solo a venticinque anni, dopo la morte del padre, che si dedic\u00f2 alla pittura stabilmente. Sub\u00ec una forte influenza dall'arte pittorica di Luca Cambiaso.\nIl periodo fiorentino.\nIn seguito all'omicidio di un amico, bench\u00e9 commesso per legittima difesa, fu bandito da Genova nel 1579, all'et\u00e0 di venticinque anni, per rifugiarsi ad Aulla sul Magra, poi a Pisa, dove esegu\u00ec apprezzate opere per la principessa di Piombino, e quindi a Firenze, dove riusc\u00ec ad avere accesso alla Corte Granducale di Francesco I. \n&lt;br&gt;Qui ebbe la possibilit\u00e0 di studiare l'arte toscana, soprattutto fiorentina, accanto a grandi maestri come Giambologna, Domenico Cresti detto il Passignano, Jacopo Chimenti detto l'Empoli e Ludovico Cardi detto il Cigoli. Fra le prime importanti commissioni del periodo fiorentino vi furono l\u2019affresco con un \"Miracolo di s. Caterina da Siena\" per il chiostro grande di Santa Maria Novella e il \"Ritorno della Sacra Famiglia dall\u2019Egitto\" (Firenze, Palazzo Pitti). Per la famiglia granducale esegu\u00ec i ritratti di \"Piero il Gottoso\", di \"Piero di Lorenzo\" (Firenze, Galleria Palatina), e della Duchessa \"Bianca Capello\", oggi perduto. \nI contatti con la sua citt\u00e0 natale ripresero a partire dal 1590, quando l'artista rientr\u00f2 in citt\u00e0 per un breve periodo ospite della famiglia Doria. Per il Principe Giovanni Andrea Doria esegu\u00ec \"Flagellazione di Cristo\" (Genova, Galleria Nazionale di Palazzo Spinola), firmata e datata 1591. Rientrato a Firenze, ricevette per tutto il decennio importanti commissioni per le chiese toscane: la \"Probatica Piscina\" (Firenze, chiesa di S. Egidio), la \"Madonna in trono con il Bambino, s. Francesco, angeli e santi\" (Firenze, cenacolo di S. Salvi), l\"Assunzione della Vergine\" (cattedrale di S. Zeno a Pistoia), \"Annunciazione\" (chiesa di S. Stefano e Niccolao a Pescia), \"Trasfigurazione\" in S. Marco a Firenze, \"Annunciazione\" e della \"Nativit\u00e0 della Vergine\" per il duomo di Lucca, \"Presepe\" della Ss. Annunziata a Firenze.\nIl ritorno a Genova.\nOttenuta la grazia, torn\u00f2 definitivamente a Genova nel 1599. Con il nuovo secolo ottenne prestigiose commissioni quali l\"Annunciazione\" per la Cattedrale, la \"Lapidazione di s. Stefano\" per la cappella di Stefano Doria nella chiesa del Ges\u00f9, l\"Adorazione dei pastori\" nella chiesa di Nostra Signora del Carmine, il \"Ritratto del doge Lorenzo Sauli con il figlio.\" Fece dono alla Repubblica della pala per la cappella di Palazzo Ducale con la \"Madonna con il Bambino e i ss. Giovanni Battista e Giorgio\"\".\" Nel 1607, stese il trattato teorico \"Diffinizione ossia divisione della pittura,\" che non \u00e8 giunto fino a noi. Fra le sue commissioni pi\u00f9 importanti, \"Transito di s. Chiara\" (Genova, chiesa della Ss. Annunziata del Vastato, la \"Madonna con il Bambino tra s. Giovannino e s. Giorgio\" (Genova, palazzo S. Giorgio), \"Madonna del Rosario\" (Genova, Accademia ligustica).\nFu da allora che il pittore insegn\u00f2 l'arte a molti artisti affermatisi nel periodo della grande pittura genovese, e da lui incoraggiati a procedere nella direzione di una pittura innovativa, uscendo definitivamente dalle costrizioni delle corporazioni artigianali.\nPaggi fu forse sepolto nella basilica della Santissima Annunziata del Vastato, in una tomba non pi\u00f9 esistente a causa della distruzione di un'ala della chiesa avvenuta durante i bombardamenti della seconda guerra mondiale.\nTra i suoi allievi pi\u00f9 illustri figurano Sinibaldo Scorza, Domenico Fiasella e Castellino Castello.\nLa sua citt\u00e0 natale gli ha intitolato una via nel quartiere di San Fruttuoso."}
{"id": "286115", "revid": "17351", "url": "https://it.wikipedia.org/wiki?curid=286115", "title": "F-15 Eagle", "text": ""}
{"id": "286117", "revid": "2178", "url": "https://it.wikipedia.org/wiki?curid=286117", "title": "Stemma libico", "text": ""}
{"id": "286118", "revid": "287204", "url": "https://it.wikipedia.org/wiki?curid=286118", "title": "San Diego (disambigua)", "text": ""}
{"id": "286128", "revid": "3831", "url": "https://it.wikipedia.org/wiki?curid=286128", "title": "Sormbl\u00e5st", "text": ""}
{"id": "286130", "revid": "33084", "url": "https://it.wikipedia.org/wiki?curid=286130", "title": "Thor (Harry Potter)", "text": ""}
{"id": "286134", "revid": "17351", "url": "https://it.wikipedia.org/wiki?curid=286134", "title": "Caproni Ca 73", "text": ""}
{"id": "286137", "revid": "17351", "url": "https://it.wikipedia.org/wiki?curid=286137", "title": "Ca.73", "text": ""}
{"id": "286140", "revid": "729019", "url": "https://it.wikipedia.org/wiki?curid=286140", "title": "Dursley", "text": "Dursley \u00e8 un paese di 5.814 abitanti del Gloucestershire, in Inghilterra. Sorge sul versante nord-est della collina di Stinchcombe (che fa parte della catena montuosa dei Cotswold) ed \u00e8 6km a sud est del fiume Severn.\nDursley confina con Cam che, pur essendo considerato solo un piccolo borgo, \u00e8 un centro abitato pi\u00f9 grande di Dursley. La popolazione dei due centri messi assieme raggiunge le 12.000 unit\u00e0"}
{"id": "286143", "revid": "1711941", "url": "https://it.wikipedia.org/wiki?curid=286143", "title": "Tilion", "text": ""}
{"id": "286145", "revid": "15756", "url": "https://it.wikipedia.org/wiki?curid=286145", "title": "Peptidoglicano", "text": "Il peptidoglicano, noto anche come mureina, \u00e8 un polimero costituito da zuccheri e amminoacidi che forma uno strato simile a una rete al di fuori della membrana plasmatica della maggior parte dei batteri, formando la parete cellulare. La componente zuccherina consiste in residui alternati di N-acetilglucosamina (NAG) e acido N-acetilmuramico (NAM). Attaccata all'acido N-acetilmuramico \u00e8 una catena peptidica da tre a cinque amminoacidi. La catena del peptide pu\u00f2 essere reticolata alla catena del peptide di un altro filamento che forma lo strato tridimensionale della rete. Il peptidoglicano svolge un ruolo strutturale nella parete cellulare batterica, conferendo forza strutturale, oltre a contrastare la pressione osmotica del citoplasma. Un malinteso comune \u00e8 che il peptidoglicano conferisca alla cellula la sua forma; tuttavia, mentre il peptidoglicano aiuta a mantenere la resistenza strutturale della cellula, \u00e8 in realt\u00e0 la proteina MreB che facilita la forma cellulare. Il peptidoglicano \u00e8 anche coinvolto nella scissione binaria durante la riproduzione delle cellule batteriche.\nLo strato di peptidoglicano \u00e8 sostanzialmente pi\u00f9 spesso nei batteri Gram-positivi (da 20 a 80 nanometri) rispetto ai batteri Gram-negativi (da 7 a 8 nanometri), con l'attacco dello strato S. Il peptidoglicano costituisce circa il 90% del peso secco dei batteri Gram-positivi e solo il 10% dei ceppi Gram-negativi. Pertanto, la presenza di alti livelli di peptidoglicano \u00e8 il determinante principale della caratterizzazione dei batteri come Gram-positivi. Nei ceppi Gram-positivi, \u00e8 importante in ruoli di attaccamento e scopi di sierotipizzazione. Per i batteri Gram-positivi e Gram-negativi, particelle di circa 2\u00a0nm possono passare attraverso il peptidoglicano.\nStruttura.\n\u00c8 costituito da una ripetizione di lamine sottili composte di glican-tetrapeptide legate insieme da legami crociati tetrapeptidici tra amminoacidi delle unit\u00e0 adiacenti. Il glican-tetrapeptide \u00e8 frutto di due derivati polisaccaridici, l'N-acetilglucosamina e l'acido N-acetil-muramico e da un piccolo gruppo di amminoacidi.\nI due acidi formano catene alternandosi tra loro con legami glicosidici \u03b2(1-4), tali catene si legano le une alle altre, formando una lamina, grazie a ponti amminoacidici tra acidi N-acetilmuramici di due diverse catene adiacenti. \nTra l'amminoacido in posizione tre della prima catena amminoacidica (ossia l'acido meso-diaminopimelico nei batteri Gram-negativi o lisina e ornitina nei Gram-positivi) e l'amminoacido in quarta posizione della catena amminoacidica adiacente si instaurano dei legami crociati. Questi sono legami carbo-amminici, in quanto avvengono tra il gruppo carbossilico della D-alanina (posizione 4) e il gruppo amminico (posizione 3).\nIl ponte amminoacidico si innesta sul carbonio 3 dello zucchero che costituisce l'acido, ma varia nella sua composizione a seconda del tipo di batterio (Gram-positivo o negativo).\nNei Gram-negativi vi sono due sequenze direttamente legate: [L-Ala / D-Glu / DAP (acido diaminopimelico) / D-Ala] lega con il gruppo amminico del DAP il gruppo carbossilico della D-Ala terminale della sequenza [L-Ala / D-Glu / DAP / D-Ala].\nNei Gram-positivi invece due sequenze in parte simili sono collegate da un ponte peptidico, costituito nel caso pi\u00f9 semplice da glicine: [L-Ala / D-Glu-NH2 / L-Lys / D-Ala] il ponte si instaura tra la L-Lys (solo in pochissimi casi \u00e8 sostituita dal DAP) e la D-Ala terminale della catena [L-Ala / D-Glu-NH2 / L-Lys / D-Ala].\nBiosintesi.\nLa biosintesi del peptidoglicano comincia nel citoplasma, dove l'amminoacido glutammina dona un gruppo amminico allo zucchero fruttosio 6-fosfato, trasformandolo in glucosamina-6-fosfato. L'acetil-Coenzima A trasferisce invece un gruppo acetile consentendo la formazione della N-acetilglucosamina-6-fosfato, che a sua volta diviene N-acetilglucosamina-1-fosfato grazie a una isomerizzazione. La N-acetilglucosamina-1-fosfato (NAG) si unisce all'uridintrifosfato (UTP) con perdita di un pirofosfato e conseguente formazione di NAG-UDP. Il complesso NAG-UDP viene mutato dal fosfoenolpiruvato (PEP) e dall'NADPH nel cosiddetto Nucleotide di Park, composto da UDP e acido N-acetilmuramico (NAM).\nAl gruppo carbossilico del NAM vengono aggiunti gli amminoacidi L-alanina, acido D-glutammico e L-lisina, che nei Gram-negativi \u00e8 sostituita dall'acido mesodiaminopimelico (DAP), al terzo amminoacido verranno poi collegati amminoacidi caratteristici per ogni specie batterica. Infine vengono attaccate al tripeptide due D-alanine, formate a partire dalla L-alanina tramite la D-alanin-racemasi . Si forma cos\u00ec una molecola di UDP-NAM-pentapeptide.\nQuesto complesso viene trasferito sul bactoprenolo fosfato, un trasportatore lipidico presente nella membrana citoplasmatica che si occupa del passaggio dei precursori del peptidoglicano dall'ambiente citoplasmatico al periplasma. Il legame con questo trasportatore porta al rilascio di UMP e alla formazione del complesso NAM-pentapeptide-bactoprenolo-P-P che \u00e8 detto \"lipide I\".\nSuccessivamente anche il UDP-NAG viene legato al bactoprenolo: in questa fase si forma il legame \u03b21,4 glicosidico tra i due zuccheri e si ha rilascio di UDP. Il complesso NAG-NAM-pentapeptide-bactoprenolo-P-P \u00e8 detto \"lipide II\" e contiene l'unit\u00e0 fondamentale del peptidoglicano.\nUna volta trasportato sul versante periplasmatico della membrana cellulare il NAG-NAM-pentapetide andr\u00e0 ad aggiungersi alle altre unit\u00e0 strutturali della mureina, grazie all'enzima transglicosilasi che porter\u00e0 alla formazione di legami \u03b2,1-4 glucosidici NAM-NAG-NAM-NAG. L'enzima transpeptidasi (una \"Penicilin Binding Protein\" PBP) \u00e8 invece responsabile dei legami crociati tra la quarta D-alanina e il terzo amminoacido adiacente. Poich\u00e9 al di fuori del citoplasma non vi \u00e8 ATP, la reazione dovr\u00e0 trarre energia dal distacco della quinta D-alanina dal pentapeptide. Nei batteri Gram-negativi la D-alanina si lega direttamente al DAP mentre nei Gram-positivi il legame con la L-lisina avviene con l'interposizione degli amminoacidi specifici.\nLa transpeptidasi \u00e8 il bersaglio dei Beta-lattamici, classe di antibiotici che la inibiscono (es.: Penicillina), bloccando la sintesi della parete.\nCaratteristiche.\nIl peptidoglicano \u00e8 esclusivo del regno dei Bacteria: sia l'acido N-acetilmuramico sia il DAP sono del tutto assenti nella parete cellulare degli Eukarya e degli Archea. In questi ultimi \u00e8 invece possibile trovare un costituente polisaccaridico molto simile, noto come pseudopeptidoglicano."}
{"id": "286147", "revid": "125595704", "url": "https://it.wikipedia.org/wiki?curid=286147", "title": "United States Marine Corps", "text": "Lo United States Marine Corps (spesso abbreviato con l\u2019acronimo USMC, anche conosciuto in italiano come \"Corpo dei Marine\" o semplicemente \"Marines\", \"Fanteria anfibia di marina statunitense\" o \"Corpo della marina statunitense\") \u00e8 una delle \"United States Armed Forces\".\nAnche se nei primi anni dalla fondazione si occupava quasi esclusivamente di sicurezza sulle navi e di operazioni anfibie, il Corpo dei Marines ha avuto un\u02bcevoluzione tale da fargli assumere molteplici ruoli, che ne fanno un caso a parte nell\u02bcapparato militare degli Stati Uniti.\nCon 182.000 militari in servizio e 38.500 nella Riserva (dati 2017) il Corpo dei Marines \u00e8 la pi\u00f9 piccola forza armata degli USA (solo la Guardia Costiera, ma dipendente dal Dipartimento per la Sicurezza Interna, ha un organico numericamente inferiore). Il Corpo per\u00f2 supera in dimensioni le forze armate di quasi tutti i principali paesi: \u00e8 pi\u00f9 grande, ad esempio dell\u02bcEsercito del Regno Unito. Il Corpo dei Marines costituisce la Fanteria di marina statunitense, come corpo autonomo anche se si appoggia largamente alla US Navy, specializzato nelle operazioni anfibie e nelle operazioni in veste di \"expeditionary force\".\nStoria.\nLe origini e la costituzione.\nLa loro origine si fa risalire al 10 novembre 1775, quando il Congresso americano, mentre era in corso la ribellione contro il governo di sua maest\u00e0 britannica, stabil\u00ec la creazione del corpo dei Continental Marines.\nQuesto corpo, detto anche dei Regular Marines per distinguerli da quelli costituiti dalle singole Marine dei differenti stati, o da quelli imbarcati sulle navi private adattate alla guerra di corsa, divenne operativo nel 1776. La prima azione anfibia dei Continental Marines avvenne il 3 marzo 1776, quando 268 uomini sbarcati dalla fregata \"Alfred\" occuparono Nassau, nelle Bahamas, catturando, tra l\u02bcaltro, 88 cannoni e 16.535 proiettili. Nel corso della guerra d\u02bcindipendenza, i Marines presero parte a svariate battaglie di terra e di mare e persino a due sbarchi in territorio britannico, cooperando con l\u02bcInfanterie de Marine francese. La campagna si chiuse, per i Continentals, con l\u02bcabbordaggio della HMS \"Baille\" nel gennaio 1783; il successivo Trattato di Parigi del 3 settembre 1783 mise fine alla Rivoluzione Americana.\nAlla fine della guerra d\u02bcindipendenza segu\u00ec una smobilitazione che fu interrotta nel 1798; gi\u00e0 l\u02bcanno precedente una deliberazione del Congresso aveva stabilito che sulle navi da guerra dell\u02bcUS Navy vi fosse un distaccamento di 167 \"Marine\" ma, in questo caso, si trattava di soldati formalmente dipendenti dalla Marina, in quanto il corpo dei Continental Marines era stato sciolto. L\u02bcanno dopo, il segretario di stato per la guerra James McHenry fece presentare a Samuel Sewell, presidente della commissione navale della Camera, la proposta di creare un battaglione denominato Marine Corps. La proposta pass\u00f2 con un emendamento del Senato che ne aument\u00f2 l\u02bcorganico a un reggimento e il presidente John Adams firm\u00f2 la legge l\u02bc11 luglio 1798, anche se la data di fondazione del corpo ufficialmente festeggiata resta quella del 10 novembre 1775.\nIl primo impegno dei \"Marine\" fu quello che era gi\u00e0 stato stabilito, cio\u00e8 difendere le navi americane dagli attacchi di altre unit\u00e0 e compiere azioni dello stesso tipo, che si conclusero nel febbraio 1801 quando Washington e Parigi cessarono le ostilit\u00e0. Ci fu una nuova smobilitazione, ma i \"Marine\" furono ben presto chiamati in azione, questa volta contro i pirati barbareschi che taglieggiavano i traffici marittimi nel Mediterraneo. La campagna, anche nota come prima guerra barbaresca si concluse il 4 giugno 1805, quando il pasci\u00e0 di Tripoli acconsent\u00ec a un accordo di pace con il governo statunitense. Il tenente Presley O\u02bcBannon, che in aprile aveva alzato la bandiera a stelle e strisce sulla residenza del \"Bey\" Hamet Karamanli, ebbe in dono la cosiddetta Mameluke Sword, la spada mamelucca, che \u00e8 poi servita da modello a quella che gli ufficiali dell\u02bcUSMC hanno ancora oggi. I primi anni del XIX secolo videro i \"Marine\" impegnati soprattutto nella lotta alla pirateria ma questi scontri degenerarono in una nuova ostilit\u00e0 contro la Gran Bretagna.\nIl 19 agosto 1814, il maggior generale Robert Ross, durante la guerra anglo-americana sbarc\u00f2 con pi\u00f9 di 5.000 uomini nel Maryland e punt\u00f2 su Washington. A difendere la capitale vi erano 6.000 \"Minutemen\" della National Guard e un battaglione di 114 \"Marine\". All\u02bcapparire degli inglesi i miliziani si dispersero, ma i \"Leathernecks\" (\"colletti di cuoio\", dal nome di un accessorio della loro divisa), al comando del Capitano Samuel Miller, con un solo cannone da 18 libbre, ne fermarono l\u02bcavanzata per due ore, distruggendo un\u02bcintera compagnia nemica. Gli inglesi persero 249 uomini, anche se riuscirono a prendere la capitale.\nSegu\u00ec un periodo oscuro, con due comandanti del corpo sottoposti alla corte marziale per il loro disdicevole comportamento, ma gi\u00e0 nel 1820 il corpo era ritornato al suo originario prestigio, riprendendo con lena a combattere la pirateria. In quel periodo l\u02bcUS Marine Corps era autonomo, ma passava sotto il controllo dell\u02bcUS Army durante le operazioni a terra e sotto quello dell\u02bcUS Navy quando era imbarcato, situazione che spesso era fonte di inefficienze. L\u02bc8 dicembre 1829, il presidente Andrew Jackson ne chiese l\u02bcincorporazione nelle forze di fanteria e artiglieria, ma il Congresso fu sempre a favore dell\u02bcautonomia, considerandolo per certi aspetti un\u02bcappendice dell\u02bcUS Navy. Questo stato di cose, che in pratica continua ancora oggi, fu sancito il 30 giugno 1834.\nNel 1836 i \"colletti di cuoio\" furono chiamati a fronteggiare una nuova emergenza, quella legata alle sollevazioni dei nativi. Erano anni nei quali la giovane Unione era alla ricerca dei suoi assetti territoriali, che sfoci\u00f2 l\u02bc11 maggio 1846 nella guerra col Messico. Tocc\u00f2 ai \"Marine\" aprire le ostilit\u00e0 e compiere svariati sbarchi che portarono le truppe americane nel cuore del territorio nemico. La campagna si concluse il 2 febbraio 1848 con sostanziali vantaggi per gli Stati Uniti, che ottennero Texas, Nuovo Messico e la California a nord di San Diego. Dal 1843 al 1860 i \"Marine\" furono incaricati dell\u02bcinterdizione del traffico degli schiavi. Dopo il 1850 una nuova emergenza fu rappresentata dalle minacce alle vite e ai beni di cittadini statunitensi in America Latina, in risposta alle quali vi furono sbarchi in Argentina, Nicaragua e Panama. Proprio come sta avvenendo oggi, il XIX secolo, con il suo rapido progresso, causava sussulti in molte parti del mondo, soprattutto dove esistevano popolazioni che non avevano mezzi e volont\u00e0 per affrontarne lo shock culturale. In quel periodo i \"Marine\" si dimostrarono un\u02bcefficiente forza di polizia internazionale, come quando, sul finire del 1856, intervennero in Cina.\nLa guerra di secessione.\nNella seconda met\u00e0 del secolo gli Stati Uniti vissero il dramma della guerra di secessione; con il crescere della tensione tra schiavisti e abolizionisti, un buon numero di soldati dette le dimissioni per transitare nelle file dei Confederati e tra essi vi erano molti \"Marine\". Il presidente Abraham Lincoln aument\u00f2 l\u02bcorganico a pi\u00f9 di 4.000 uomini, sempre troppo pochi per poter incidere considerevolmente sul conflitto. Nonostante ci\u00f2, elementi del corpo furono presenti in molte battaglie e, dopo la sconfitta subita nella battaglia di Manassas del 21 luglio 1861, quando furono impiegati secondo le loro attitudini ottennero risultati di rilievo, compiendo anche alcune operazioni anfibie. Alla fine della guerra di secessione, il corpo contava 4.167 uomini e durante le operazioni aveva avuto 148 caduti in combattimento e 312 per altre cause.\nI Confederati crearono con un atto del Congresso il 16 marzo 1861 il Confederate States Marine Corps. L'organico del CSMC fu inizialmente di 45 ufficiali e 944 uomini, cresciuti nel tempo. La sede e le strutture di formazione principali rimasero a Richmond, Virginia, durante tutta la guerra, situate a Camp Beall e al cantiere navale di Gosport a Portsmouth. L'ultima unit\u00e0 del CSMC si arrese il 9 aprile 1865.\nContemporaneamente la reputazione dei \"leathernecks\" dell'Unione era ai livelli pi\u00f9 bassi e vi furono nuovi tentativi di sciogliere il corpo per via legislativa ma, ancora una volta, senza successo. L\u02bcUSMC torn\u00f2 in azione compiendo una serie di sbarchi in punti caldi del mondo, nei quali era necessaria la presenza di forze armate con la bandiera a stelle e strisce: Formosa, Giappone, Uruguay, Messico, Colombia, Hawaii, Egitto, Corea, Haiti, Samoa, Argentina, Cile, Nicaragua e Panama. Nel 1871 vi fu un incidente con la Corea; la risposta fu l\u02bcinvio di una brigata di \"Marine\" e di un contingente di \"bluejackets\" (giacche blu) dello US Army, per conquistare i forti che avevano attaccato le navi americane. L\u02bcoperazione riusc\u00ec, con 2 \"Marine\" e 243 coreani caduti. Nel 1885 ci furono dei problemi tra i residenti della regione dell\u02bcistmo di Panam\u00e1 e le truppe colombiane; data l\u02bcimportanza vitale della regione, intervennero tre battaglioni di \"Marine\", che costituirono la \"1st Marine Brigade\" e in meno di un mese riportarono la situazione sotto controllo, nonch\u00e9 la loro reputazione ai livelli precedenti la guerra di secessione.\nLa guerra ispano-americana.\nIl 15 febbraio 1898, nel porto dell\u02bcAvana, vi fu l\u02bcincidente della corazzata USS \"Maine\", che salt\u00f2 in aria, con la morte di 28 \"Marine\" e 238 marinai che erano a bordo. Da tre anni a Cuba era in atto una ribellione contro il governo spagnolo, che la stampa americana accusava di durissime repressioni; la tensione emotiva contro la Spagna crebbe fino a quando, il 21 aprile 1898, il Congresso le dichiar\u00f2 guerra. Gli scontri del conflitto ispano-americano portarono i \"Marine\" a combattere a Cuba e nelle Filippine, dimostrando la loro maggior preparazione e idoneit\u00e0 alle operazioni in aree remote e tropicali. Come conseguenza del conflitto ispano-americano, i \"colletti di cuoio\" sbarcarono a Guam e a Porto Rico. La \"1st Marine Brigade\", fu impiegata a lungo per pacificare le Filippine. L\u02bcinizio del nuovo secolo port\u00f2 la Rivolta dei Boxer a Pechino, con i \"Marine\" impegnati nella difesa delle legazioni e nella successiva occupazione di Tientsin.\nLa prima guerra mondiale.\nCi furono ancora interventi di polizia internazionale a Cuba, in Messico e a Haiti, prima che il mondo piombasse nella prima guerra mondiale. e solo nell\u02bcaprile 1917, dopo l\u02bcaffondamento di varie navi da parte di sommergibili tedeschi e le trattative tra la Germania e il Messico per un\u02bcalleanza, fu costituito il corpo di spedizione americano. Nel giugno 1918 i \"Marine\" affrontarono il combattimento pi\u00f9 sanguinoso della loro storia, con la battaglia di Bosco Belleau, a ovest di Reims, durante la quale persero circa 2.000 uomini ma sconfissero i tedeschi in uno scontro interamente terrestre, dopo il quale vennero soprannominati dai tedeschi \"teufelhunden\" (cani del diavolo) per la loro ferocia in combattimento (questa battaglia viene anche poi descritta nella canzone Devil Dogs del gruppo svedese Sabaton). Nel luglio 1918 entr\u00f2 in azione per la prima volta la 1st Marine Aviation Air Force, con la quale il corpo entr\u00f2 in una nuova dimensione: alla fine della guerra, la componente aerea contava 340 aeroplani e 2.500 uomini. Durante gli anni tra le due guerre mondiali, il Marine Corps fu chiamato a intervenire a Cuba, Haiti, Santo Domingo e Nicaragua. Nel 1929 fu costituita una speciale forza, soprannominata \"China Marines\", per la difesa degli interessi americani in Cina.\nLa seconda guerra mondiale.\nLa situazione che andava maturando in Estremo Oriente port\u00f2 all\u02bcenorme espansione giapponese sugli arcipelaghi e sul continente e, in definitiva, all\u02bcattacco della piazzaforte americana di Pearl Harbor, alle Hawaii. Cos\u00ec il Giappone trascin\u00f2 nel conflitto gli Stati Uniti, mettendo in atto il lungo processo che porter\u00e0 alla sua sconfitta finale attraverso il lancio di due bombe atomiche da parte dell\u02bcesercito degli Stati Uniti. La Guerra del Pacifico fu la vera epopea dei \"Marine\", che portarono i \"Leathernecks\", ora chiamati anche \"grunts\" (grugniti), all\u02bcattenzione di tutti e all\u02bcidentificazione del fante americano con loro. I Marines furono un elemento determinante della vittoria alleata: al conflitto parteciparono 669.000 di essi, con 19.733 morti e 67.207 feriti. I \"Marine\" uscirono dalla seconda guerra mondiale coperti di gloria e circondati dall\u02bcaffetto e dall\u02bcammirazione del loro Paese, riuscendo a evitare ancora i continui assalti di chi li avrebbe voluti incorporare nell\u02bcUS Army o nell\u02bcUS Navy. Il National Defense Act del 1947 stabil\u00ec che l\u02bcUSMC avrebbe mantenuto il suo status autonomo pur nell\u02bcambito della US Navy.\nDalla guerra di Corea al XXI secolo.\nLa pace non dur\u00f2 molto e il 24 giugno 1950 la Corea del Nord invase quella del Sud. Il 2 agosto 1950 la \"1st Provisional Brigade\" del brigadier generale Edward Craig arriv\u00f2 in Corea e ferm\u00f2 l\u02bcavanzata dell\u02bcEsercito Popolare nordcoreano. Vi furono operazioni anfibie ma la campagna fu soprattutto di terra e ancora una volta a essa i \"Marine\" diedero un contributo determinante, distinguendosi nelle battaglie di Incheon e del bacino di Chosin. Mentre continuava la Guerra fredda, il 14 luglio 1958 il presidente del Libano chiese un intervento protettivo da parte dei \"Marine\", che sbarcarono a Beirut, ma ci furono anche operazioni minori in altre parti del mondo. Sotto la cenere, per\u00f2, covava il fuoco di quello che sarebbe stato il pi\u00f9 lungo conflitto per i \"Marine\" e anche l\u02bcunico dal quale non siano usciti vincitori: il Vietnam.\nDopo un intervento nel 1961 in Laos e Thailandia, si arriv\u00f2 alla guerra aperta dopo il 2 agosto 1964, con il famoso Incidente del golfo del Tonchino e il coinvolgimento dell\u02bcUS Marine Corps a partire dal 7 marzo 1965. Il battesimo del fuoco in quel teatro fu l\u02bcoperazione Starlite; negli anni seguenti i Marines furono impegnati in continui e aspri combattimenti contro guerriglieri vietcong e regolari dell\u02bcEsercito del Vietnam del Nord nel settore della zona smilitarizzata di confine e nella regione settentrionale del Vietnam del Sud. Il Corpo dei Marines sub\u00ec pesanti perdite nella guerra del Vietnam, superiori a quelle subite nella seconda guerra mondiale e nella guerra di Corea; forti contrasti sorsero con i generali del United States Army, che criticarono il comportamento dei Marines, i quali a loro volta erano fortementi polemici per le interferenze e le decisioni tattiche dell\u02bcEsercito.\nCon il ritiro definitivo delle truppe nel 1973 e la sconfitta definitiva del 1975 gli Stati Uniti precipitarono in quella sorta di scoraggiamento collettivo noto come \"Sindrome del Vietnam\", dal quale si riebbero solo con l\u02bcinvasione dell'isola di Grenada del 1983 (nonostante la gaffe con il Regno Unito, in quanto Grenada apparteneva al Commonwealth) e la Prima guerra del golfo nel 1991. Dopo questi due brevi conflitti i \"Marine\" parteciparono a svariate missioni di pace e alle guerre in Afghanistan dal 2001 al 2021, e in Iraq nel 2003, dove sono tuttora impiegati in missioni di \"peacekeeping\" e lotta al terrorismo.\nCodice etico.\nNegli anni 2000 nell'addestramento delle truppe viene inserito un programma di comportamento etico dei soldati \"Ethical Marine Warrior\".\nOrganizzazione.\nIl Dipartimento della Marina , retto dal Segretario della Marina (SECNAV), controlla sia il Corpo dei Marines che la Marina degli Stati Uniti.\nIl Comandante del Corpo dei Marines (il Capo di Stato Maggiore) \u00e8 responsabile per l\u02bcorganizzazione, il reclutamento, l\u02bcaddestramento e la preparazione del Corpo dei Marines, affinch\u00e9 sia pronto in qualsiasi momento all\u02bcimpiego sul campo, sotto il comando degli \"Unified Combatant Commands\" (Corpi Combattenti Unificati).\nIl Corpo dei Marines \u00e8 suddiviso in quattro principali branche: il Comando Generale (Headquarters Marine Corps - HQMC), le Forze Operative, il Comando Supporti, e la Forza Marine di Riserva (Marine Force Reserve - MARFORRES o USMCR).\nLe Forze Operative sono suddivise in tre sezioni:\nLe Forze Operative MARFOR sono ulteriormente divise in:\nIl \"Supporting Establishment\" include il comando di sviluppo al combattimento dei Marines (Marine Corps Combat Development Command - MCCDC), i centri addestramento reclute (Marine Corps Recruit Depots), il comando logistico dei Marines (Marine Corps Logistics Command), le basi e le stazioni aeree, il comando reclutamento (Recruiting Command), e la banda musicale dei Marines.\nRapporto con le altre Forze Armate.\nIn generale, il Corpo dei Marines condivide molte risorse con gli altri rami delle Forze Armate degli Stati Uniti. Tuttavia, il Corpo ha sempre cercato di mantenere la propria identit\u00e0 per quanto riguarda le missioni, il finanziamento e le attivit\u00e0, nonostante abbia utilizzato e continui a utilizzare fondi stanziati dalle forze maggiori. Rispetto alle altre armi, poi, il Corpo dei Marines ha molte meno basi, sia negli Stati Uniti sia nel resto del mondo, ma molte delle basi delle altre forze armate hanno una presenza di Marines.\nMarine Air-Ground Task Force.\nAttualmente, la struttura base per lo schieramento delle unit\u00e0 dei Marines \u00e8 la Marine Air-Ground Task Force- MAGTF (forza dei Marines aria-terra), una struttura flessibile di dimensione variabile. Una MAGTF \u00e8 composta dal \"Ground Combat Element\" (GCE), forza di terra, dal \"Aviation Combat Element\" (ACE), forza d\u02bcaria, e dal \"Logistics Combat Element\" (LCE), forza logistica.\nLa struttura della MAGTF riflette la forte tradizione del corpo riguardo l\u02bcauto-sufficienza, e la tendenza a unificare le varie armi (terrestre, aerea e logistica), entrambi aspetti essenziali per una forza di spedizione che \u00e8 spesso chiamata ad agire con indipendenza e discrezione in missioni di durata limitata.\nLa MAGTF pi\u00f9 piccola \u00e8 la \"Marine Expeditionary Unit\" (MEU), basata su un battaglione di fanteria rinforzato e da uno squadrone misto (elicotteri e logistica), la pi\u00f9 grande \u00e8 invece la \"Marine Expeditionary Force\" (MEF), che comprende una Divisione, uno Stormo aereo, e un Gruppo Logistico, dipendenti dal comando della MEF. Le sette MEU, con le loro componenti, mantengono un continuo stato di prontezza operativa, e sono in grado di svolgere delle operazioni speciali.\nComposizione.\nLe quattro componenti chiave di una Marine Air-Ground Task Force sono:\nMarine Expeditionary Force (MEF).\nUna \"Marine Expeditionary Force\" (MEF) comprende un gruppo comando, una divisione Marine, uno stormo aereo Marine, e un gruppo logistico Marine. Per esempio, la I Marine Expeditionary Force comprende un elemento comando, la 1\u00aa Divisione Marine (1st Marine Division), il 3\u00ba Stormo Aereo Marine (3rd Marine Air Wing) e il 1\u00ba Gruppo Logistico Marine (1st Marine Logistics Group), tutte schierate nella Costa Ovest.\nLe tre Marine Expeditionary Force sono:\nMarine Expeditionary Brigade (MEB).\nUna Marine Expeditionary Brigade (MEB) \u00e8 pi\u00f9 grande di una Marine Expeditionary Unit (MEU) ma \u00e8 pi\u00f9 piccola di una Marine Expeditionary Force (MEF). La MEB, che varia per dimensioni, \u00e8 in grado di condurre un\u02bcampia variet\u00e0 di operazioni militari. \u00c8 costruita intorno a un reggimento di fanteria rinforzato, a un gruppo aereo misto e a un gruppo di supporto servizi brigata. Una MEB, retta da un maggior generale o da un generale di brigata, \u00e8 un\u02bcunit\u00e0 organizzata per soddisfare i requisiti di una specifica situazione. \nMarine Expeditionary Unit (MEU).\nLa pi\u00f9 piccola unit\u00e0 MAGTF \u00e8 la Marine Expeditionary Unit (MEU) (Special Operations Capable) (SOC). Il comando di un MEU \u00e8 assegnato a un colonnello. La componente di terra \u00e8 un\"battalion landing team\" (BLT), composta da un battaglione di fanteria rinforzato da carri armati, artiglieria, genieri, veicoli anfibi, mezzi corazzati leggeri, e da altre unit\u00e0 terrestri. La componente aerea \u00e8 composta da uno squadrone misto di velivoli ad ala fissa e ad ala rotante, da una sezione per il controllo del traffico aereo, da un comando, e da un distaccamento di controllo. La componente di supporto al combattimento la Combat Logistics Battalion (CLB), che si occupa della logistica e dell\u02bcamministrazione necessaria per il MEU. La struttura della MEU pu\u00f2 essere modificata a seconda delle situazioni, con l\u02bcaggiunta di artiglieria, o da unit\u00e0 aeree supplementari, compresi squadroni di caccia F/A-18 Hornet e Harrier.\nCi sono di solito tre MEU assegnati alla Flotta Atlantica e alla Flotta Pacifica, e un altro MEU basato a Okinawa.\nMarine Corps Forces Special Operations Command (MARSOC).\nIl United States Marine Corps Forces Special Operations Command sono il reparto di forze speciali dei Marine Corps. Costituita nel 2006, l'unit\u00e0 \"seals\" dei marines opera sotto il coordinamento del United States Special Operations Command.\nLa base dei \"marine raiders\" \u00e8 a Camp Lejeune, in Carolina del Nord.\nL'organizzazione \u00e8 la seguente:\nArmi.\nArmi montate su aerei.\nMitragliatrici\nBombe\nMissili\nEquipaggiamento e Kit.\nElmetti.\nLa maggior parte dei piloti e dei membri dell'equipaggio indossano un elmetto di volo per proteggersi dai rischi correlati all'aviazione (come una maschera di ossigeno integrata), ma in genere offrono una scarsa protezione balistica.\nL'elmetto Pith non \u00e8 indossato per la protezione balistica, ma per identificare gli autobus della gamma di armi e il personale della gamma.\nAltre armature.\nDifesa chimica, biologica, radiologica e nucleare\nSeabags.\nIl pacchetto USMC \u00e8 stato sviluppato per sostituire l'ILBE. Poich\u00e9 l'ILBE \u00e8 stato progettato come una versione modificata di un prodotto Arc'teryx commerciale, non si integra bene con l'armatura, che pu\u00f2 causare stress e lesioni. Dopo l'annuncio iniziale di sostituzione nel 2009, Il corpo dei Marines ha finalizzato i requisiti di progettazione dopo aver testato e rilasciato una richiesta di prototipi nel 2011, che assomiglia alla versione migliorata dell'esercito di MOLLE. \nUna fodera per sacchetti impermeabili gommati \u00e8 stata fornita ai marines per decenni come metodo per proteggere il contenuto di un pacchetto tattico dall'acqua. Le versioni pi\u00f9 recenti (conosciute come \"sacco della roba\") hanno una valvola di spurgo per espellere l'aria in eccesso per comprimere il sacco. \nStrumento di trinceramento.\n. L'esercito utilizza un IFAK con contenuti diversi, ma uno scopo simile. Nel 2010, la polvere QuikClot \u00e8 stata sostituita da QuikClot Combat Gauze, una benda di garza infuocata dal caolino. \nNessuna luce tattica standard esiste, tuttavia, molti marines scelgono di acquistarne una propria.\nLo Stato Maggiore.\nLo Stato Maggiore del Corpo del Marines (\"Headquarters Marine Corps\") consiste:\nIl Comandante generale dello USMC.\nDal 24 ottobre 2015 il generale Robert B. Neller \u00e8 il 37\u00ba comandante generale del Corpo dei \"Marines\" degli Stati Uniti.\n\u00c8 succeduto al generale Joseph F. Dunford, rimasto in carica dal 5 giugno 2014 al 24 settembre 2015.\nIl Sergente Maggiore dello USMC.\nIl Primo Sergente maggiore del Corpo dei \u02bc\u02bcMarines (\"Sergeant Major of the Marine Corps\", \"SgtMaj USMC\") \u00e8 il nono grado del Corpo e l'incarico pi\u00f9 elevato che possa raggiungere un sottufficiale nel Corpo dei \"Marine\". Consulente del comandante generale, \u00e8 secondo il protocollo l'equivalente di un tenente generale.\nIl titolare di questo incarico \u00e8 scelto dal Comandante tra i primi sergenti pi\u00f9 anziani del Corpo. Questa posizione \u00e8 attualmente ricoperta da Ronald R. Green, che ha preso il posto di Micheal Barret il 20 febbraio 2015.\nAddestramento.\nL'addestramento ha una durata di circa tre mesi (12 settimane), svolto nella maggior parte al \"Marine Corps Recruit Depot\" di Parris Island, e si divide in tre fasi.\nFase 1 (5 settimane).\nLe reclute affrontano addestramenti fisici intensivi, percorsi di guerra e frequentano alcuni corsi teorici su vari argomenti di natura militare sul Corpo dei Marines.\nFase 2 (3 settimane).\nLe reclute si addestrano al tiro a segno con il fucile d\u02bcassalto M16 o con il fucile da battaglia M14 e affrontano poi alcune esercitazioni anfibie con tutto l\u02bcequipaggiamento che tengono addosso. Infine c\u02bc\u00e8 l\u02bcaddestramento tattico, dove le reclute imparano le tecniche per controllare l\u02bcuso della forza.\nFase 3 (4 settimane).\nComprende alcuni perfezionamenti ed esami finali. Al termine del corso i candidati vengono premiati con il distintivo del Corpo: l\u02bcaquila, il globo e l\u02bc\u00e0ncora. Dopodich\u00e9 i nuovi Marines partecipano alla parata e, dopo una breve licenza, affrontano alcune esercitazioni presso la School of Infantry Camp Lejenue, con lezioni sull\u02bcuso di armi pesanti, sulle tattiche d\u02bcassalto e al sabotaggio. Qualsiasi Marine deve completare l\u02bcaddestramento al termine del quale ognuno sceglie la propria \"Military Occupational Specially\" che determina la sfera di competenza entro la quale il Marine\nsar\u00e0 ulteriormente addestrato e poi impiegato nel combattimento."}
{"id": "286155", "revid": "1234826", "url": "https://it.wikipedia.org/wiki?curid=286155", "title": "Incantesimi di Harry Potter", "text": "Nel mondo magico di \"Harry Potter\", creato dalla scrittrice britannica J. K. Rowling, la magia viene generalmente esercitata sotto forma di incantesimi, evocati attraverso le bacchette magiche. Gli incantesimi possono essere utilizzati per molti scopi, dall'evocazione di luce o fuoco, allo spostamento di oggetti, fino all'inflizione di dolore o morte. L'autrice ha coniato la maggior parte delle formule magiche facendo riferimento alla lingua latina.\nCaratteristiche.\nLa magia nel mondo di \"Harry Potter\" \u00e8 scagliata solitamente sotto forma di incantesimi, che aggiungono a oggetti qualit\u00e0 che prima non avevano oppure assolvono a uno specifico compito come l'apertura di porte, la levitazione di oggetti o la generazione di luce. Ogni incantesimo ha una determinata formula, che va pronunciata impugnando ed eventualmente agitando la bacchetta magica; \u00e8 tuttavia possibile utilizzare la magia anche senza pronunciare la formula come nel caso dei bambini che, ancora ignari di essere maghi, riescono comunque a praticare piccole magie anche se non le sanno controllare o di maghi particolarmente abili che sanno praticare incantesimi non verbali o li eseguono solo pensando la formula magica.\nMolte formule legate agli incantesimi derivano prevalentemente da parole di origine latina, similmente a molte altre parole e motti della saga. L'autrice comment\u00f2: \u00abMi piace pensare che i maghi usino questa lingua morta come una lingua viva\u00bb.\nIncantesimi.\nAguamenti.\nL'incantesimo \"Aguamenti\" \u00e8 utilizzato per produrre un getto d'acqua dalla bacchetta. Pur essendo un incantesimo relativamente facile, ad Hogwarts \u00e8 studiato solo al sesto anno. Nel videogioco del \"Calice di fuoco\" appare un incantesimo molto simile, \"Aqua Eructo\", capace di emettere getti d'acqua anche distruttivi, con una potenza variabile.\nArdemonio.\nL'Ardemonio (\"Fiendfyre\") \u00e8 un fuoco evocato magicamente in grado di distruggere anche gli Horcrux. \u00c8 costituito da fiamme che, una volta evocate, aumentano continuamente di intensit\u00e0 e temperatura ed assumono la forma di belve feroci come chimere, serpenti e draghi. Viene utilizzato da Vincent Tiger nei \"Doni della Morte\" contro Harry, Ron ed Hermione nella Stanza delle necessit\u00e0, generando un rogo che distrugge la stanza stessa, il diadema di Corvonero e che uccide Tiger stesso, che dopo aver eseguito l'incantesimo non riesce a tenerlo sotto controllo.\nIncantesimo di apertura.\nL'incantesimo di apertura \u00e8 una magia in grado di aprire le porte chiuse a chiave. La formula \u00e8 \"Alohomora\", che in un dialetto dell'Africa occidentale significa \"amico dei ladri\". \u00c8 un incantesimo di livello standard, infatti Hermione \u00e8 in grado di utilizzarlo gi\u00e0 al primo anno; tuttavia \u00e8 possibile incantare le serrature in modo da renderlo inefficace. Viene utilizzato per la prima volta da Hermione nel primo libro per aprire la porta che conduce al corridoio del terzo piano dove \u00e8 rinchiuso Fuffi.\nIncantesimo di appello e di esilio.\nL'incantesimo di appello (\"summoning charm\") viene utilizzato per richiamare oggetti apparentemente senza limiti di distanza. La formula \u00e8 \"Accio\", che in latino significa \"io richiamo\". Gli oggetti appellati non possono attraversare muri o porte, e possono quindi essere trattenuti anche a mani nude; \u00e8 inoltre possibile incantare gli oggetti per impedire che vengano richiamati. Viene appreso dagli studenti di Hogwarts al quarto anno, quando Harry lo utilizza nella prima prova del Torneo tremaghi per appellare la sua Firebolt dalla torre di Grifondoro al recinto dei draghi. Il suo opposto \u00e8 l'Incantesimo di esilio, utilizzato per allontanare gli oggetti da s\u00e9; nei libri la formula non \u00e8 nominata, mentre nei film e nei giochi \u00e8 \"Depulso\".\nIncantesimo Confundus.\nL'incantesimo Confundus (\"Confundus charm\") \u00e8 una fattura che causa una grande confusione al bersaglio, facendogli dimenticare informazioni o sbagliare certi movimenti. La formula \u00e8 \"Confundo\", che deriva dal latino \"confundus\", ossia \"confondere\". \u00c8 possibile confondere anche gli oggetti, come fatto da Barty Crouch Jr. per far dimenticare al Calice di fuoco che al Torneo tremaghi partecipassero solamente tre scuole, cos\u00ec da poter iscrivere Harry come unico candidato di una quarta scuola.\nIncantesimo di disarmo.\nL'incantesimo di disarmo (\"disarming charm\") serve a far volar via dalle mani di una persona un oggetto, solitamente un'arma. La formula \u00e8 \"Expelliarmus\": questa nasce dall'unione dell'inglese arcaico \"expel\", stante per \"cacciar via\", e dal latino \"armus\", da cui deriva la parola inglese \"arm\", significante sia \"braccio\" che \"arma\"; il significato sarebbe quindi \"cacciare via l'arma\". \u00c8 un incantesimo difensivo di base, spesso utilizzato da Harry poich\u00e9 non ferisce il bersaglio, sebbene talvolta possa scaraventarlo via per diversi metri. Viene mostrato per la prima volta da Severus Piton su Gilderoy Allock nel secondo libro durante un'esercitazione di duello; nonostante la semplicit\u00e0 dell'incantesimo, con esso Harry riesce a fuggire da Voldemort nel quarto libro e a sconfiggerlo definitivamente nel settimo.\nIncantesimo di disillusione.\nL'incantesimo di disillusione (\"disillusionment charm\") \u00e8 una magia in grado di rendere invisibile il bersaglio, facendogli assumere il colore e la consistenza di ci\u00f2 che si trova dietro di lui. La sensazione che prova Harry sotto l'effetto dell'incantesimo \u00e8 quella di essere avvolto da un fastidioso gelo umido. Alcuni maghi particolarmente capaci, come Voldemort o Silente, sono in grado di generare un incantesimo di disillusione cos\u00ec potente da rendersi perfettamente invisibili; talvolta questo incantesimo viene gettato su un mantello per creare un Mantello dell'Invisibilit\u00e0, ma al contrario di quello originale questi tendono a perdere di efficacia con il tempo, sbiadendosi.\nIncantesimo di estensione.\nL'incantesimo di estensione (\"extension charm\") \u00e8 una formula in grado di ampliare notevolmente le dimensioni interne di un oggetto o di una stanza senza per\u00f2 modificare quelle esterne: la vecchia Ford Anglia di Arthur Weasley, ad esempio, pur sembrando una normale auto a cinque posti da fuori \u00e8 in grado di ospitare comodamente tutta la famiglia Weasley pi\u00f9 Harry con tanto di bauli e valigie per Hogwarts. Inoltre riduce notevolmente il peso degli oggetti contenuti nello spazio incantato, permettendo cos\u00ec di trasportare una gran quantit\u00e0 di materiale molto facilmente: Hermione, usando questo incantesimo sulla sua borsetta, ha potuto trasportare in essa una gran quantit\u00e0 di libri, pozioni e una tenda da campeggio, a sua volta incantata e arredata, senza difficolt\u00e0. La formula, mai detta nei libri e rivelata in seguito dall'autrice, \u00e8 \"Capacious extremis\".\nIncantesimo di legilimanzia.\nL'incantesimo di legilimanzia, la cui formula \u00e8 \"Legilimens\", \u00e8 un incantesimo che serve a leggere nella mente delle persone, mostrando i ricordi e i pensieri del bersaglio all'utilizzatore. \u00c8 una magia complessa da eseguire, che richiede una notevole esperienza e capacit\u00e0 soprattutto nel districarsi tra i pensieri altrui, altrimenti il risultato \u00e8 la visione di ricordi confusi e casuali. \u00c8 possibile contrastarlo tramite l'Occlumanzia. Questo incantesimo \u00e8 stato apposto sul Cappello parlante, donandogli la facolt\u00e0 di leggere nella mente degli studenti per scoprirne il carattere e le potenzialit\u00e0.\nIncantesimo di levitazione.\nL'incantesimo di levitazione (\"levitating charm\") \u00e8 una magia che permette di far fluttuare gli oggetti. La formula \u00e8 \"Wingardium Leviosa\": \"wingardium\" \u00e8 l'unione di \"wing\", ossia \"ala\" in inglese, e di \"ardium\", storpiatura di \"arduus\", ossia \"alto\" o \"altura\"; \"leviosa\", invece, deriva da \"levitate\", ossia \"levitare\". \u00c8 uno degli incantesimi di base, tra i primi che si imparano ad Hogwarts; non sembra vi siano limiti di peso riguardo agli oggetti da far levitare. La formula deve essere pronunciata eseguendo un ben preciso movimento, descritto dal professor Vitious come un \"agitare e colpire\" con la bacchetta.\nIncantesimo di memoria.\nL'incantesimo di memoria \u00e8 un incantesimo per cancellare o modificare i ricordi. La formula \u00e8 \"Oblivion\", che deriva dal latino medievale \"obliviscor\", che significa \"io dimentico\". L'incantesimo \u00e8 spesso utilizzato dal Ministero della Magia per modificare i ricordi dei babbani che incappano in qualche avvenimento magico: esiste infatti una squadra di maghi specializzati, chiamati \"Obliviatori\", adibita allo scopo. Con questa magia, inoltre, Gilderoy Allock \u00e8 riuscito a creare una sua falsa immagine di eroe \"rubando\" i meriti per delle imprese ad altri maghi, modificandone poi la memoria; provando a fare lo stesso a Harry e Ron nella camera dei segreti, la bacchetta rotta di Ron gli ritorce contro l'incantesimo, causandogli un'amnesia irreversibile.\nIncantesimo di ostacolo.\nL'incantesimo di ostacolo (\"impediment jinx\") \u00e8 una fattura per bloccare o rallentare il bersaglio. La formula \u00e8 \"Impedimenta\", dal latino \"impedimentum\", ossia \"impedimento\", \"ostacolo\". Harry lo apprende per prepararsi al Torneo Tremaghi.\nIncantesimo delle pastoie.\nL'incantesimo delle pastoie (\"bind curse\") \u00e8 una fattura che blocca i movimenti avversari, irrigidendo le gambe legandole assieme. La formula \u00e8 \"Petrificus\". \u00c8 un incantesimo di base, tanto che Draco Malfoy riesce a eseguirlo su Neville Paciock gi\u00e0 al primo anno. Esiste una variabile, detta incantesimo delle pastoie total-body (\"full-body bind curse\"), che paralizza completamente il bersaglio; in questo caso la formula \u00e8 \"Petrificus Totalus\". La formula deriva dal greco \"petros\", ossia \"pietra\", e dal suffisso latino \"-ficus\", che denota l'azione di \"fare qualcosa\"; il \"totalus\" \u00e8 una storpiatura del latino medievale \"totalis\", ossia \"totale\": il significato sarebbe quindi \"pietrificare completamente\".\nIncantesimo di riparazione.\nL'incantesimo di riparazione serve, appunto, a riparare o ricostruire un oggetto. La formula \u00e8 \"Reparo\", letteralmente \"io riparo\", \"aggiusto\", talvolta preceduta dal nome dell'oggetto che si intende aggiustare. L'incantesimo pu\u00f2 riparare verosimilmente qualsiasi cosa, sebbene abbia dei limiti: non pu\u00f2 aggiustare oggetti distrutti dalla magia oscura o da sostanze altamente distruttive, come il veleno di basilisco. Non \u00e8 possibile inoltre riparare le bacchette magiche spezzate, eccezion fatta per quando l'incantesimo \u00e8 scagliato dalla bacchetta di sambuco.\nIncantesimo di rivelazione.\nL'incantesimo di rivelazione, citato nel sesto libro anche come \"Rivelaincanto di Scarpin\", serve a rivelare segreti e incantesimi dissimulati presenti su di un oggetto o una persona, oltre che a mostrare da quali ingredienti \u00e8 composta una pozione. La formula \u00e8 \"Revelio\". Esistono delle variabili di questo incantesimo: lo \"Specialis Revelio\", presumibilmente pi\u00f9 potente dell'incantesimo base, utile a rivelare gli incantesimi su oggetti e pozioni, e l\"'Homenum Revelio\", utilizzato per rivelare la presenza di una persona eliminandone gli eventuali travestimenti magici.\nIncantesimo tagliuzzante.\nL'incantesimo tagliuzzante (\"severing charm\") serve a lacerare o recidere oggetti, generalmente tessuti, ma pu\u00f2 essere usato per causare lievi ferite da taglio. La formula \u00e8 \"Diffindo\", ossia in latino \"io divido\" o \"spezzo in due\". Pu\u00f2 essere usato anche per spaccare materiali come vetro o ghiaccio.\nIncanto Fidelius.\nL'incanto Fidelius (\"Fidelius charm\") \u00e8 una magia particolarmente complessa che serve a nascondere un'informazione dentro una persona vivente, detta Custode segreto: l'oggetto di tale informazione \u00e8 quindi impossibile da scoprire o trovare, a meno che il Custode non decida di rivelarlo volontariamente; \u00e8 inoltre impossibile forzare il Custode a rivelare il segreto attraverso la tortura o la legilimanzia. Nel caso in cui l'informazione nascosta sia l'indirizzo di una casa, ad esempio, questa risulterebbe impossibile da rintracciare finch\u00e9 non ne viene rivelata l'ubicazione: in quel momento la casa apparirebbe semplicemente dal nulla. Qualora il Custode segreto dovesse morire, inoltre, tutti coloro a cui ha rivelato l'informazione diventerebbero nuovi Custodi, diminuendo cos\u00ec l'efficacia dell'incantesimo. Un incanto Fidelius \u00e8 stato usato su Lily e James Potter con Peter Minus come Custode segreto, il quale per\u00f2 li ha traditi consegnandoli a Voldemort, e sul 12 di Grimmauld Place con Albus Silente come Custode. Nel settimo libro le case dei membri dell'Ordine della Fenice vengono anch'esse poste sotto l'incantesimo. \"Fidelius\" eriva dal latino \"fidelis\", ossia \"fidato\".\nIncanto Patronus.\nL'incanto Patronus \u00e8 una magia molto complessa e difficile da eseguire, e costituisce l'unica difesa nota contro i dissennatori. La formula \u00e8 \"Expecto Patronum\", che deriva dall'unione delle parole latine \"expecto\", ossia \"aspetto\" o \"attendo\", e \"patronum\", ossia \"patrono\" o \"protettore\", e che significa letteralmente \"aspetto un protettore\". Oltre la formula, nell'eseguire l'incantesimo \u00e8 necessario concentrarsi su di un ricordo felice: il Patronus sar\u00e0 composto quindi da felicit\u00e0 pura, rendendo impossibile per i dissennatori fargli qualsiasi danno. Se eseguito correttamente il Patronus diventa corporeo, assumendo una forma fisica ben definita: generalmente il patronus di una persona \u00e8 un animale che rispecchia la sua personalit\u00e0, anche se l'aspetto pu\u00f2 per\u00f2 cambiare in base alle emozioni del mago, solitamente a seguito di un forte shock emotivo. La maggior parte dei maghi non \u00e8 in grado di produrre un Patronus corporeo, limitandosi a produrre una nebbia argentea informe che tiene lontani i dissennatori, senza per\u00f2 scacciarli. \u00c8 inoltre possibile inviare messaggi attraverso un Patronus corporeo, il quale li riporter\u00e0 con la voce di chi lo ha evocato. Viene insegnato a Harry da Remus Lupin al terzo anno.\nIncanto Proteus.\nL'incanto Proteus \u00e8 un incantesimo che consente di legare due o pi\u00f9 oggetti in maniera tale che, se uno viene modificato in qualsiasi modo, gli altri subiscono le stesse modifiche. L'incantesimo \u00e8 giudicato di livello elevato, e viene generalmente utilizzato per inviare messaggi o segnali. L'incantesimo \u00e8 stato apposto sul Marchio Nero dei mangiamorte da Lord Voldemort, in maniera tale che, toccandone uno, gli altri bruciano per segnalare ai suoi seguaci di dirigersi immediatamente da lui. Viene utilizzato anche da Hermione nel quinto libro per comunicare ai membri dell'Esercito di Silente le date degli incontri attraverso dei galeoni finti.\nIncanto Reversus.\nL'incanto Reversus \u00e8 una formula utilizzata per far mostrare ad una bacchetta l'ultimo incantesimo utilizzato. La formula \u00e8 \"Prior Incantatio\", ed evoca una sorta di \"fantasma\" dell'incantesimo. L'immagine viene fatta svanire con l'incantesimo \"Deletrius\", dal latino \"deleo\", \"io cancello\". Esiste un effetto simile causato dall'utilizzo di due bacchette con il nucleo proveniente dalla stessa creatura, chiamato anch'esso Prior Incantatio (\"Priori Incantatem\" nell'originale). La formula deriva dal latino \"prior\", \"precedente\", e \"incantare\".\nIncendio.\nL'incantesimo \"Incendio\" serve a generare fiamme; la formula deriva dal latino \"incendia\", ovvero \"fuoco\". \u00c8 un incantesimo relativamente semplice, utilizzato tra le altre cose per accendere i camini della Metropolvere; pu\u00f2 essere tuttavia utilizzato con finalit\u00e0 distruttive, come fatto dai Mangiamorte per dar fuoco alla capanna di Hagrid nel sesto libro.\nLevicorpus.\nIl \"Levicorpus\" \u00e8 un incantesimo che serve a far fluttuare in aria una persona, a testa in gi\u00f9 come se fosse appesa per le caviglie. \u00c8 stato inventato da Severus Piton e scritto sul suo libro di pozioni, con accanto la sigla \"n-vbl\", ossia \"non verbale\" (\"non-verbal\"), a indicare che deve essere utilizzato senza pronunciare la formula. Il controincantesimo \u00e8 \"Liberacorpus\".\nLumos e Nox.\nL'incantesimo \"Lumos\" serve ad accendere la punta della bacchetta come se fosse una torcia. Nei film sono presenti delle variabili di questo incantesimo: il \"Lumos Solem\", che produce della luce simile a quella solare, e il \"Lumos Maxima\", che genera una luce pi\u00f9 intensa di quella dell'incantesimo base. Per spegnere la bacchetta si usa la formula \"Nox\". I due incantesimi derivano dal latino: \"Lumos\" deriva da \"lumen\", ossia \"luce\", e dal suffisso \"-os\", stante per \"avere qualcosa\"; la traduzione approssimativa quindi sarebbe \"avere luce\". \"Nox\", invece, \u00e8 la traduzione latina di \"notte\".\nMaledizioni Senza Perdono.\nLe Maledizioni Senza Perdono sono tre potenti maledizioni, il cui utilizzo su di un essere umano comporta la reclusione a vita ad Azkaban. Sebbene il Ministero ne vieti l'utilizzo, Barty Crouch ha concesso agli Auror la facolt\u00e0 di usarle durante la prima ascesa al potere di Voldemort. Le tre maledizioni sono l'Avada Kedavra, la Maledizione Cruciatus e la Maledizione Imperius: la prima compare sin dal primo libro, come unico ricordo che Harry ha della morte dei suoi genitori, ma il nome e il funzionamento vengono spiegati assieme a quelli delle altre due nel quarto libro.\nAvada Kedavra.\nL\"'Avada Kedavra\", noto anche come \"Anatema che uccide\", \u00e8 un incantesimo che causa la morte istantanea di chi viene colpito. L'incantesimo deriva da un'antica formula in lingua aramaica, \"abhadda kedhabhra\", che significa approssimativamente \"sparisci con questa parola\", usata anticamente dai maghi in Medio Oriente per scacciare le malattie, probabilmente origine della celebre \"Abracadabra\" utilizzata dai moderni prestigiatori. L'incantesimo produce un vivido lampo verde, seguito da un rumore come di una presenza che incombe dall'alto. Per scagliarlo occorre un grosso potenziale magico e una forte intenzione di uccidere. Tra tutti gli incantesimi, \u00e8 l'unico di cui si dice esplicitamente che non pu\u00f2 essere bloccato o annullato in nessun modo; l'unica persona sopravvissuta ad esso \u00e8 Harry Potter.\nMaledizione Cruciatus.\nLa Maledizione Cruciatus \u00e8 un incantesimo oscuro che causa dolore estremo a chi ne \u00e8 bersaglio. La formula \u00e8 \"Crucio\", che in latino significa letteralmente \"io torturo\". L'utilizzo eccessivo di questa maledizione su una persona pu\u00f2 portarla alla pazzia, come successo a Frank e Alice Paciock, torturati fino a perdere il senno da Bellatrix Lestrange. Affinch\u00e9 la maledizione sia efficace, ci deve essere una volont\u00e0 sadica di causare dolore da parte dell'utilizzatore. Quando Harry viene sottoposto a questo supplizio da Voldemort nel quarto libro, gli sembra di essere trafitto da coltelli incandescenti su tutto il corpo e che perfino le ossa siano in fiamme.\nMaledizione Imperius.\nLa Maledizione Imperius \u00e8 un incantesimo che permette a chi lo utilizza di assumere il controllo totale sulle azioni di chi lo subisce. La formula \u00e8 \"Imperio\", derivata dal latino \"imperare\", ossia \"comandare\". Chi subisce questo incantesimo ha la sensazione di avere la mente completamente vuota e leggera; \u00e8 possibile contrastare la maledizione con una grande forza di volont\u00e0. L'utilizzo di questa maledizione era particolarmente diffuso durante la prima ascesa di Voldemort, creando un clima di sfiducia generale nella popolazione, poich\u00e9 \u00e8 virtualmente impossibile scoprire chi \u00e8 sotto l'effetto dell'incantesimo.\nMuffliato.\nIl \"Muffliato\" \u00e8 un incantesimo che riempie le orecchie del bersaglio di un ronzio indistinto, cos\u00ec da nascondere discussioni segrete. \u00c8 uno degli incantesimi inventati da Severus Piton con lo pseudonimo di principe mezzosangue, e annotato nel suo libro di pozioni. La formula deriva dall'inglese \"muffle\", che significa \"imbottire qualcosa in modo da attutire il suono\".\nRiddikulus.\nIl \"Riddikulus\" \u00e8 un incantesimo utilizzato per contrastare i mollicci. La formula deriva da una storpiatura dell'inglese \"ridiculous\" (lett. \"ridicolo\") o dalla parola latina \"ridiculum\", avente lo stesso significato. Siccome il molliccio assume la forma di ci\u00f2 che terrorizza di pi\u00f9 la persona che si trova davanti, nello scagliare l'incantesimo occorre pensare a qualcosa che renda esilarante la forma che assume: ad esempio Neville, poich\u00e9 la creatura assume l'aspetto di Severus Piton, immagina il professore con indosso i vestiti di sua nonna.\nSchiantesimo.\nLo Schiantesimo (\"Stunning spell\") \u00e8 una magia volta a stordire e a neutralizzare (\"schiantare\") l'avversario. La formula \u00e8 \"Stupeficium\" (\"Stupefy\" nell'originale, letteralmente \"stordire\"), derivata dal latino \"stupefacere\". La magia \u00e8 descritta come un lampo rosso che colpisce il bersaglio, scagliandolo via e facendogli perdere i sensi. Harry la impara nel quarto libro per prepararsi al Torneo Tremaghi.\nSectumsempra.\nIl \"Sectumsempra\" \u00e8 un incantesimo oscuro che causa profonde lacerazioni al volto, alla gola e al petto del bersaglio, come se fosse stato colpito da spade invisibili. Le lacerazioni possono essere permanenti, come successo a George Weasley, il cui orecchio viene reciso per errore con questo incantesimo da Severus Piton. Fu inventato proprio da Piton e annotato nel suo libro di pozioni, accanto all'annotazione \"contro i nemici\". L'incantesimo deriva dall'unione della parola latina \"sectum\", che significa \"lacerato\", e da \"sempra\", storpiatura della parola latina \"semper\", ossia \"sempre\"; una traduzione approssimativa sarebbe quindi \"reciso per sempre\".\nSortilegio Scudo.\nIl sortilegio Scudo (\"shielding charm\") \u00e8 un incantesimo che crea uno scudo magico in grado di bloccare e riflettere gli incantesimi che gli vengono rivolti contro. La formula \u00e8 \"Protego\". Molto efficace contro incantesimi di piccola e media entit\u00e0, \u00e8 tuttavia inutile contro anatemi come le Maledizioni Senza Perdono. Vi sono alcune variabili di questo incantesimo, come il \"Protego Totalum\", in grado di creare una barriera che racchiude e protegge chiunque si trovi in una certa area, e il \"Protego Horribilis\", una versione pi\u00f9 potente dell'incantesimo di base."}
{"id": "286156", "revid": "1305772", "url": "https://it.wikipedia.org/wiki?curid=286156", "title": "Help", "text": "Help o Help! (\"aiuto\" in lingua inglese) pu\u00f2 riferirsi a:"}
{"id": "286160", "revid": "1718925", "url": "https://it.wikipedia.org/wiki?curid=286160", "title": "Eritrocita", "text": "Gli eritrociti (dal greco \u1f10\u03c1\u03c5\u03d1\u03c1\u03cc\u03c2, \"erythr\u00f2s\", \u00abrosso\u00bb e \u03ba\u03cd\u03c4\u03bf\u03c2, \"cytos\", \u00abcellula\u00bb) o emazie (dal greco \u03b1\u1f31\u03bc\u03ac\u03c4\u03b9\u03bf\u03bd, \"haim\u00e0tion\", derivato da \u03b1\u1f37\u03bc\u03b1, \"h\u00e0ima\", \u00absangue\u00bb) o globuli rossi, sono cellule del sangue.\nLa funzione principale dei globuli rossi \u00e8 il trasporto dell'ossigeno dai polmoni verso i tessuti e di una parte dell'anidride carbonica dai tessuti ai polmoni, che provvedono all'espulsione del gas all'esterno del corpo. \nFanno parte degli elementi figurati del sangue insieme ai leucociti e alle piastrine. Nei mammiferi sono privi di nucleo, mentre nei restanti vertebrati (come gli uccelli) ne sono provvisti.\nEritropoiesi.\nIl processo di formazione dei globuli rossi prende il nome di eritropoiesi e dura circa 4-5 giorni. La mancanza del nucleo impedisce loro di riprodursi e quindi la loro produzione \u00e8 totalmente affidata al midollo osseo.\nNascono nel midollo osseo a partire dalla cellula staminale mieloide CFU-GEMM (unit\u00e0 formanti colonie di granulociti, eritrociti, monociti e megacariociti), in comune con granulociti, monociti e piastrine. Grazie allo stimolo da parte dell'eritropoietina viene spinta la maturazione verso i progenitori BFU-E e CFU-E. La via differenziativa procede verso i precursori, toccando 5 tappe nelle quali le future emazie vedono ridursi il nucleo fino a scomparire, la scomparsa dell'impianto di traduzione e l'arricchimento in emoglobina:\nEritropoietina.\nL'eritropoietina \u00e8 una glicoproteina prodotta prevalentemente dai fibroblasti della zona corticale del rene e in misura molto minore nel fegato e nell'encefalo, determinante per il differenziamento degli eritrociti. Viene prodotta in base al contenuto di ossigeno del sangue: se troppo basso ne viene aumentata la produzione e stimola maggiormente l'eritropoiesi, in caso di trasfusioni, invece, ne viene inibita la produzione.\nLocalizzazione.\nGli eritrociti, presenti in 4,5-5 milioni/mm3 nella donna e in 5-6 milioni/mm3 nell'uomo, rimangono confinati nel torrente ematico per tutta la durata della loro vita, che in media \u00e8 di circa 120 giorni. \nIn circolo sono presenti anche forme non completamente mature come i corpi di Howell-Jolly o gli \"anelli di Cabot\", caratterizzati rispettivamente da residui di cromatina e di fuso mitotico.\nForma e dimensione.\nI globuli rossi sono noti per la loro caratteristica forma di disco biconcavo che presenta uno spessore di 0,8\u00a0\u00b5m al centro e 1,9\u00a0\u00b5m alla periferia. Le dimensioni sono piuttosto variabili: in media si aggirano sui 7,5\u00a0\u00b5m di diametro, ma possono arrivare a 9\u00a0\u00b5m (diventando \"macrociti\") e a 6\u00a0\u00b5m (\"microciti\"). La forma particolare, oltre a facilitare gli scambi gassosi poich\u00e9 aumenta il rapporto superficie/volume, permette loro di rigirarsi, schiacciarsi e ripiegarsi per poter passare all'interno dei vasi sanguigni molto sottili.\nNell'uomo, i globuli maturi sono privi di nucleo e di organuli citoplasmatici, poich\u00e9 il nucleo e i mitocondri vengono espulsi durante la differenziazione delle cellule progenitrici, mentre gli altri organuli si disintegrano. L'assenza di mitocondri, in particolare, non permette all'eritrocita maturo di effettuare il metabolismo aerobio, sostituito da quello anaerobio. Questo meccanismo, inoltre, fa s\u00ec che l'ossigeno che l'eritrocita trasporta non venga assorbito dal mitocondrio. Un globulo rosso adulto contiene quasi esclusivamente emoglobina. L'alto contenuto emoglobulinico dona loro un colore rosa con le colorazioni di Giemsa e Wright (le pi\u00f9 comuni per gli strisci di sangue nei vetrini istologici) che si fa pi\u00f9 chiaro al centro, nella zona pi\u00f9 sottile.\nUna variazione nella forma degli eritrociti prende il nome di \"poichilocitosi\" e pu\u00f2 avvenire a causa di sfasamenti nella concentrazione ionica del plasma: una diminuzione della concentrazione (ipotonicit\u00e0) porta all'entrata dell'acqua nelle cellule e un loro conseguente rigonfiamento che pu\u00f2 portare ad emolisi per scoppiamento; un aumento (ipertoniciti\u00e0) comporta l'uscita dell'acqua causandone una disidratazione che porta ad un raggrinzimento irregolare che produce protuberanze spinose per le quali sono detti \"echinociti\".\nI cambiamenti nella dimensione sono, invece, chiamati \"anisocitosi\".\nFunzione.\nLa loro funzione \u00e8 principalmente quella di trasportare ossigeno ed una piccola frazione dell'anidride carbonica prodotta dal metabolismo (20% circa); il resto raggiunge i polmoni sciolta nel plasma sotto forma di carbonati, ma l'emoglobina in essi contenuta, insieme al suo sale (emoglobinato di K), (Hb \u00e8 l'acido, KHb \u00e8 il sale) impedisce brusche variazione del pH del sangue.\nOgni molecola di emoglobina contiene 4 atomi di ferro e pu\u00f2 legare reversibilmente quattro molecole di ossigeno.\nPer la presenza del Fe2+, l'emoglobina assume un colore rossastro, che aumenta quando il ferro si combina con l'ossigeno e diminuisce quando la globina si lega con l'anidride carbonica. Ogni globulo rosso ne contiene 300.000.000 molecole, per cui ogni globulo rosso pu\u00f2 portare 1,2 miliardi di molecole d'ossigeno per volta (e 2,1168 x 1019 molecole d'ossigeno in totale).\nL'emoglobina ed il suo sale rappresentano circa il 30% della cellula.\nI globuli rossi non possono riprodursi n\u00e9 riparare danni. Con l'invecchiamento vanno incontro a un processo di frammentazione e infine vengono inglobati da speciali cellule presenti in tutti i tessuti, ma specialmente nel fegato e nella milza.\nPatologie.\nAnemie.\nCon il termine anemia si intende una riduzione dell'emoglobina con un conseguente deficit pi\u00f9 o meno grave del trasporto di ossigeno.\nL'anemia falciforme \u00e8 un tipo di anemia dovuta ad una differenza di un amminoacido nella catena \u03b2 dell'emoglobina (da glutammato a valina). In condizioni di bassa pressione di ossigeno, questa mutazione causa una insolubilit\u00e0 dell'emoglobina che si deposita modificando la forma dei globuli rossi (diventano simili a delle falci e da qui il nome inglese \"sickle\") e rendendoli meno plastici e pi\u00f9 fragili.\nLe talassemie \u03b1 e \u03b2 sono anemie dovute ad una ridotta sintesi di una delle due catene dell'emoglobina e quindi la molecola, nel complesso incompleta, precipita formando granulazioni.\nEritroblastosi fetale.\nL'eritroblastosi fetale o malattia emolitica del neonato avviene in caso di incompatibilit\u00e0 fra il fattore Rh della madre e del feto. Capita soprattutto dopo la prima gravidanza nella quale, durante il parto, la madre viene a contatto con il sangue del bambino e si sviluppano gli anticorpi contro il suo fattore Rh (se + con madre \u00e8 Rh-). Le MEN da incompatibilit\u00e0 Rh rappresentano la forma pi\u00f9 diffusa di incompatibilit\u00e0 (90% circa), ma altri antigeni, presenti sulle membrane eritrocitarie del feto e assenti su quelle della madre, possono determinare la malattia; tra i pi\u00f9 famosi ricordiamo quelli appartenenti al sistema Kell (K) , Kidd, Duffy e molti altri. Il motivo per il quale la men da incompatibilit\u00e0 Rh \u00e8 la pi\u00f9 diffusa \u00e8 associato all'elevato potere immunogeno dell'antigene D (Rh) rispetto a tutti gli altri.\nI gruppi sanguigni.\nIl gruppo sanguigno di ogni individuo \u00e8 determinato dalla presenza di antigeni sulla membrana dei globuli rossi. \nSecondo la classificazione AB0, ogni globulo rosso presenta un antigene che viene poi arricchito di un fucosio diventando antigene H. A quest'ultimo pu\u00f2 essere ulteriormente aggiunta una N-acetilgalattosamina o un galattosio formando rispettivamente gli antigeni A e B. Questi possono essere presenti singolarmente o entrambi. "}
{"id": "286163", "revid": "1932821", "url": "https://it.wikipedia.org/wiki?curid=286163", "title": "Buie d'Istria", "text": ""}
{"id": "286167", "revid": "212348", "url": "https://it.wikipedia.org/wiki?curid=286167", "title": "Pelje\u0161ac", "text": ""}
{"id": "286168", "revid": "1452073", "url": "https://it.wikipedia.org/wiki?curid=286168", "title": "Acido dipicolinico", "text": "L'acido dipicolinico \u00e8 un acido bicarbossilico. La sua struttura \u00e8 assimilabile a quella di una piridina sostituita nelle posizioni 2 e 6 da due gruppi carbossilici.\nL'acido dipicolinico e il suo sale di calcio sono uno dei componenti delle spore batteriche.\nAll'interno degli organismi micotici il complesso tra DPA e ioni Ca2+ rende il citoplasma molto pi\u00f9 viscoso rallentando i movimenti interni."}
{"id": "286169", "revid": "1932839", "url": "https://it.wikipedia.org/wiki?curid=286169", "title": "Buje", "text": ""}
{"id": "286170", "revid": "767487", "url": "https://it.wikipedia.org/wiki?curid=286170", "title": "Contea di Santa Barbara", "text": "La contea di Santa Barbara si trova sulla costa del Pacifico, nella parte meridionale della California, negli Stati Uniti d'America. Nel 2000 aveva una popolazione di 399.347 abitanti. Il capoluogo di contea \u00e8 Santa Barbara."}
{"id": "286171", "revid": "1979849", "url": "https://it.wikipedia.org/wiki?curid=286171", "title": "La maschera del demonio (film 1960)", "text": "La maschera del demonio \u00e8 un film diretto da Mario Bava.\n\u00c8 considerata un'opera fondamentale nell'ambito del cinema horror italiano.\nTrama.\nNel XVII secolo, in Moldavia, la principessa Asa \u00e8 condannata a morte per stregoneria.\nDuecento anni dopo, il dottor Choma Kruvajan e il suo assistente Andrej Gorobec penetrano nella cripta dove \u00e8 stata sepolta la donna. A causa di un incidente, viene riportata in vita. La megera inizia, cos\u00ec, ad attuare la sua vendetta. A scontarne le conseguenza sar\u00e0 la principessa Katia. Asa, infatti, cerca di impossessarsi del suo corpo, notando le incredibili somiglianze fisiche della nobile.\nProduzione.\nSoggetto e sceneggiatura.\nL'idea del film nacque dal produttore Santi, dopo il notevole successo mediatico de \"Le fatiche di Ercole\", diretto da Pietro Francisci.\nPer realizzare il copione, De Concini e Bava si ispirarono alla novella \"Vij\" di Nikolaj Vasil'evi\u010d Gogol', testo a cui il cineasta era particolarmente legato.\nRegia.\n\u00c9 l'esordio di Mario Bava. Con un budget ridotto, il cineasta \u00e8 riuscito a ricreare atmosfere gotiche e tenebrose negli studi Titanus di Roma, curando gli effetti speciali e la fotografia. Da sottolineare, inoltre, l'elaborata tecnica registica dell'autore. Nella pellicola sono presenti numerosi piani sequenza, dettati da movimenti scorrevoli e precisi della macchina da presa.\nCast.\nGrazie a questo film, Barbara Steele venne, in seguito, scritturata in tantissime pellicole horror. \u00c8, per questo motivo, considerata la \"regina del gotico italiano\".\nMario Bava e Barbara Steele non andarono, in principio, d'accordo. Successivamente, i due si riappacificarono. L'attrice, in varie interviste, lo ha ricordato come un ottimo regista, oltre che \u00abun vero gentiluomo\u00bb.\nRiprese.\nLe riprese iniziarono il 28 marzo 1960 e terminarono il 10 maggio 1960.\nGirato tra Roma e la provincia, la dimora della principessa Katia \u00e8, in realt\u00e0, il Castello Massimo di Arsoli.\nColonna Sonora.\nL'edizione musicale italiana \u00e8 stata curata da Roberto Nicolosi. A dirigere l'orchestra fu, invece, il maestro Pierluigi Urbini.\nEsiste una versione americana, completamente differente, composta da Les Baxter.\nDistribuzione.\nL'opera fu esportata all'estero e ottenne un ottimo successo di pubblico. In particolare, riscosse buoni incassi negli USA tanto che, ancora oggi, il film \u00e8 considerato un cult. Quando usc\u00ec in America, venne inserito come double feature insieme a \"La piccola bottega degli orrori\" di Roger Corman.\nIn Italia, \"La maschera del demonio\" pass\u00f2 inosservato. Venne vietato ai minori a causa di alcune scene particolarmente violente per l'epoca. Nel Regno Unito, fino al 1968, fu addirittura bandito.\nLa Cineteca Nazionale ha curato il restauro del film.\nInfluenza culturale.\nIl lungometraggio \u00e8 stato apertamente apprezzato da registi come Quentin Tarantino, Francis Ford Coppola e Tim Burton, che ne ha tratto ispirazione per \"Il mistero di Sleepy Hollow\".\nAltri cineasti hanno omaggiato alcune scene del film: secondo il sito \"Internet Movie Database\" vi sarebbero, tra questi, Michael Reeves ne \"Il grande inquisitore\" e Rob Zombie ne \"Le streghe di Salem\".\nIl figlio di Mario, Lamberto Bava, ne ha realizzato un remake televisivo."}
{"id": "286173", "revid": "125754240", "url": "https://it.wikipedia.org/wiki?curid=286173", "title": "Help! (album The Beatles)", "text": "Help! \u00e8 il quinto album del gruppo musicale britannico The Beatles, pubblicato nel 1965 e prodotto da George Martin. L'album comprende quattordici brani dei quali i primi sette contenuti nella prima faccia del disco costituiscono la colonna sonora dell'omonimo film; contiene \"Yesterday\", una delle canzoni pi\u00f9 note dei Beatles, composta e cantata dal solo Paul McCartney nonostante come consuetudine venga attribuita al duo Lennon-McCartney; inoltre \u00e8 anche il titolo del film \"Yesterday\" uscito nel 2019.\nLa rivista \"Rolling Stone\" ha inserito \"Help!\" al 331\u00ba posto della sua lista dei 500 migliori album di tutti i tempi.\nDescrizione.\nCos\u00ec come \"A Hard Day\u2019s Night\" dell'anno precedente, \"Help!\", pubblicato in Gran Bretagna il 6 agosto 1965, ebbe origine come colonna sonora, sviluppandosi poi come un'entit\u00e0 autonoma e definita con i sette brani inseriti nel film posizionati sul lato A dell'LP e con altrettante creazioni nuove sul lato B.\nL'opera costituisce un ponte essenziale fra gli album precedenti e \"Rubber Soul\", l'album pi\u00f9 prossimo alla maturit\u00e0 artistica del gruppo, ed \u00e8 pervaso dall'influenza che sui Beatles \u2013 in particolare su John Lennon \u2013 ebbe la musica di Bob Dylan, influsso gi\u00e0 presente nel precedente \"Beatles for Sale\" e che qui giunge a compimento. Dal punto di vista tecnico, grazie alle innovazioni tecnologiche e a una nuova procedura di registrazione ideata da George Martin risult\u00f2 essere il primo album del gruppo compiutamente stereofonico.\nCome le produzioni precedenti, \"Help!\" ebbe un enorme successo, testimoniato dal fatto che ancor prima della sua pubblicazione si registr\u00f2 un totale di un milione di copie vendute attraverso le prenotazioni. La copertina mostra i quattro in posizioni di segnalazione con la disposizione degli arti, anche se la parola indicata non \u00e8 HELP ma NUJV. I quattro artisti, mettendosi in posa per il fotografo, Robert Freeman, simulano l\u2019alfabeto semaforico. Ma la figura uscita nel comporre la parola Help, fu ritenuta, poco fotogenica per cui si procedette tenendo conto solo della composizione fotografica. Il risultato fu una parola senza alcun senso compiuto, NUJV. Analoga situazione si verific\u00f2 nella copertina dell\u2019album destinato al mercato americano in cui Ringo fu spostato al secondo posto, tra George e John, anche in questo caso la parola comunicata tramite i gesti dei Beatles fu NVUJ, priva anch\u2019essa di significato.\nEdizioni estere.\nCome accadde anche per i primi due album, anche questo in alcune edizioni estere ebbe delle copertine e dei titoli differenti:\nI brani.\n\"Help!\".\nLa \"title track\" ha dei punti in comune con la precedente \"A Hard Day's Night\". Entrambi i pezzi vennero composti per i rispettivi film, e tutti e due con la funzione di accompagnare i titoli di testa. Entrambi furono opera principalmente di John Lennon, coadiuvato da Paul McCartney. Entrambi videro la presenza di Maureen Cleave, giornalista dell\"Evening Standard\" (nel caso di \"A Hard Day's Night\" si tratt\u00f2 di una partecipazione attiva). Ma nel frattempo era cambiato il contesto, nuove sonorit\u00e0 si affacciavano nel panorama musicale inglese, il gruppo aveva accumulato fama con i successi musicali, esperienza con le continue tourn\u00e9e e allo stesso tempo spossatezza fisica e nervosa. Il pi\u00f9 provato era Lennon, prigioniero del malessere emotivo dovuto all'insoddisfazione nei propri confronti e nella vita che conduceva, appesantito da un regime alimentare disordinato tanto da definirsi un \u201cElvis grasso\u201d e logorato dalla relazione coniugale oramai compromessa.\nCos\u00ec, quando John si trov\u00f2 nella soffitta di casa sua a Kenwood assieme a Paul, compose quella richiesta di aiuto nella quale rivers\u00f2 l'infelicit\u00e0 esistenziale del presente e per contro l'esaltazione del passato adolescenziale in cui rifugiarsi. Dopo tre ore, terminata la composizione, i due scesero in salotto con le chitarre e in anteprima cantarono il pezzo a Cynthia Lennon e Maureen Cleave, che rimasero estasiate dalla nuova canzone.\nIl 13 aprile 1965 il brano fu registrato in dodici tentativi. Incisa la base ritmica nei primi otto nastri, furono successivamente inserite la voce principale di John e la linea della chitarra solista di George. La canzone, concepita originariamente con un tempo lento, venne successivamente velocizzata affinch\u00e9 fosse pi\u00f9 commerciale, scelta che l'autore non condivise. E tuttavia John anche in seguito avrebbe annoverato \"Help!\" fra le poche canzoni \u201csincere\u201d di propria produzione.\n\"The Night Before\".\nPezzo rock composto da Paul McCartney nel periodo in cui abitava presso la famiglia Asher in Wimpole Street, \"The Night Before\" \u00e8 una produzione destinata a far parte della colonna sonora del film \"Help!\"\nLa linearit\u00e0 del brano fece s\u00ec che fossero sufficienti due nastri per completare la registrazione, effettuata il 17 febbraio. Elemento controverso risulta essere l'esecutore dell'assolo di chitarra. I pareri si dividono fra chi \u2013 pur con cautela e rilevandovi tratti caratteristici musicali di Paul \u2013 accredita l'interpretazione a George Harrison e chi invece vuole l'esecuzione affidata a Paul McCartney, che in tal caso avrebbe registrato anche il basso su un'altra pista.\n\"You've Got to Hide Your Love Away\".\nCome ebbe a dire pi\u00f9 tardi Lennon, la composizione di quel pezzo lo aveva visto ripiegato su se stesso e concentrato sulle proprie emozioni, e nella stessa occasione l'autore di \"You've Got to Hide Your Love Away\" riconobbe esplicitamente il proprio debito musicale nei confronti di Bob Dylan dalla cui poesia \u201cdisordinata\u201d era affascinato. Il pezzo si ispirava alle sonorit\u00e0 di \"Another Side of Bob Dylan\" e il testo era riferito a una delle tante relazioni extraconiugali che complicavano la vita di John. Tony Bramwell, amico d'infanzia dei Beatles e loro tour manager, ha ipotizzato che il partner di Lennon richiamato nella canzone potesse essere addirittura Brian Epstein, congettura che sarebbe confortata dalla tesi del cantante inglese Tom Robinson, paladino dei diritti civili dei gay, che intravide nel testo allusioni all'omosessualit\u00e0.\nI nove nastri registrati il 18 febbraio presentano alcune novit\u00e0. \u00c8 la prima volta infatti che \u2013 fatta eccezione per il batterista Andy White in \"Love Me Do\" e \"P.S. I Love You\" l'11 settembre 1962 \u2013 suona assieme ai quattro Beatles un musicista esterno allo studio, Johnnie Scott, flautista e arrangiatore per la EMI. Quel giorno era presente in sala di incisione anche Pete Shotton, amico di vecchia data di Lennon, e pare che a lui si debbano alcuni \u201cHey\u201d del ritornello. Inoltre \"You've Got to Hide Your Love Away\" \u00e8 il primo pezzo dei Beatles interamente eseguito con strumenti acustici.\n\"I Need You\".\n\"I Need You\" \u00e8 la seconda composizione nella carriera di George Harrison dopo \"Don't Bother Me\" del secondo LP \"With The Beatles\", ed \u00e8 probabilmente dedicata alla modella Patricia Anne Boyd, a tutti nota come Pattie, conosciuta sul set di \"A Hard Day's Night\" e che George avrebbe sposato nel 1966.\nLa canzone venne registrata in due sedute. Il 15 febbraio si procedette all'incisione di cinque nastri, l'ultimo dei quali risult\u00f2 essere il migliore. Ma a quella data dominavano le sonorit\u00e0 degli strumenti acustici in prevalenza utilizzati. Il giorno dopo furono effettuate alcune sovraincisioni sul nastro cinque che in parte ne alterarono le caratteristiche di base. Venne aggiunta una voce raddoppiata di George e furono sovraincisi un campanaccio suonato da Ringo Starr e una linea di chitarra elettrica per la prima volta dotata di pedale wah wah.\n\"Another Girl\".\nPaul McCartney si trovava in vacanza in Tunisia, in una villa di Hammamet, quando compose \"Another Girl\". Come nel caso di altre sue canzoni, anche questa richiama la relazione sentimentale di Paul con Jane Asher, in questo caso le infedelt\u00e0 consumate dal musicista in un \"pied-\u00e0-terre\" di cui faceva frequente uso.\nIn sala di incisione bast\u00f2 un nastro per ottenere un risultato eccellente. Nondimeno, il giorno seguente, 16 febbraio, Paul esegu\u00ec una nuova parte di chitarra solista che sostitu\u00ec la linea melodica incisa da George il giorno precedente.\n\"You're Going to Lose That Girl\".\n\"You're Going to Lose That Girl\" \u00e8 l'ultima canzone registrata prima che il set del film si trasferisse a New Providence Island, Bahamas. Come altri pezzi dell'epoca, anche questo \u2013 che si ispira al \"sound\" delle Shirelles \u2013 venne composto da Lennon in collaborazione con McCartney a Kenwood, a casa di John.\n\u00c8 una esecuzione energica, dove le voci \u2013 la cui qualit\u00e0 di incisione \u00e8 rilevante \u2013 giocano un ruolo importante: la linea vocalica principale \u00e8 di John, e i falsetti e le battute a risposta di Paul e George richiamano lo stile Motown.\nLa registrazione, che ebbe luogo il 19 febbraio, si realizz\u00f2 in un solo nastro (un secondo nastro, che fa parte dell'archivio di Abbey Road, era una falsa partenza) e su quello Paul provvide a eseguire e sovraincidere una sezione di piano.\n\"Ticket to Ride\".\nBrano per molti versi innovativo rispetto alla produzione del gruppo, per ci\u00f2 che riguarda il titolo affonda le radici alla fine degli anni cinquanta. Allora, John e Paul spesso facevano assieme l'autostop e una volta capit\u00f2 che si allungassero fino all'Isola di Wight. L\u00ec la cugina di Paul, Bett Robbins \u2013 di dodici anni pi\u00f9 grande di Paul e al quale, quando era la sua baby-sitter, aveva insegnato, anche lei mancina, gli accordi rudimentali sul proprio ukulele \u2013 gestiva assieme al marito Mike il pub Bow Bars nella cittadina balneare di Ryde. A questo evento si sovrappose il ricordo di John delle prostitute amburghesi che per esercitare avevano bisogno di un certificato rilasciato dalle autorit\u00e0 locali in cui si dichiarasse che non erano affette da malattie veneree, documento che Lennon denominava originalmente \u201cbiglietto per una corsa\u201d.\nLa creazione \u00e8 in maggioranza di Lennon che in seguito ricorder\u00e0 \"Ticket to Ride\" fra le sue preferite per le sonorit\u00e0 nuove, quelle che fecero dire alla critica che si tratt\u00f2 di uno dei primi esempi di \"heavy metal\". Lennon era estremamente ricettivo di quanto si muovesse attorno a lui nel panorama musicale inglese e americano, e proprio alla fine del 1964 si stavano facendo largo in Inghilterra gruppi come gli Animals, i Them e i Rolling Stones, che esaltavano quel tipo di sonorit\u00e0.\nEsattamente come nel caso di \"You're Going to Lose That Girl\", \"Ticket to Ride\" fu registrata su un solo nastro (il primo era una falsa partenza). Di Lennon \u00e8 la voce principale raddoppiata, di Paul la seconda voce in contrappunto melodico, il basso, la chitarra solista delle note introduttive e del seguito del brano e \u2013 pare \u2013 anche lo schema delle percussioni che McCartney indic\u00f2 a Ringo. Fra gli aspetti pi\u00f9 salienti di questo pezzo \u2013 che, altra novit\u00e0, per la prima volta supera i tre minuti \u2013 viene ricordata l'originalit\u00e0 del finale in dissolvenza, con il verso \"my baby don't care\" cantato con tempo diverso tra gli arpeggi della chitarra di George, un riff strumentale che riecheggia la chiusura di \"A Hard Days Night\".\nGli americani Byrds tributarono un omaggio al pezzo inserendone il titolo nel primo verso di \"Artificial Energy\", traccia di apertura del loro LP \"The Notorious Byrd Brothers\".\n\"Act Naturally\".\n\u00c8 il turno di Ringo nella sua unica performance da cantante dell'album. \"Act Naturally\" era stata composta da Johnny Russell in collaborazione con Voni Morrison. Incisa da Buck Owens and the Buckaroos nel 1963 e pubblicata nello stesso anno, era diventata Numero 1 nelle classifiche di Billboard.\nMelodia in stile \"country &amp; western\", la sua esecuzione da parte dei Beatles risult\u00f2 pi\u00f9 effervescente a paragone di quella di Owens. Nonostante si trattasse di un motivo piuttosto semplice, nella seduta del 17 giugno ci vollero tredici tentativi per ultimare il pezzo. Dodici di essi contenevano la base con George alla chitarra acustica e Paul alle armonie vocali, l'ultimo cattur\u00f2 la voce solista di Ringo. Probabilmente la laboriosit\u00e0 della registrazione fu dovuta al fatto che \"Act Naturally\", a differenza delle \"cover\" interpretate dai Beatles, non aveva mai fatto parte del repertorio del gruppo nelle loro esibizioni \"live\".\nIn ordine cronologico, tolto l'arrangiamento della tradizionale \"Maggie Mae\" nell'album \"Let It Be\", \"Act Naturally\" fu l'ultima composizione di altri autori a essere registrata dai Beatles che da allora in poi avrebbero inciso soltanto materiale originale.\n\"It's Only Love\".\nBrano scritto in larga misura da Lennon nella casa di Weybridge, dove McCartney provvide qua e l\u00e0 a ritoccarlo e ultimarlo, \u00e8 piuttosto anomalo nel suo testo positivo e ottimistico che perci\u00f2 esula dai luoghi comuni che caratterizzavano le liriche di Lennon, e sarebbe stato in seguito rinnegato dall'autore con parole di fuoco.\nLa versione di \"That's a Nice Hat\" \u2013 questo era il titolo originale di \"It's Only Love\" \u2013 registrata nei primi \"take\" il 15 giugno era eseguita da John con la chitarra acustica, e l'unico strumento elettrico era il basso di Paul, mentre nell'arrangiamento finale del sesto nastro l'acustica rimarr\u00e0 sul canale sinistro mentre quello destro sar\u00e0 in larga parte occupato dalla chitarra elettrica suonata da George, oltre al tamburino di Ringo. La voce di John \u00e8 raddoppiata e la linea di chitarra di Harrison \u00e8 trattata con il Leslie; solo alcuni degli effetti sonori che si ritroveranno in abbondanza nelle successive produzioni del gruppo.\n\"You Like Me Too Much\".\nTerzo brano composto da George Harrison, come nel caso di \"I Need You\" \u00e8 nel testo una dedica a Pattie Boyd, ma la composizione appare lontana dai suoi capolavori presenti in \"Abbey Road\". Il pezzo non \u00e8 amato dalla critica, per la quale esso rappresenta un punto basso della vena compositiva di Harrison, definito da Riley \u201cdisorientato\u201d e alle prese con spunti felici alternati a passaggi armonici poco convincenti e infortuni melodici. Altre voci lo giudicano \u00abpiuttosto banale\u00bb, \u00abun goffo sogghigno e una strofa sgraziata che frana ansimante alla fine di ogni frase\u00bb, una canzone che non ha molto di nuovo da offrire. Nella sua autobiografia, lo stesso compositore non avrebbe riservato alcuno spazio a questo brano.\nNella seduta del 17 febbraio gli otto nastri catturano fra l'altro la voce solista raddoppiata di George, il piano Steinway a coda suonato in stile \"barrelhouse\" da George Martin e da Paul e le tastiere Hohner di Lennon.\n\"Tell Me What You See\".\nPaul McCartney, autore del brano, considera \"Tell Me What You See\" un brano senza troppe pretese e adatto come riempitivo. Cos\u00ec lo recensisce: \u00abPer nulla memorabile. Non una delle canzoni migliori, ma faceva la sua figura, erano molto comode per gli album o per i lati B\u00bb. Il ritmo e le percussioni \u201ccaraibiche\u201d fanno considerare \"Tell Me What You See\" la struttura base della ben pi\u00f9 corposa \"I'm Looking Through You\".\nLa canzone venne incisa su quattro nastri nella seduta serale del 18 febbraio. La voce \u00e8 dell'autore che suona anche il piano elettrico \u2013 oltre al basso \u2013, Ringo Starr \u00e8 alla batteria e suona anche un tamburino e un g\u00fciro.\n\"I've Just Seen a Face\".\nPaul compose la veloce \"country &amp; western\" \"I've Just Seen a Face\" nella casa di Wimpole Street e, a differenza del pezzo precedente, l'autore mostr\u00f2 di apprezzarla, tanto che la riprender\u00e0 nell'album dal vivo \"Wings over America\" pubblicato nel 1976.\nGi\u00e0 da diverso tempo, Paul eseguiva al pianoforte quella melodia, in special modo nelle feste in famiglia a Liverpool, e l'aveva ribattezzata \"Auntie Gin's Theme\" in onore della zia Gin (sorella del padre Jim), talmente appassionata di quel motivo si mostrava la donna. In seguito, con l'aggiunta di un testo che non lasciava respiro, la melodia aveva acquisito una nuova fisionomia divenendo \"I've Just Seen a Face\".\nIn studio venne registrata in sei tentativi nel pomeriggio del 14 giugno. Oltre alla voce di McCartney, le tre chitarre di Paul, John e George sono acustiche, e Ringo suona anche le maracas.\nNel disco \u00e8 la traccia che precede \"Yesterday\", secondo un'indicazione dello stesso Paul, che non credendo particolarmente alla forza del brano volle anticiparlo con una ballata veloce e orecchiabile come questa.\n\"Yesterday\".\nCome ricorda distintamente Paul \u2013 e come convengono tutti gli studiosi dei Beatles \u2013 il motivo di \"Yesterday\" prese forma una mattina al risveglio del musicista che provvide subito a fermarlo con l'aiuto di un pianoforte a portata di mano. Discordante \u00e8 invece la data di composizione. Barry Miles, biografo di McCartney, la colloca nel maggio del 1965, mentre erano in corso le riprese del film \"Help!\", al tempo in cui Paul risiedeva in Wimpole Street presso la famiglia Asher. Secondo George Martin, la creazione del pezzo va retrodatata al gennaio 1964, quando i Beatles alloggiavano all'h\u00f4tel George V di Parigi. Lionel Bart, compositore e amico di Brian Epstein, ricorda di avere sentito per la prima volta Paul canticchiare il motivo verso la fine del 1963.\nDopo averne composto la melodia, l'autore provvide a dargli un titolo provvisorio, che per ragioni di metrica risult\u00f2 \"Scrambled Eggs\" \u2013 a cui Paul fece seguire il buffo verso \"\u201coh, my baby, how I love your legs\u201d\" \u2013 continuando senza pace a ritoccare la linea melodica e le armonie e a ricercare parole pi\u00f9 appropriate. Il testo \u2013 assieme al titolo \u2013 venne concepito e completato a cavallo fra maggio e giugno 1965 in Portogallo, dove Paul si trovava per una breve vacanza. Le liriche, a cui in seguito John Lennon rimprover\u00f2 la \u201cvaghezza\u201d (elemento che invece alcuni considerano un punto di forza), si riferiscono al rimpianto dell'autore per non aver saputo comunicare la propria sofferenza in una circostanza dolorosa che viene da qualcuno individuata nella morte della madre avvenuta nel 1956.\nRitornato a Londra, Paul esegu\u00ec la canzone davanti agli altri tre Beatles con la sola chitarra acustica che accompagnava la propria voce, suscitando la loro ammirazione ma al tempo stesso le loro difficolt\u00e0 a individuare qualsiasi forma di collaborazione musicale, tanto che George, John e Ringo incoraggiarono Paul a eseguirla in studio da solo. George Martin propose un quartetto d'archi \u2013 che per la prima volta sarebbe apparso ad arricchire una composizione dei Beatles \u2013 a un Paul dapprima diffidente e timoroso che la canzone potesse assumere timbri \u201csciropposi\u201d, poi sempre pi\u00f9 convinto man mano che l'arrangiamento procedeva a quattro mani e comunque a patto che gli strumentisti suonassero le note \u201cpure\u201d e non ricorressero al vibrato.\nIl 14 giugno, nella sessione serale di registrazioni in studio, Paul McCartney esegu\u00ec una prima, semplice e incantevole interpretazione con voce e chitarra acustica. A seguire, gli archi e una seconda linea della voce di Paul che furono sovraincisi. Il capolavoro era terminato.\nQuel giorno vide la registrazione della canzone \u2013 e non solo di produzione dei Beatles \u2013 che nella storia avrebbe conquistato la maggiore popolarit\u00e0 raggiungendo gi\u00e0 nel 1980 il record di 2.500 rifacimenti da parte di altri artisti.\n\"Dizzy Miss Lizzy\".\nLa canzone \"Dizzy Miss Lizzie\" era stata composta da Larry Williams nel 1958\u00a0\u2013 e cantata dallo stesso autore\u00a0\u2013 ed era stata poi ripresa dai Beatles (col titolo leggermente deformato) che al momento si trovavano senza materiale originale.\nLa \"cover\" fu eseguita in studio il 10 maggio. Come tanti pezzi di altri artisti, anche \"Dizzy Miss Lizzy\" faceva parte del repertorio delle esibizioni \"live\" del gruppo, e perci\u00f2 in prima battuta due nastri del brano sembrarono sufficienti. Ma i quattro musicisti, non ancora del tutto soddisfatti, dopo un intervallo vollero tornare sul pezzo per cercare di sfruttare i margini di perfezionamento, e infine il settimo nastro venne valutato il migliore e perci\u00f2 divenne la versione definitiva.\nTracce.\nLato A\nLato B\nVersione Nord Americana.\nLa versione statunitense \u00e8 l'ottavo album pubblicato con la Capitol e il decimo in tutto, e include i brani del film omonimo pi\u00f9 una selezione dalle composizioni di Ken Thorne eseguite dalla George Martin Orchestra, che contiene una delle prime apparizioni del sitar in un album rock-pop. \"Ticket to Ride\" \u00e8 l'unica canzone pubblicata negli States in stereo duofonico (conosciuto anche come falso stereo).\nTracce.\nTutti i brani di Lennon/McCartney, tranne dove segnato."}
{"id": "286177", "revid": "1391549", "url": "https://it.wikipedia.org/wiki?curid=286177", "title": "Contea di San Diego", "text": "La contea di San Diego \u00e8 una contea all'estremit\u00e0 sud-ovest dello Stato americano della California. A ovest confina con l'Oceano Pacifico e a sud con il Messico.\nSecondo il censimento del 2000, la popolazione della contea era di 2.813.835 abitanti. Nel luglio 2008, l'Ufficio di Censimento degli Stati Uniti d'America stim\u00f2 una popolazione di circa 3.001.000 persone, facendone la terza pi\u00f9 grande contea della California dopo la contea di Orange e la contea di Los Angeles. Infine, nel 2014, la popolazione fu stimata di 3.263.431 abitanti, diventando cos\u00ec la quinta contea pi\u00f9 popolosa degli Stati Uniti con una popolazione superiore a ben 20 dei 50 stati americani.\nLa contea di San Diego include l'area metropolitana di San Diego-Carlsbad-San Marcos. Inoltre, fa parte dell'area metropolitana San Diego-Tijuana, un'area con circa 5 milioni di abitanti che rappresenta la pi\u00f9 grande area metropolitana condivisa da Stati Uniti e Messico. La contea di San Diego fa anche parte della regione di confine San Diego-Imperial della California Meridionale: si tratta della regione pi\u00f9 piccola ma anche della pi\u00f9 economicamente varia dello Stato.\nLa contea di San Diego si estende fino al confine messicano, che coincide con il confine settentrionale dello Stato della Bassa California e con la parte nord della citt\u00e0 di Tijuana. La contea di San Diego \u00e8 delimitata a nord dalle Contee di Orange e di Riverside, a est dalla contea di Imperial e a ovest/sud-ovest dall'Oceano Pacifico. La contea presenta molti chilometri di spiagge e un clima che muta da mite mediterraneo a semi-arido. Sono presenti anche 16 importanti basi militari della U.S. Navy, della U.S. Marine Corps e della U.S. Coast Guard. Tra queste, si ricorda: la Base Navale di San Diego, la Base del Corpo dei Marines di Camp Pendleton, la Stazione Aerea del Corpo dei Marines di Miramar e la Stazione Aeronavale di North Island.\nStoria.\nL'area dell'attuale contea di San Diego \u00e8 stata abitata per oltre 10.000 anni dalle popolazioni indiane dei Kumeyaay (chiamata anche Diegue\u00f1o), Luise\u00f1o, Cupe\u00f1o e Cahuilla.\nL'insediamento europeo inizi\u00f2 con la fondazione della Missione di San Diego di Alcala da parte degli spagnoli nel 1769. La contea fece parte della provincia dell'Alta California, sotto il Vicereame della Nuova Spagna fino alla rivoluzione messicana. Dal 1821 al 1848 la regione appartenne al Messico.\nLa contea di San Diego divent\u00f2 parte degli Stati Uniti d'America come risultato del Trattato di Guadalupe Hidalgo nel 1848, al termine della Guerra messicano-statunitense. Il trattato disegn\u00f2 il nuovo confine sulla costa dell'Oceano Pacifico ad una lega spagnola pi\u00f9 a sud della pi\u00f9 meridionale porzione della Baia di San Diego, in modo da assicurare agli Stati Uniti d'America il controllo di tutta questa baia naturale.\nLa contea di San Diego fu una delle prime contee della California \u00e8 fu creata quando si fond\u00f2 lo Stato nel 1850. Fu chiamata cos\u00ec in onore della Baia di San Diego, che era stata cristianizzata da Sebasti\u00e1n Vizca\u00edno in onore del francescano san Diego d'Alcal\u00e1, conosciuto in spagnolo come San Diego de Alcal\u00e0 de Henares, ed il cui nome fu preso da quello della bandiera della nave di Vizcaino.\nNel 1850 la contea di San Diego era molto estesa ed includeva tutta la parte pi\u00f9 meridionale della California, a sud e a est della contea di Los Angeles. Perci\u00f2 includeva anche parti delle attuali contee di Inyo e San Bernardino e le intere contee di Riverside e Imperial.\nDurante l'ultima parte del XIX secolo ci furono molti cambiamenti dei confini della contea di San Diego, a favore delle pi\u00f9 recenti contee appena citate. Le pi\u00f9 recenti modifiche riguardarono la creazione della contea di Riverside nel 1893 e la contea di Imperial nel 1907. La contea di Imperial fu l'ultima contea della California ad essere istituita. Dopo questa divisione, San Diego non si estendeva pi\u00f9 dall'Oceano Pacifico al fiume Colorado e non copriva pi\u00f9 l'intero confine tra Messico e California.\nGeografia fisica.\nSecondo l'Ufficio di Censimento degli Stati Uniti d'America, la contea ha un'area totale di 11.721 km\u00b2 (4.526\u00a0mi\u00b2), di cui 10.878\u00a0km\u00b2 (4.200\u00a0mi\u00b2) di terra e 840\u00a0km\u00b2 (326\u00a0mi\u00b2) di acqua (7,2% del totale).\nLa contea di San Diego ha una variegata topografia. Sul versante occidentale \u00e8 presente una costa lunga 110\u00a0km (70 miglia). Gran parte di San Diego tra la costa e le Montagne Laguna \u00e8 costituita da colline, mesa e canyon. \nNel nord-est si innalzano montagne innevate (in inverno), con il Deserto di Sonora che occupa la zona pi\u00f9 ad est. La Foresta Nazionale di Cleveland si distende nella porzione centrale della contea, mentre il Parco Statale del Deserto di Anza-Borrego occupa la maggior parte del nord-est.\nCitt\u00e0 e paesi della contea di San Diego.\nCitt\u00e0 e paesi incorporati\nComunit\u00e0 non incorporate\nRiserve indiane.\nLa contea di San Diego ha 18 riserve indiane riconosciute dal governo federale, un numero maggiore a qualsiasi altro Stato. Queste aree ricoprono un totale di 518,5\u00a0km\u00b2 (200,2\u00a0mi\u00b2).\nMontagne.\nNella contea di San Diego sono presenti 236 cime e picchi, tra cui:\nPolitica.\nLa contea di San Diego \u00e8 in un certo senso politicamente divisa, tuttavia essa rimane pi\u00f9 conservatrice rispetto al resto della California della costa. La citt\u00e0 di San Diego stessa, inclusa La Jolla, Coronado e Imperial Beach fanno parte del 53\u00ba distretto congressuale che ha un Cook Partisan Votino Index (CPVI) di D+12. I sobborghi a nord, inclusi Carlsbad, facavano parte del 50# distretto con un CPVI di R+5. Nel 2004 alle elezioni presidenziali, San Diego, Encrinitas, National City, Del Mar e alcune altre aree votarono per John Kerry; San Marcos, Escondido, Carlsbad, Oceanside, Coronado, Santee, Poway, El Cajon e Vista a sorpresa supportarono George W. Bush. \nChula Vista, La Mesa, Lemon Grove, Solana Beach, e Imperial Beach sono considerate aree di incertezza della contea - Chula Vista e Imperial Beach di poco supportarono Al Gore nel 2000 ma di poco votarono per Bush nel 2004, mentre Solana Beach vot\u00f2 per Bush nel 2000 e per Kerry nel 2004. La Mesa di poco vot\u00f2 per Bush entrambe le volte, e Lemon Grove di poco divenne Democratica entrambe le volte.\nUn'unica particolarit\u00e0 della scena politica \u00e8 l'uso della \"Golden Hall\", un'istituzione convenzionale vicina alla City Hall, come centro per le elezioni. Il registro della contea per i votanti affitta la hall per far sapere i risultati elettorali. Supporters e osservatori politici sono invitati a seguire i risultati all'interno della hall, i candidates fanno i loro discorsi per la vittoria e i proclami e ospitano i partiti per campagne di volontariato e di donatori per il sito, e le stazioni televisive trasmettono dal pianterreno del Convention Center. La Golden Hall venne dichiarata chiusa nel 2004, ma fu aperta nuovamente nel novembre 2005 per uno speciale elezioni."}
{"id": "286186", "revid": "767487", "url": "https://it.wikipedia.org/wiki?curid=286186", "title": "Sei donne per l'assassino", "text": "Sei donne per l'assassino \u00e8 un film del 1964, diretto da Mario Bava e interpretato, tra gli altri, da Eva Bartok, Cameron Mitchell, Mary Arden e Thomas Reiner.\n\u00c8 considerato un titolo estremamente importante per il cinema italiano di genere: la pellicola, infatti, codific\u00f2 definitivamente le regole del giallo all'italiana. Ai tempi fu molto criticato perch\u00e9 considerato sadico.\nTrama.\nMassimo Morlacchi e la contessa Cristiana Cuomo sono i proprietari d'un \"atelier\" di moda. Una loro modella, Isabella, viene strangolata da un assassino con il volto coperto da un cappuccio bianco. Sul posto arriva immediatamente l'ispettore Silvestri per interrogare i presenti. Scopre cos\u00ec che Isabella era l'amante dell'antiquario Franco Scalo. Poco dopo, durante una sfilata, un'altra modella trova il diario d'Isabella, che contiene rivelazioni compromettenti per tutti; questa modella \u00e8 Nicole, amica d'Isabella. La modella prende con s\u00e9 il diario e telefona a Franco, di cui era anch'essa amante e con cui si mette d'accordo al fine di consegnargli il compromettente oggetto. Una telefonata dell'assassino, che si finge Franco, induce Nicole a recarsi nell'abitazione dell'antiquario. Nel frattempo, in un momento di pausa, il diario viene trafugato da Peggy, un'altra modella, che lo sottrae dalla borsa di Nicole.\nNicole si reca a casa di Franco dove ad attenderla, per\u00f2, c'\u00e8 solo l'assassino \"senza volto\". Dopo un lungo inseguimento l'omicida uccide la ragazza, per mezzo di un guanto chiodato. Intanto, lo stilista tossicodipendente Marco accompagna a casa Peggy, di cui \u00e8 segretamente innamorato. Peggy viene raggiunta da una telefonata dell'ispettore Silvestri, che le comunica la scomparsa di Nicole chiedendole, peraltro, un appuntamento urgente al fine di chiarire la situazione. Peggy, spaventata, allontana Marco e, rimasta sola, brucia il diario d'Isabella. Prima dell'arrivo dell'ispettore, l'assassino s'introduce nell'abitazione della modella in cerca del diario. L'omicida tramortisce Peggy e la lega a una sedia, poi, non rinvenendo il diario, la tortura bruciandole una mano contro una stufa. Peggy riesce a strappare il cappuccio all'assassino, ma questi le brucia anche la faccia, portandola inesorabilmente alla morte. L'ispettore convoca al commissariato l'intero \"entourage\" dell'\"atelier\": Scalo, il marchese Morelli, Marco, Massimo Morlacchi e Cesare Lazzarini, un altro stilista. Per precauzione, decide di trattenere tutti.\nIntanto Greta scopre il cadavere di Peggy, nascosto nel bagagliaio della sua auto. Costernata, trascina il corpo in casa, ma nell'abitazione trova l'assassino ad attenderla, che la soffoca con un cuscino. Dopo questo evento l'ispettore Silvestri si vede costretto a rilasciare tutti i sospettati. All'\"atelier\", Morlacchi scende in un sotterraneo e, subito dopo, viene raggiunto dalla contessa Cristiana. La donna confessa a Morlacchi d'avere ucciso Greta al fine di fornirgli un alibi. Morlacchi, infatti, \u00e8 l'autore dei primi tre delitti. Morlacchi e Cristiana sono amanti. Morlacchi aveva ucciso il marito di Cristiana e, per tale fatto, era ricattato da Isabella. Morlacchi propone a Cristiana d'uccidere Tao-Li e di simulare un suicidio, in modo da fare ricadere la responsabilit\u00e0 di tutti i delitti sulla modella. Secondo i piani della diabolica coppia, a uccidere, questa volta, sar\u00e0 Cristiana.\nCristiana elimina Tao-Li nel suo appartamento annegandola nella vasca da bagno e conclude il suo lavoro tagliando le vene alla modella, per simularne il suicidio. Nel frattempo, un uomo misterioso taglia i fili che sorreggono la grondaia del palazzo. Dopodich\u00e9 suona il campanello dell'appartamento. Cristiana, temendo si tratti della polizia, esce sul cornicione e cerca di scendere aggrappandosi alla grondaia, precipitando nel vuoto. In realt\u00e0 l'uomo \u00e8 Morlacchi, che ha ideato il piano per eliminare Cristiana: infatti, la polizia attribuirebbe a lei ogni delitto e su di lui non ricadrebbe alcun sospetto. Morlacchi, quindi, riesce nell'intento. Precipitata Cristiana nel vuoto, l'uomo torna all\"'atelier\". L\u00e0 Morlacchi preleva i gioielli dalla cassaforte. A quel punto, per\u00f2, percepisce un rumore e intravede una sagoma barcollante che entra nel suo studio: si tratta di Cristiana, ancora viva, che l'accusa d'averla voluta eliminare. La donna, pur cadendo dal cornicione, s'\u00e8 salvata grazie al tendone d'un negozio, sul quale \u00e8 precipitata. Morlacchi tenta di calmarla, ma Cristiana, prima di morire, riesce a freddarlo con alcuni colpi di pistola. La donna, quindi, chiama la polizia e fa in tempo a chiedere dell'ispettore Silvestri, prima di crollare sul cadavere del \"killer\" esalando l'ultimo respiro.\nProduzione.\nIl film \u00e8 una co-produzione italo-franco-tedesca. Fra i produttori della pellicola spicca il nome di Georges De Beauregard, produttore di molti film di Jean-Pierre Melville e Jean Luc Godard.\nRiprese.\nLe riprese del film si svolsero interamente a Roma, tra il 22 novembre 1963 e l'8 gennaio 1964. Gli esterni dell'atelier che fa da location principale del film furono girati a Villa Sciarra e non come erroneamente riportato da pi\u00f9 fonti a Villa Pamphili.\nInfluenze.\n\"Sei donne per l'assassino\" \u00e8 stato l'ispiratore inconfessato dei primi film di Dario Argento. L'assassino vestito di nero, senza volto e con i guanti sar\u00e0 uno dei \"topoi\" del genere giallo italiano. Altri elementi innovatori del film, che saranno riproposti da altre pellicole del genere sono:\nIl critico cinematografico Tim Lucas ha sottolineato che questo film \u00abha ispirato una massa di registi, da Martin Scorsese a Dario Argento a Quentin Tarantino\u00bb.\nInoltre, si fa chiaro riferimento all'assassino nella serie Freaks! in cui un misterioso uomo senza volto perseguita i protagonisti.\nWes Craven ha affermato che nel costruire l'immagine di Freddy Krueger (in particolare l'idea dello psicopatico col cappellaccio) si \u00e8 ispirato a Sei donne per l'assassino.\nIncassi.\n\"Sei donne per l'assassino\" incass\u00f2 circa 123 milioni di lire italiane.\nCritica.\nIl film ottenne buoni riscontri critici all'estero alla sua uscita nelle sale cinematografiche. I commenti si soffermarono sull'uso della fotografia e sul sadismo dei delitti.\nMario Bava dichiar\u00f2 che si mise a ridere quando i critici dei \"Cahiers du cin\u00e9ma\" gli chiesero se ci fosse un nesso tra l'oscillare dell'insegna dell'atelier nell'incipit del film e l'oscillare del telefono nell'ultima inquadratura..\nIn anni pi\u00f9 recenti Alberto Pezzotta ha notato che \"\u00abfin dalla sequenza dei titoli di testa i personaggi si confondono con i manichini dell'atelier, e si somigliano tutti. Assassino e poliziotto si vestono allo stesso modo, mentre \u00e8 facile fare confusione tra le modelle\u00bb\".\nLa rivista \"Nocturno\" ha scritto: \"\u00abTrattandosi di un film che codifica un genere \"Sei donne per l'assassino\" oggi sembra in gran parte \"gi\u00e0 visto\": dall'abito dell'omicida alla serialit\u00e0 degli omicidi, tutto \u00e8 stato assorbito e perfettamente inglobato dai registi successivi\u00bb\".\nTitoli per l'estero.\nIl film usc\u00ec negli USA come \"Blood and Black Lace\", in Francia come \"Six femmes pour l'assassin\" e in Gran Bretagna come \"Six Women for the Murderer\"."}
{"id": "286189", "revid": "1543377", "url": "https://it.wikipedia.org/wiki?curid=286189", "title": "MiniLinux", "text": "Il termine Minilinux (sinonimo di \"Distribuzione Mini Linux\" o pi\u00f9 semplicemente \"Distribuzione minimale\") si riferisce a un tipo di distribuzione GNU/Linux con requisiti di sistema molto ridotti e che non occupa molto spazio in termini di memoria.\nCaratteristiche.\nSpesso tali distribuzioni sono in grado di risiedere su supporti mobili di memorie di massa con capacit\u00e0 di memoria molto contenuta, come una memory card o su un piccolo numero di floppy, solitamente uno o due.\nTali distribuzioni possono essere adattate al salvataggio del sistema (recuperando da un crash), impostare un firewall o un router, o altri compiti specializzati."}
{"id": "286191", "revid": "3831", "url": "https://it.wikipedia.org/wiki?curid=286191", "title": "Santa Barbara County", "text": ""}
{"id": "286192", "revid": "33689", "url": "https://it.wikipedia.org/wiki?curid=286192", "title": "Far bene ti fa bene", "text": ""}
{"id": "286193", "revid": "324090", "url": "https://it.wikipedia.org/wiki?curid=286193", "title": "Roger Frontenac", "text": "Frontenac aveva servito nella Marina francese come addetto ai cifrari militari. Nel 1950 pubblic\u00f2 il suo saggio sull'opera di Nostradamus, \"La clef secr\u00e8te de Nostradamus\" (\"La chiave segreta di Nostradamus\"). Nel saggio, Frontenac espose la propria convinzione che le profezie di Nostradamus fossero corrette, e che \"Les Propheties\" contessero previsioni su eventi futuri fino all'anno 3797. Tali previsioni sarebbero state per\u00f2 crittografate utilizzando un certo insieme di metodi combinati, dei quali il principale sarebbe consistito nella modifica sistematica dell'ordine delle quartine del testo, operazione che lo stesso Nostradamus avrebbe rivelato con l'espressione \"rabouter obscur\u00e9ment\" (\"mescolare in modo oscuro\").\nIl riordino sistematico delle quartine, secondo Frontenac, sarebbe stato eseguito facendo riferimento a una coppia di chiavi, delle quali Frontenac sarebbe riuscito a trovare la prima, rappresentata dalla frase: "}
{"id": "286194", "revid": "416175", "url": "https://it.wikipedia.org/wiki?curid=286194", "title": "Lawrence Livermore National Laboratory", "text": "Il Lawrence Livermore National Laboratory (LLNL) \u00e8 un laboratorio di ricerca del Dipartimento dell'Energia degli Stati Uniti d'America, gestito dall'Universit\u00e0 della California e ubicato a Livermore. Insieme al Laboratorio Nazionale di Los Alamos, il centro si occupa dello sviluppo di armi nucleari per il Governo degli Stati Uniti. Le finalit\u00e0 della struttura sono \"ricerca e sviluppo di scienza e tecnologia applicate alla sicurezza nazionale\": il laboratorio esegue ricerche in molti campi, tra i quali quelli dell'energia, della biomedicina e delle scienze ambientali.\nStoria.\nIl laboratorio sorge su quella che precedentemente era la Stazione di Addestramento Navale e inizialmente era utilizzato come sito principale per i progetti del Lawrence Berkeley National Laboratory dell'Universit\u00e0 della California, che richiedevano uno spazio non disponibile nei laboratori a Berkeley, e fu creato come secondo laboratorio, in competizione con il primo laboratorio dedicato allo sviluppo delle armi nucleari, il Laboratorio Nazionale di Los Alamos. Tra i promotori della sua costituzione, vi fu Edward Teller, che lo concepiva come uno strumento per poter sviluppare rapidamente la bomba all'idrogeno, dal momento che, a suo dire, a Los Alamos il suo progetto non riceveva le dovute attenzioni. Nonostante la realizzazione del laboratorio fu completata nel settembre 1952, il progetto della bomba all'idrogeno fu completato prima a Los Alamos.\nStoricamente i laboratori di Berkeley e Livermore erano inizialmente molto collegati sia nei progetti di ricerca che nelle operazioni economiche e nel personale. Il \"Livermore Lab\" fu fondato inizialmente come ramo del \"Berkeley Lab\". Entrambi devono il loro nome ad Ernest Orlando Lawrence (l'inventore del ciclotrone). Attualmente nei documenti ufficiali il Lawrence Berkeley National Laboratory \u00e8 designato come \"Site 100\", il Lawrence Livermore National Laboratory come \"Site 200\", e il Los Alamos National Laboratory come \"Site 300\".\nPrimo direttore del centro fu il trentaduenne Herbert York. York divise il laboratorio in quattro unit\u00e0 principali: Progetto Sherwood (il programma di fusione a confinamento magnetico), l'unit\u00e0 di verifica degli armamenti, l'unit\u00e0 di sviluppo delle armi termonucleari e lo sviluppo della fisica di base. Le prime due unit\u00e0 furono inserite in uno stabile in cui fu ospitato anche il calcolatore elettronico UNIVAC I, e in un edificio dotato di un ampio spazio per poter installare e gestire macchinari pesanti e di elevate dimensioni.\nDurante la guerra fredda, il laboratorio fu in competizione con Los Alamos per lo sviluppo dell'arsenale nucleare statunitense e per sviluppare e perfezionale altre tecnologie legate alla difesa nazionale (molte ancora segretate). All'inizio degli anni 90, le armi funzionanti furono trasferite in un magazzino.\nAttualmente il laboratorio sta sviluppando lo SSTAR, lo \"Small, Sealed, Transportable, Autonomous Reactor\". Il progetto prevede la realizzazione di un piccolo reattore nucleare che sia in grado di fornire corrente elettrica per 30 anni senza bisogno di manutenzione complessa. Questo reattore verr\u00e0 offerto ai paesi meno sviluppati in modo da fornire loro energia nucleare senza dover loro fornire conoscenze nucleari o costringerli a sviluppare delle conoscenze nucleari. Al termine della vita utile del reattore, il progetto prevede che questo venga riportato negli Stati Uniti in modo da impedire l'accesso al plutonio prodotto dal reattore.\n\u00c8 in corso di costruzione il National Ignition Facility, una ricerca per la fusione nucleare basata sul confinamento laser.\nComputer del laboratorio.\nIl primo computer del progetto fu l'UNIVAC I, ordinato nel settembre del 1952 e attivo dall'aprile del 1953.\nNel corso degli anni sono stati installati molti altri computer, tra i quali:"}
{"id": "286195", "revid": "842", "url": "https://it.wikipedia.org/wiki?curid=286195", "title": "LLNL", "text": ""}
{"id": "286196", "revid": "123318010", "url": "https://it.wikipedia.org/wiki?curid=286196", "title": "Windows bitmap", "text": "Windows bitmap \u00e8 un formato dati utilizzato per la rappresentazione di immagini raster sui sistemi operativi Microsoft Windows. Noto soprattutto come formato di file, fu introdotto con Windows 3.0 nel 1990.\nLe bitmap, come sono comunemente chiamati i file d'immagine di questo tipo, hanno generalmente l'estensione .bmp, o meno frequentemente .dib (device-independent bitmap).\nCaratteristiche.\nSono state sviluppate tre versioni del formato bitmap. La prima e pi\u00f9 comunemente utilizzata \u00e8 la versione 3: non esistono versioni antecedenti. Le versioni successive 4 e 5 si incontrano piuttosto raramente.\nVersione 3.\nIl formato di file Windows bitmap nella versione 3 permette operazioni di lettura e scrittura molto veloci e senza perdita di qualit\u00e0, ma richiede generalmente una maggior quantit\u00e0 di memoria rispetto ad altri formati analoghi.\nLe immagini bitmap possono avere una profondit\u00e0 di 1, 4, 8, 16, 24 o 32 bit per pixel. Le bitmap con 1, 4 e 8 bit contengono una tavolozza per la conversione dei (rispettivamente 2, 16 e 256) possibili indici numerici nei rispettivi colori.\nNelle immagini con profondit\u00e0 pi\u00f9 alta il colore non \u00e8 indicizzato bens\u00ec codificato direttamente nelle sue componenti cromatiche RGB; con 16 o 32 bit per pixel alcuni bit possono rimanere inutilizzati.\nLa versione 3 del formato non supporta il canale alfa, la correzione del colore n\u00e9 i metadati.\nVersioni 4 e 5.\nCon Windows 95 e Windows 98 Microsoft ha introdotto le nuove versioni 4 e 5 del formato bitmap, che supportano il canale alfa e la definizione di spazi di colori personalizzati. La versione 5 prevede inoltre la possibilit\u00e0 di utilizzare un profilo di colore in un file esterno e d'incorporare immagini JPEG e PNG. Questi nuovi formati si trovano tuttavia assai raramente come file indipendenti e molte applicazioni non sono in grado di riconoscerli; il loro uso principale \u00e8 quello di formato interno per i programmi di Windows o di videogiochi.\nStruttura.\nStruttura di una bitmap\nSu disco le immagini bitmap sono codificate utilizzando alcune semplici strutture che ne descrivono le propriet\u00e0. Tutti i valori sono in ordine little endian.\nNel caso pi\u00f9 comune di bitmap nella versione 3 del formato non compresse e senza tavolozza extra per profondit\u00e0 superiori ad 8 bit per pixel, la dimensione in byte richiesta dal file pu\u00f2 essere espressa con la seguente formula matematica, dove \"w\" ed \"h\" indicano rispettivamente la larghezza e l'altezza dell'immagine in pixel e \"b\" la profondit\u00e0 in bit per pixel.\nCon formula_2 si \u00e8 indicata la funzione gradino di Heaviside, il cui valore \u00e8 0 per argomenti negativi e 1 per quelli positivi. formula_3 indica la funzione soffitto, equivalente al numero intero pi\u00f9 piccolo maggiore o uguale all'argomento.\nLa stessa espressione si pu\u00f2 formulare pi\u00f9 semplicemente in linguaggio C in questo modo:\nStruttura dettagliata.\nCon le versioni 4 e 5 del formato, Microsoft ha ampliato il blocco d'informazioni aggiungendo nuovi campi in coda alla struttura della versione precedente. La documentazione sul formato di queste nuove versioni \u00e8 disponibile sulla MSDN Library.\nVantaggi e svantaggi.\nUna delle caratteristiche essenziali del formato bitmap che ne hanno fatto per molto tempo la fortuna \u00e8 la velocit\u00e0 con cui le immagini vengono lette o scritte su disco, maggiore se paragonata a quella di altri tipi di file, soprattutto sulle macchine pi\u00f9 lente. Nelle bitmap non compresse la rappresentazione dei dati nella memoria RAM \u00e8 in gran parte simile, spesso identica, a quella dei dati su disco: il processore non \u00e8 costretto ad effettuare calcoli laboriosi durante le operazioni di codifica e di decodifica e il tempo di accesso ai dati \u00e8 spesso limitato solo dall'hardware del drive.\nEsiste anche, ma non \u00e8 molto usata, la possibilit\u00e0 di comprimere le bitmap da 16 e 256 colori con l'algoritmo RLE. La compressione RLE non \u00e8 tuttavia efficiente come altri metodi di compressione lossless. Le bitmap, anche quelle compresse, occupano di regola pi\u00f9 spazio su disco rispetto ad altri formati raster come GIF o PNG, e sono perci\u00f2 meno adatte di questi alla trasmissione di immagini via Internet o alla memorizzazione permanente su CD, DVD o altri supporti di dati.\nUna limitazione grave del formato bitmap, almeno nella comune versione 3, \u00e8 quella di non supportare alcun tipo di trasparenza. Per ovviare a questo problema sono stati messi a punto diversi stratagemmi, come utilizzare un colore speciale per i pixel trasparenti, oppure servirsi di altre bitmap per mascherare le parti invisibili di un'immagine (alcune di queste tecniche sono rintracciabili nella stessa API di Windows), ma nessuno offre la stessa versatilit\u00e0 del canale alfa, la cui diffusione \u00e8 legata soprattutto all'avvento del formato PNG.\nNonostante le maggiori dimensioni dei file e il mancato supporto per la trasparenza, ci sono diversi fattori che hanno contribuito in modo significativo alla popolarit\u00e0 delle bitmap: il formato \u00e8 semplice, ben documentato e non \u00e8 tutelato da brevetti che ne restringano il libero uso. Soprattutto quest'ultimo punto ha fatto s\u00ec che il formato bitmap sia oggi supportato da quasi tutte le applicazioni grafiche, inclusi molti programmi open source anche oltre i confini del mondo Microsoft.\nUsi pratici.\nSeppure sotto molti aspetti antiquato e superato, il formato d'immagine bitmap detiene per ragioni storiche e di retrocompatibilit\u00e0 un primato sui sistemi Windows. \u00c8 per questa circostanza, legata alla popolarit\u00e0 di Windows per i personal computer, che le bitmap continuano ad essere tutt'oggi utilizzate e diffuse, bench\u00e9 siano disponibili per quasi tutte le esigenze alternative migliori.\nElaborazione delle immagini.\nVeloci e ingombranti, le bitmap si rivelano adatte soprattutto alla memorizzazione temporanea delle immagini che vengono modificate spesso. Molti software di scansione per Windows salvano le immagini digitalizzate per default come file bitmap.\nInternet.\nIl formato bitmap appare poco adeguato ad Internet per diverse ragioni:\nBitmap nella programmazione.\nSui sistemi operativi Windows le bitmap sono, prima ancora che file, oggetti utilizzati internamente dall'interfaccia grafica GDI. Diversi linguaggi di programmazione per Windows hanno perci\u00f2 sviluppato astrazioni specifiche per questo tipo di dati.\nWindows API.\nL'API di Windows offre sin dalle prime versioni funzioni speciali che permettono di effettuare le pi\u00f9 semplici operazioni sulle bitmap, come copiare o combinare parti di un'immagine in memoria. Le bitmap sono oggetti GDI cos\u00ec come i \"font\" (tipi di carattere), i \"brush\" (pennelli) e le \"palette\" (tavolozze); cos\u00ec come gli altri oggetti di Windows le bitmap vengono manipolate attraverso un \"handle\", cio\u00e8 un valore che identifica l'oggetto nell'ambiente di esecuzione. Dopo essere state create chiamando le apposite funzioni, le bitmap vengono selezionate in un \"device context\", un'entit\u00e0 astratta che serve a comunicare con una periferica o dispositivo virtuale. In questo modo si possono inviare informazioni ad un monitor o ad una stampante. Selezionando una bitmap in un \"device context\" in memoria \u00e8 possibile inoltre chiamare le apposite funzioni GDI per effettuare le pi\u00f9 comuni modifiche all'immagine. Per operazioni grafiche pi\u00f9 complesse si pu\u00f2 accedere direttamente alla mappa dei pixel.\nI linguaggi di programmazione ad alto livello utilizzano in parte le funzioni API per implementare tecniche di programmazione grafica con le bitmap.\n.NET.\nIl .NET Framework offre supporto nativo per diversi tipi d'immagini raster, e naturalmente anche per le bitmap tramite la classe codice_1. L'ambiente di sviluppo di Visual Studio .NET consente di inserire una bitmap sullo sfondo di un form o componente semplicemente selezionandone il percorso in una lista di propriet\u00e0. Questa tecnica, che risale alle primissime incarnazioni di Visual Studio, funzionava all'inizio solo con le bitmap ed \u00e8 stata poi estesa ad altri tipi d'immagine.\nJava.\nA differenza del .NET Framework che \u00e8 stato sviluppato dalla Microsoft soprattutto per Windows, Java si propone di essere un sistema multipiattaforma, per assicurare che lo stesso programma funzioni allo stesso modo su tutte le piattaforme dei diversi produttori. Non sorprende perci\u00f2 che non ci sia in Java, come c'\u00e8 in .NET, una classe specifica per manipolare il formato Windows bitmap. Esistono per\u00f2 e sono reperibili in Internet alcune librerie e moduli di programmazione aggiuntivi che implementano queste funzionalit\u00e0.\nC / C++.\nTra le librerie C C++ degne di nota per la manipolazione di immagini, possiamo trovare FreeImage, libreria Open source multipiattaforma, che supporta un grosso numero di formati e funzioni.\nDelphi.\nSin dalla prima edizione di Delphi, \u00e8 presente nella VCL (Visual Component Library) l'oggetto TBitmap, che permette di manipolare files bitmap. Esistono poi progetti esterni a Delphi, che ampliano le potenzialit\u00e0 e le funzionalit\u00e0 dell'oggetto TBitmap, tra questi ricordiamo Graphics32, Project JEDI e GLScene.\nPython.\nAnche tramite il linguaggio Python \u00e8 possibile manipolare immagini: tra le librerie disponibili, troviamo PIL e FreeImagePy, basata su FreeImage\nfrom CoreGraphics import *\nimport math\ncs = CGColorSpaceCreateDeviceRGB ()\nc = CGBitmapContextCreateWithColor (256, 256, cs, (0,0,0,0))\nc.saveGState ()\nc.setRGBStrokeColor (1,0,0,1) # rosso\nc.setRGBFillColor (1,1,0,1) # giallo\nc.setLineWidth (3)\nc.setLineJoin (kCGLineJoinBevel)\nc.addRect (CGRectMake (32.5, 32.5, 191, 191))\nc.drawPath (kCGPathFillStroke);\nc.restoreGState ()\nc.saveGState ()\nc.translateCTM (128, 128)\nc.rotateCTM (math.radians(-30.0))\nc.translateCTM (-128, -128)\nc.setRGBStrokeColor (0,0,0,1)\nc.setRGBFillColor (1,1,1,1)\nc.selectFont (\"Helvetica\", 36, kCGEncodingMacRoman)\nc.setTextPosition (40, 118)\nc.setTextDrawingMode (kCGTextFillStroke)\nc.setShadow (CGSizeMake (0,-10), 2)\nc.showText (\"hello, world\", 12)\nc.restoreGState ()\nc.writeToFile (\"out.png\", kCGImageFormatPNG)"}
{"id": "286197", "revid": "480457", "url": "https://it.wikipedia.org/wiki?curid=286197", "title": "Hurling", "text": "Lo hurling (irlandese, \"Iom\u00e1int // Iom\u00e1na\u00edocht\") \u00e8 uno sport di squadra all'aperto di origini celtiche, giocato con una mazza (hurley) e una palla (sliotar).\nIl gioco, praticato prevalentemente in Irlanda, \u00e8 uno degli sport di squadra pi\u00f9 veloci al mondo in termini di rapidit\u00e0 di gioco (anche se la palla viaggia pi\u00f9 velocemente in altri sport come per esempio il disco nell'hockey su ghiaccio). Somiglia ad altri giochi praticati nei paesi anglosassoni: lo shinty scozzese, il cammag sull'isola di Man ed il bandy inglese e gallese. Quando l'hurling viene giocato dalle donne prende il nome di Camogie. L'hurling \u00e8 uno degli sport nativi irlandesi, e i campionati vengono gestiti dalla Gaelic Athletic Association (GAA).\nStoria.\nAlcune leggi precedenti alle Brehon Laws trattano dello hurling e potrebbero essere state scritte prima del 400.\nXII secolo.\nLa storia del \"T\u00e1in B\u00f3 C\u00faailnge\" (narrata in vecchie leggende) descrive l'eroe C\u00fachulainn mentre gioca a hurling presso L'Emain Macha.\n\"Meallbreatha\" parla di punizioni per infortuni ripetuti ad un giocatore, molte di queste ricordano lo hurling.\nI racconti di \"Seanch\u00e1s M\u00f3r\" sulle Brehon Law dicono che il figlio di un \"r\u00ed\" (un re locale) poteva far bronzare la mazza, mentre gli altri dovevano usarne una in rame. Era illegale confiscare una mazza.\nXIII secolo.\nLo statuto di Kilkenny vieta lo hurling per colpa dell'eccessiva violenza.\nXVI secolo.\n1527: monumento a Galway City: \"At no time to use ne occupy ye hurling of ye litill balle with the hookie sticks or staves, nor use no hand balle to play without the walls, but only the great foot balle.\"\n1587: Lord Chancellor William Gerrarde protesta perch\u00e9 i coloni inglesi delle piantagioni Munster parlano irlandese e giocano a hurling.\nXIX secolo.\nNel 1884 viene fondata la GAA (Gaelic Athletic Association) a Thurles, Tipperary.\nXX secolo.\nIl XX secolo ha visto una grande organizzazione di hurling e calcio gaelico. Il campionato all-Ireland Hurling si \u00e8 affiancato ai tornei provinciali. Cork, Kilkenny e Tipperary hanno dominato questo sport nel XX secolo con pi\u00f9 di 20 titoli a testa. Wexford, Waterford, Clare, Limerick, Offaly, Dublin e Galway sono le altre grandi citt\u00e0 che hanno partecipato. L'ultima edizione \u00e8 stata vinta da Cork con una squadra giovane in cui hanno brillato Joe Deane e Brian Corceran. Questa squadra ha anche dominato il campionato nei primi anni del XXI secolo.\nGioco.\nL'obiettivo di questo gioco \u00e8 segnare pi\u00f9 punti (o gol) dell'avversario. Ogni squadra \u00e8 composta da 15 giocatori.\nLa mazza, chiamata \"hurley\" o \"cam\u00e1n\", \u00e8 costruita tradizionalmente con la radice di un frassino e misura 64-97 cm (25-38 pollici) di lunghezza con una faccia piatta opposta al manico chiamata \"bas\". La palla, chiamata \"sliotar\", \u00e8 fatta di cuoio ed ha un diametro di 65 millimetri (2,55 pollici). Il portiere gioca con una mazza che ha un manico di dimensione doppia rispetto agli altri giocatori. Un buon colpo pu\u00f2 raggiungere la velocit\u00e0 di 150 km/h (93 mph) ed una distanza di 80 metri (262 piedi).\nDurante una partita i giocatori attaccano la porta avversaria e difendono la propria. Quando la palla \u00e8 in campo, pu\u00f2 essere giocata colpendola o sollevandola, usando la mazza, in aria, dove pu\u00f2 essere colpita al volo o raccolta in mano; se la palla viene raccolta, il giocatore non la pu\u00f2 lanciare o trasportare per pi\u00f9 di 4 passi o 4 secondi; pu\u00f2 invece colpirla con la mazza, con la mano o calciandola. Il \"bas\" pu\u00f2 essere usato per trasportare la palla.\nContatti casuali tra i difensori possono accadere, per questo si utilizza un casco protettivo di plastica comprensivo di maschera. L'uso del casco, solo raccomandato per i maggiorenni, \u00e8 obbligatorio per gli under 18.\nRegole.\nCampo di gioco.\nIl campo \u00e8 un rettangolo d'erba, lungo 130-150 metri e largo 80-90. Alle due estremit\u00e0 ci sono due porte a forma di H con una rete nella parte inferiore. Lo stesso campo viene usato per il calcio gaelico; la GAA, che organizza entrambi gli sport, ha omologato le dimensioni per permetterne l'uso comune. Sul campo vengono segnate delle linee a 13, 20 e 65 metri da ogni linea di fondo. Campi pi\u00f9 corti e porte pi\u00f9 piccole vengono usati per i giocatori con meno di 13 anni.\nSquadre.\nLe squadre sono composte da 15 giocatori (un portiere, due corner back, un full back, tre half back, due centrocampisti, 3 mezzali e 3 punte) pi\u00f9 tre riserve. Ogni giocatore \u00e8 numerato da 1 a 15, partendo dal portiere, che deve indossare una divisa di colore diverso. Nei campionati per club disputati fuori dall'Irlanda \u00e8 comune anche la formula a 11 giocatori, senza la presenza del full back, dell'half back centrale, di una mezzala e della punta avanzata.\nDurata dell'incontro.\nLe partite del Senior inter-county durano 70 minuti (35 per tempo). Tutte le altre durano 60 minuti. Per gli under 13 la lunghezza dell'incontro pu\u00f2 essere accorciata a 50. Il controllo del tempo \u00e8 a discrezione dell'arbitro che aggiunge anche un recupero alla fine di ogni tempo.\nSe uno scontro diretto finisce in parit\u00e0 la partita viene rigiocata. Se anche la seconda volta c'\u00e8 un pareggio vengono giocati due tempi supplementari da 10 minuti. Se ancora \u00e8 pareggio si rigioca un'altra volta.\nNelle competizioni tra club le partite non vengono rigiocate a causa dei problemi di tempo. Si gioca invece il supplementare, e se la gara \u00e8 ancora in pareggio verr\u00e0 rigiocata. Alcune competizioni prevedono l'uso dei calci di rigore.\nFalli tecnici.\nI seguenti sono considerati falli tecnici (\"fouling the ball\"):\nPunteggio.\nI punti vengono realizzati spedendo la sliotar (palla) tra i pali avversari. I pali, che sono piazzati sulla linea di fondo, hanno la forma di H (tipica del rugby) ma con una rete sotto la traversa (come nel calcio). La porta \u00e8 larga 7 yards (6,37 metri) e la traversa \u00e8 alta 7 piedi (2,12 metri) dal suolo.\nSe la palla supera la traversa viene realizzato un punto ed un fazzoletto bianco viene sollevato da un arbitro. Se invece passa sotto la traversa si segna un gol, che equivale a 3 punti, ed un fazzoletto verde viene alzato. La porta \u00e8 difesa dal portiere. Il punteggio viene registrato con il formato {gol totali}-{punti totali}.\nContrasti.\nI giocatori possono essere contrastati ma non colpiti con la mazza. Tirare la maglia, lottare, spingere o sgambettare sono comportamenti vietati. Esistono molti modi per cercare il contatto, i pi\u00f9 famosi sono:\nArbitraggio.\nOgni gara viene diretta da 8 arbitri:\nL'arbitro \u00e8 responsabile dell'inizio e della fine del gioco, registra il punteggio, assegna le punizioni e sanziona o espelle i giocatori.\nI guardalinee indicano la direzione delle rimesse all'arbitro.\nIl quarto uomo controlla le sostituzioni ed indica l'ammontare del recupero (deciso dall'arbitro) ed i giocatori sostituiti con un tabellone elettronico.\nGli ufficiali di fondo campo giudicano le reti. Indicano all'arbitro se un tiro \u00e8 fuori (allargando le braccia), se \u00e8 un tiro dai 65 (alzano un braccio), un punto (fazzoletto bianco) o un gol (fazzoletto verde).\nTutti insieme aiutano l'arbitro segnalandogli cose che gli sono sfuggite, anche se in realt\u00e0 \u00e8 raro. L'arbitro principale pu\u00f2 rifiutare qualsiasi suggerimento degli altri arbitri.\nNazionale e internazionale.\nNonostante al mondo esistano molte squadre di club, solo l'Irlanda ha una squadra nazionale; questa e la squadra di shinty scozzese hanno giocato per molti anni con regole modificate (come per i match di \"international rules\" con il calcio gaelico e il calcio australiano e le rispettive selezioni). Questa partita \u00e8 la sola gara internazionale. Le competizioni a livello di club stanno crescendo in Europa coinvolgendo sempre pi\u00f9 nazioni, che disputano ogni anno un Campionato europeo per club organizzato da Gaelic Games Europe.\nAttualmente non esistono club di hurling attivi in Italia, nonostante nel 2008, a Milano, si sia tenuto un incontro dimostrativo di questo sport. In Europa, la gran parte dei club \u00e8 concentrata in Germania (dove si disputa anche un campionato nazionale a 8 squadre), Belgio, Paesi Bassi, Lussemburgo e Svizzera.\nTra il 2015 e il 2019 gli Stati Uniti hanno ospitato l'Hurling Classic, una serie di incontri dimostrativi che ha visto protagoniste alcune tra le pi\u00f9 titolate contee irlandesi, tra cui Galway, Dublino e Kilkenny. Il format, giocato secondo una formula semplificata a 11 giocatori denominata Super 11s, \u00e8 andato in scena rispettivamente al Fenway Park di Boston dal 2015 al 2018 e presso il Citi Field di New York nel 2019."}
{"id": "286203", "revid": "599013", "url": "https://it.wikipedia.org/wiki?curid=286203", "title": "Bmp", "text": ""}
{"id": "286204", "revid": "22828", "url": "https://it.wikipedia.org/wiki?curid=286204", "title": ".BMP", "text": ""}
{"id": "286206", "revid": "767487", "url": "https://it.wikipedia.org/wiki?curid=286206", "title": "CDC Cyber", "text": "I supercomputer della famiglia Cyber sono dei mainframe sviluppati dalla Control Data Corporation durante gli anni settanta e gli anni ottanta. La linea Cyber include modelli molto diversi di calcolatori. La serie 170 fu basata sui CDC 6600 e CDC 7600, la linea 180 fu sviluppata in Canada, la linea 200 fu basata sul CDC STAR-100 e la linea CYBERPLUS o Advanced Flexible Processor (AFP). Questi sistemi furono sviluppati per svolgere le usuali operazioni di un supercomputer sebbene diversi modelli inclusero dei processori vettoriali per incrementare le prestazioni delle macchine in alcuni compiti specifici. Tra il 1981 e il 1983 il CDC Cyber 205 fu il pi\u00f9 potente supercomputer del pianeta fino all'introduzione del Cray X-MP/4."}
{"id": "286207", "revid": "17351", "url": "https://it.wikipedia.org/wiki?curid=286207", "title": "B-24 Liberator", "text": ""}
{"id": "286209", "revid": "1632387", "url": "https://it.wikipedia.org/wiki?curid=286209", "title": "Barbanera", "text": "Barbanera \u00e8 forse il pirata pi\u00f9 celebre che si ricordi, ma al contrario dei numerosi stereotipi che nel corso dei secoli sono stati costruiti attorno alla sua figura, non fu il pi\u00f9 crudele e il pi\u00f9 violento pirata del suo tempo, preferendo piuttosto la guerra psicologica all'uso della violenza. Il suo attento e deliberato uso del terrore, anche tramite la sua immagine, contribu\u00ec a far nascere in meno di due anni una leggenda che sarebbe durata per secoli.\nBiografia.\nPrimi anni.\nGli storici hanno molto discusso su quale fosse il vero cognome del pirata: sarebbe Teach secondo la maggior parte, ma vi \u00e8 chi sostiene che si chiamasse in altri modi, tra cui Thatch, Thach, Thack, Drummond o Dirmmon.\nAnche se poco si sa circa la sua vita, secondo alcune fonti si pensa che Edward Teach sia nato a Bristol, in Inghilterra, o a Port Royal, in Giamaica, secondo altre. Egli fu un marinaio su una nave corsara durante la guerra di Successione Spagnola, nota in America come Guerra della Regina Anna, prima di stabilirsi nell'isola bahamiana di New Providence, base del capitano pirata Benjamin Hornigold, alla cui ciurma Teach si un\u00ec nel 1716.\nCarriera pirata.\nHornigold lo pose al comando di uno \"sloop\", che aveva catturato in precedenza, e i due si distinsero insieme in atti di pirateria. Insieme ad Hornigold, Barbanera assalt\u00f2 circa 20 navi in 18 mesi. Celebre \u00e8 anche l'alleanza di Barbanera con il pirata Stede Bonnet, che tuttavia alla fine si rivel\u00f2 fatale per Bonnet: Barbanera si rese conto della sua inesperienza come pirata e decise di passare alla guerra psicologica, assumendo anche il comando della nave di Bonnet, la \"Revenge.\" Teach e Bonnet catturarono diversi vascelli lungo la costa orientale del Nord America. Il 28 novembre 1717, tornato nei Caraibi, Barbanera s'impossess\u00f2 in particolare di un vascello proveniente dalla Guyana francese, \"La Concorde\", per ribattezzarla \"Queen Anne's Revenge\" ed equipaggiarla con 40 cannoni, facendone cos\u00ec la sua ammiraglia e cedendo il comando della \"Revenge\" di Bonnet a un membro della sua ciurma, un certo Richards.\nIl numero dei seguaci aument\u00f2 ulteriormente con la cattura di altre due navi da aggiungere alla flotta pirata, una delle quali pass\u00f2 poi in comando a Stede Bonnet, ma sul finire del 1717 Hornigold decise di ritirarsi dalla pirateria, prendendo con s\u00e9 due vascelli a uso personale.\nBarbanera divenne cos\u00ec un rinomato pirata, il cui soprannome era derivato dalla sua barba lunga, nera e intrecciata che gli conferiva un aspetto inquietante assieme alle finte micce che si faceva accendere sotto il cappello a inizio di ogni battaglia per incutere terrore ai suoi nemici. Oltre ad arrembare le navi in alto mare, Barbanera assalt\u00f2 porti in diverse regioni, fra cui Turkill, Grand Cayman, le Bahamas e la Carolina.\nNel marzo del 1718, Edward Teach cattur\u00f2 uno sloop giamaicano chiamato \"Adventure,\" sotto il comando del capitano David Herriott, lungo le coste dell'Honduras. Barbanera invit\u00f2 Herriott e i suoi uomini ad unirsi a lui, proposta che Herriott accett\u00f2. Teach equipaggi\u00f2 l\"'Adventure\" con alcuni dei suoi pirati, ponendo il suo primo ufficiale Israel Hands al comando dello sloop. Al largo di Cuba, Teach cattur\u00f2 uno sloop spagnolo da poco uscito dal porto dell'Avana, aggiungendolo alla sua flotta pirata. I pirati navigarono poi nuovamente verso nord lungo la costa della Florida in cerca di ci\u00f2 che rimaneva del bottino della flotta spagnola del tesoro del 1715, naufragata tre anni prima a causa di un uragano. Barbanera e i suoi non trovarono quasi nulla poich\u00e9 la maggior parte del tesoro era gi\u00e0 stata in parte recuperata dagli spagnoli e in parte razziata dai pirati Henry Jennings e Charles Vane \nNel maggio 1718 blocc\u00f2 il porto di Charleston nella Carolina del Sud: in quell'occasione cattur\u00f2 un amministratore della citt\u00e0 con il figlio di quattro anni e chiese come riscatto un baule di medicine. Nel giugno dello stesso anno, Edward Teach pass\u00f2 poi a Beaufort, nella Carolina del Nord, dove fu costretto ad abbandonare la \"Queen Anne's Revenge\" dopo che questa si era arenata sulla spiaggia. Teach rimase quindi al comando dello sloop \"Adventure.\" \nNei mesi successivi Edward Teach si stabil\u00ec nella citt\u00e0 di Bath, nella Carolina del Nord, dove accolse il perdono che gli venne concesso da re Giorgio I d'Inghilterra. Da qui Barbanera e Bonnett presero strade diverse. Ben presto infatti Teach riprese la via del mare. Il 20 luglio 1718 Barbanera rifiut\u00f2 l'amnistia offertagli da Woodes Rogers, Governatore di Nassau e delle Bahamas. Teach trascorse poi una settimana con il pirata Charles Vane, il quale aveva anche lui rifiutato l'amnistia di Rogers, e insieme praticarono diversi atti di pirateria lungo la costa del Nord America. \nL'ultima battaglia.\nIl governatore della Virginia Alexander Spotswood ordin\u00f2 al tenente di vascello della Marina inglese Robert Maynard di catturare Barbanera, vivo o morto. A capo di due sloop della marina, Maynard raggiunse Barbanera la sera del 21 novembre 1718, nell'insenatura dell'isola di Ocracoke, uno dei nascondigli preferiti del pirata. La ciurma di Teach era in quei giorni piuttosto ridotta poich\u00e9 24 dei suoi pirati si trovavano con Israel Hands, primo ufficiale di Barbanera, nella vicina citt\u00e0 di Bath. All'alba del giorno seguente Maynard attacc\u00f2 Barbanera, che era al comando dello sloop \"Adventure\". Ne segu\u00ec una sanguinosa battaglia al termine della quale i pirati furono sconfitti e Edward Teach stesso fu ucciso combattendo. Si racconta che Barbanera non sia morto prima di aver subito 25 ferite, di cui 5 da arma da fuoco, e che il suo corpo abbia compiuto tre volte il giro della nave prima di inabissarsi. La testa mozzata del pirata venne infissa sulla punta del bompresso della nave di Maynard. \nAl termine della sua carriera da pirata, Barbanera aveva catturato quasi 140 navi. Alla sua morte aveva 38 anni. Si sarebbe sposato 14 volte, l'ultima moglie sarebbe stata appena sedicenne e di origine hawaiiana. \nLeggenda.\nLeader freddo e calcolatore, Barbanera preferiva all'uso della forza la possibilit\u00e0 di incutere terrore ai suoi nemici, facendo largo uso di una \"guerriglia psicologica\" e lasciando di s\u00e9 un'immagine che \u00e8 rimasta nell'immaginario collettivo e alle sue imprese (reali e leggendarie) si deve in gran parte lo stereotipo del \"pirata cattivo\" nella cultura. \nIn una occasione avrebbe fatto riempire con fuoco e zolfo la stiva della sua nave allo scopo di creare un'atmosfera infernale, e avrebbe sfidato i suoi a una gara di resistenza in mezzo al fumo (ovviamente vincendo). Si dice che bevesse rum mischiato con polvere da sparo e che la sua barba fosse cos\u00ec lunga che egli se la attorcigliava attorno alle orecchie; che quando andava in battaglia si mettesse dei pezzi di miccia accesi sotto il cappello in modo da essere sempre avvolto da una fitta nuvola di fumo (particolare che rendeva il suo aspetto al tempo stesso bizzarro e spaventoso). I cronisti riferiscono che Barbanera \"durante le azioni indossava una fascia intorno alle spalle con appese tre paia di pistole nelle loro fondine a modo di bandoliera\".\nAlcune leggende riportano che la sua anima dannata sia ancora oggi costretta a vagare in corrispondenza di Ocracoke e che nelle notti di autunno (stagione in cui sarebbe stato ucciso) la si pu\u00f2 vedere sotto forma di sfera infuocata che attraversa l\u2019orizzonte. Secondo altre voci \u00e8 invece possibile vedere il suo fantasma che si aggira per le spiagge dell\u2019isola vegliando su di essa come suo protettore.\nAl contrario delle moderne rappresentazioni che si fanno dei pirati, egli comand\u00f2 i suoi vascelli con benevolenza nei confronti dei suoi uomini e non vi sono rapporti nei quali si dice che abbia mai maltrattato o ucciso uno dei suoi prigionieri. Barbanera venne romanzato dopo la sua morte e divenne una figura ispiratrice per molti film e racconti sulla pirateria.\nNel marzo 2007 i responsabili del \"Queen Anne's Revenge Shipwreck Project\" hanno annunciato l'intenzione di recuperare la \"Queen Anne's Revenge\" entro tre anni; impresa questa mai portata a termine. La nave si trova al largo delle coste della Nord Carolina ed \u00e8 attualmente coperta di coralli.\nBarbanera nella cultura di massa.\nIl personaggio Barbanera ricorre spesso nella letteratura, nel cinema e in altre forme di finzione; in genere viene rappresentato secondo lo stereotipo del crudele pirata, depositario di un misterioso tesoro, e maledetto al punto di riapparire, non di rado, come fantasma.\nAlcune opere in cui ha un ruolo primario:"}
{"id": "286210", "revid": "17351", "url": "https://it.wikipedia.org/wiki?curid=286210", "title": "P-51 Mustang", "text": ""}
{"id": "286213", "revid": "486946", "url": "https://it.wikipedia.org/wiki?curid=286213", "title": "USMC", "text": ""}
{"id": "286215", "revid": "17351", "url": "https://it.wikipedia.org/wiki?curid=286215", "title": "P-51", "text": ""}
{"id": "286216", "revid": "486946", "url": "https://it.wikipedia.org/wiki?curid=286216", "title": "Marines statunitensi", "text": ""}
{"id": "286217", "revid": "1711941", "url": "https://it.wikipedia.org/wiki?curid=286217", "title": "Arien", "text": ""}
{"id": "286218", "revid": "486946", "url": "https://it.wikipedia.org/wiki?curid=286218", "title": "Marines degli Stati Uniti", "text": ""}
{"id": "286219", "revid": "486946", "url": "https://it.wikipedia.org/wiki?curid=286219", "title": "Corpo dei marine degli Stati Uniti", "text": ""}
{"id": "286221", "revid": "486946", "url": "https://it.wikipedia.org/wiki?curid=286221", "title": "Corpo dei Marines degli Stati Uniti", "text": ""}
{"id": "286240", "revid": "486946", "url": "https://it.wikipedia.org/wiki?curid=286240", "title": "US Marines", "text": ""}
{"id": "286242", "revid": "486946", "url": "https://it.wikipedia.org/wiki?curid=286242", "title": "US Marine Corps", "text": ""}
{"id": "286244", "revid": "486946", "url": "https://it.wikipedia.org/wiki?curid=286244", "title": "U.S. Marine Corps", "text": ""}
{"id": "286246", "revid": "1437331", "url": "https://it.wikipedia.org/wiki?curid=286246", "title": "Flagello (biologia)", "text": "I flagelli sono appendici cellulari, lunghe e sottili, disposte in modo differente in vari organismi monocellulari, tra cui i flagellati. Hanno una funzione motoria, e sono tipici soprattutto dei batteri bacillari, in quanto i cocchi preferiscono gli ambienti secchi. \nBatteri.\nStrutture analoghe ai flagelli sarebbero comparse nelle prime fasi dell'evoluzione dei procarioti pi\u00f9 antichi. Nella teoria di L. Margulis, deriverebbero da spirochete endosimbiontiche.\nI flagelli sono implicati nel moto cellulare, in particolare nella chemiotassi, che consente alla cellula di compiere un moto semidirezionato in base al campionamento temporale (compiuto da chemiorecettori) di attraenti e repellenti. Il movimento rotatorio non \u00e8 casuale; un movimento antiorario imprime il moto al batterio, un movimento orario determina l'arresto. Solo i batteri monotrichi hanno la possibilit\u00e0 di compiere il solo movimento antiorario. La velocit\u00e0 massima che pu\u00f2 essere raggiunta da un batterio dotato di flagello varia tra i 3 e i 60 \u00b5m/s.\nNella distribuzione polare sono localizzati ad uno o ad entrambi i poli della cellula, in quella peritrica si originano da numerosi punti mentre in quella lofotrica un ciuffo di flagelli si origina da un'estremit\u00e0 della cellula. A seconda della quantit\u00e0 e della distribuzione, i batteri prendono il nome di:\nCostituzione del flagello.\nQuesti hanno forma elicoidale e sono costituiti da tre domini differenti: filamento, uncino e corpo basale. Di seguito sono elencate le brevi definizioni di queste parti del \"flagello\".\nIl filamento.\nIl \"filamento\" \u00e8 la parte che si estende dalla cellula nel mezzo circostante, \u00e8 formato da numerose sub unit\u00e0 di una proteina detta flagellina. A differenza degli organismi eucarioti, i flagelli dei procarioti non possiedono dei microtubuli al loro interno.\nIl gancio.\nIl gancio (o uncino) \u00e8 invece una singola proteina con la funzione di connettere il filamento al corpo basale, il suo nome si riferisce alla forma arcata che imprime al filamento un moto circolare. \u00c8 fondamentale la sua presenza perch\u00e9 senza di questo il flagello sarebbe una struttura dritta non pi\u00f9 in grado di impartire moto circolare.\nIl corpo basale.\nIl corpo basale o cinetosoma \u00e8 una struttura complessa differente nei gram negativi e positivi, accomunata dalla presenza dell'anello MS immerso nella membrana citoplasmatica e complessato con proteine MOT (che permettono il moto grazie ad una forza protone-motrice) e proteine FLI (che invertono la rotazione dell'uncino).\nFlagelli in cellule di metazoi.\nLa forma del flagello si ritrova anche in alcune cellule di metazoi, come ad esempio gli spermatozoi. Le piante pi\u00f9 evolute e i funghi non producono flagelli, anche se ci\u00f2 avviene nelle alghe verdi e nelle chitridi strettamente imparentate. Molti protisti posseggono forme di flagelli. I flagelli si trovano in molti organismi eucariotici e probabilmente tutti gli eucarioti da cui si sono evoluti hanno avuto origine da questi.\nForma e comportamento.\nI flagelli eucarioti sono composti da due strutture contenenti microtubuli: corpo basale e assonema. Il corpo basale ha la struttura di un centriolo, con 9 triplette disposte circolarmente, mentre l'assonema \u00e8 provvisto di 9 doppietti di microtubuli disposte a cerchio, dineine assonemali collegate alle doppiette ed altre proteine di collegamento verso il centro della struttura che agiscono come convertitori di moto (permettono la flessione del flagello a partire dai movimenti imposti dall'azione delle dineine sui microtubuli). Al centro del complesso possono inoltre trovarsi 2 microtubuli singoli (struttura 9+2). I flagelli spesso sono dotati di peli chiamati mastigonemi, o contengono cannule. La loro ultrastruttura ha un ruolo importante nella classificazione degli eucarioti.\nNei protisti e negli animali microscopici, i flagelli sono generalmente utilizzati per la propulsione. Potrebbero anche venire usati per creare una corrente che porta nutrimento, anche se di solito questo compito \u00e8 affidato alle ciglia, che hanno la stessa struttura ma sono pi\u00f9 piccole e si muovono ritmicamente (battito) in modo organizzato. In molti eucarioti uno o pi\u00f9 flagelli vengono sistemati vicino o sulla parte anteriore della cellula. Spesso ve n'\u00e8 uno diretto in avanti e un altro che lo insegue all'indietro. Tra gli animali, i funghi e i coanozoi, che nell'insieme costituiscono un clade denominato opistoconti, \u00e8 presente un unico flagello posteriore."}
{"id": "286247", "revid": "17351", "url": "https://it.wikipedia.org/wiki?curid=286247", "title": "Siai-marchetti S.M.79", "text": ""}
{"id": "286248", "revid": "17351", "url": "https://it.wikipedia.org/wiki?curid=286248", "title": "Siai-marchetti SM-79", "text": ""}
{"id": "286250", "revid": "1926649", "url": "https://it.wikipedia.org/wiki?curid=286250", "title": "Andrea Cupi", "text": "Caratteristiche tecniche.\nNato come difensore centrale ha giocato prevalentemente come terzino sia sinistro che destro. Grinta e velocit\u00e0 erano le sue caratteristiche migliori.\nCarriera.\nGiocatore.\nCresciuto nella Roma, dopo un po' di esperienze nei campionati minori, \u00e8 passato all'Empoli con cui ha esordito nel 1999 in Serie A. Dopo ben sette stagioni con gli azzurri, a seguito di un grave infortunio \u00e8 stato lasciato libero.\nNel gennaio 2006 \u00e8 stato ingaggiato a parametro zero dal Napoli, dove ha concluso la stagione 2005-2006 con la promozione in Serie B. Nell'annata in B per\u00f2 non gioca neanche una partita a seguito di un'inattivit\u00e0 di 487 giorni causata da un intervento chirurgico subito il 28 agosto 2006 per porre rimedio alla pubalgia cronica che affliggeva il giocatore. La squadra raggiunge comunque la promozione in Serie A. Nella stagione 2006-07 \u00e8 quindi rientrato pienamente a far parte dell'organico del Napoli, in occasione del ritorno in Serie A della squadra partenopea. Nella prima parte di stagione gioca anche come titolare da difensore centrale nella difesa a tre, salvo poi infortunarsi nuovamente e tornare in campo solo alla terzultima gara stagionale. A giugno del 2008 si \u00e8 svincolato dal Napoli.\nIl 10 luglio 2008 ha firmato un contratto biennale con l'Empoli.\nDal giugno 2010 \u00e8 rimasto svincolato e si \u00e8 allenato per un breve periodo con il . Il 24 febbraio 2011 viene ingaggiato dal Tuttocuoio, squadra di Ponte a Egola, alla sua prima apparizione in Serie D, dove contribuisce alla salvezza del club.\nAllenatore.\nNel 2011 lascia il calcio giocato e diventa allenatore dei Giovanissimi B dell'Empoli. Resta nel settore giovanile dei toscani fino al 2018.\nNel 2018 diventa viceallenatore di Massimiliano Alvini all'Albinoleffe, fino all'esonero dell'intero staff. Nel luglio 2019 diventa viceallenatore di Federico Guidi al Gubbio fino all'esonero avvenuto il 14 ottobre 2019.\nStatistiche.\nPresenze e reti nei club.\n\"Statistiche aggiornate al 30 giugno 2011.\""}
{"id": "286252", "revid": "18397", "url": "https://it.wikipedia.org/wiki?curid=286252", "title": "Wake Me Up when September Ends", "text": ""}
{"id": "286254", "revid": "773636", "url": "https://it.wikipedia.org/wiki?curid=286254", "title": "NIAC", "text": ""}
{"id": "286255", "revid": "287204", "url": "https://it.wikipedia.org/wiki?curid=286255", "title": "Kurt Godel", "text": ""}
{"id": "286260", "revid": "113299847", "url": "https://it.wikipedia.org/wiki?curid=286260", "title": "Eliometro", "text": "L'eliometro \u00e8 uno strumento ottico destinato alla misura del diametro solare. \nIl modello inizialmente costruito da Joseph von Fraunhofer \u00e8 costituito da due met\u00e0 di una stessa lente che possono essere spostate rispetto all'altra. Le due met\u00e0 forniscono due immagini distinte di una stessa sorgente, che vengono a coincidere, solo quando coincidono i centri delle due semi-lenti. Viceversa, se le sorgenti sono due \u00e8 possibile, spostando una met\u00e0 rispetto all'altra, portare a coincidere le immagini. \nIn questo modo \u00e8 possibile misurare la distanza angolare di due oggetti celesti vicini; esso funziona meglio di un micrometro filare perch\u00e9 pi\u00f9 preciso.\n\"Eliometro\" \u00e8 anche il nome con cui Gian Domenico Cassini chiam\u00f2 la Linea Meridiana della Basilica di San Petronio a Bologna."}
{"id": "286261", "revid": "287204", "url": "https://it.wikipedia.org/wiki?curid=286261", "title": "Cray X-MP", "text": "Il Cray X-MP \u00e8 un supercomputer sviluppato, costruito e venduto dalla Cray Research. Questa fu la prima macchina della societ\u00e0 a essere basata sui processori vettoriali ed \u00e8 la quarta generazione di supercomputer. Fu presentata nel 1982 ed era il successore del Cray-1 (1976), fu il pi\u00f9 veloce supercomputer tra il 1983 e il 1985. Il principale sviluppatore fu Steve Chen.\nDescrizione.\nLa macchina venne sviluppata con una configurazione a ferro di cavallo nella parte inferiore. I processori funzionavano a 10 nanosecondi (il precedente Cray-1A eseguiva un ciclo in 12,5 nanosecondi) sviluppando una velocit\u00e0 teorica di 200 megaflops per processore o di 800 megaflops per quattro processori installati su una macchina. I processori supportavano la matematica parallela, le pipeline e la memoria condivisa tra le varie pipeline del processore.\nInizialmente il sistema era fornito con il sistema operativo proprietario Cray Operating System (COS) e con UNICOS (un derivato del System V). Dal 1984 l'UNICOS divenne il primo sistema operativo della macchina.\nConfigurazioni.\nIl X-MP era venduto con uno, due o quattro processori e da uno a sedici megaword (da 8 a 128 Megabyte) di memoria di sistema RAM. Inizialmente il sistema era in grado di indirizzare fino a 16 megaword per via dell'indirizzamento a 24 bit ma in seguito il XMP/EA estese l'indirizzamento fino a 2 gigaword teorici. In pratica il massimo realizzato fu un computer con 64 megaword. Il XMP/EA aveva un clock di 8,5 nanosecondi e un picco teorico di 942 megaflops. Nel 1982 X-MP/48 veniva venduto a 15 milioni di dollari pi\u00f9 il costo degli hard disk.\nSuccessori.\nIl Cray-2 venne completamente ridisegnato e introdotto nel 1985. Un computer \"compatto\" con quattro processori dotati di 512 megabyte fino a 4 gigabyte di memoria principale. Era dichiarato con una velocit\u00e0 teorica di 500 megaflops ma era pi\u00f9 lento dell'X-MP in alcuni calcoli per via degli alti tempi di accesso alla memoria. Nel 1986 l'X-MP/48 svilupp\u00f2 713 megaflops secondo il test standard LINPACK.\nX-MP fu sostituito dal Cray Y-MP che venne messo in vendita dal 1988 senza radicali modifiche al progetto. Il progetto fu un'evoluzione del X-MP dotato di otto processori."}
{"id": "286263", "revid": "287204", "url": "https://it.wikipedia.org/wiki?curid=286263", "title": "Equante", "text": "Nell'astronomia planetaria lequante (in latino \"punctum aequans\") \u00e8 un ipotetico punto posto sulla linea degli apsidi di un pianeta caratterizzato dal fatto che la velocit\u00e0 angolare del pianeta misurata dal punto equante \u00e8 costante nel tempo.\nNella storia dell'astronomia il metodo dell'equante \u00e8 un metodo sviluppato nel II secolo d.C. da Claudio Tolomeo per descrivere come uniforme la velocit\u00e0 angolare con cui i pianeti percorrono la loro orbita. L'introduzione di questa correzione \u00e8 il principale contributo di Tolomeo alla descrizione dei moti planetari. In particolare il metodo compare per la prima volta nel V libro dell\"Almagesto\", dove \u00e8 utilizzato per migliorare il modello dell'orbita lunare proposto da Ipparco. Tuttavia, il metodo di Tolomeo potrebbe essere solo un perfezionamento del \"metodo dell'equante concentrico\", presente in testi indiani del V-VII secolo d.C., ma forse merito di un astronomo greco posteriore ad Ipparco e precedente Tolomeo.\nStoria.\nSecondo l'impostazione dell'universo geocentrico immaginata da Eudosso prima e Aristotele poi i corpi celesti dovevano compiere con velocit\u00e0 uniforme orbite circolari che mal si conciliavano con l'osservazione pratica. Il sistema geocentrico aristotelico, infatti, non poteva spiegare n\u00e9 la variazione di luminosit\u00e0 dei pianeti, dovuta alla variazione di distanza dalla Terra, n\u00e9 la variabilit\u00e0 della velocit\u00e0 angolare con cui il Sole e i pianeti sembravano percorrere l'eclittica. L'introduzione del sistema deferente/epiciclo da parte di Apollonio di Perga e di Ipparco e l'ipotesi che il centro della Terra fosse diverso dal centro del deferente (detto, in questo caso, \"eccentrico\"), resero variabile la distanza dei pianeti dalla Terra; il secondo problema fu risolto da Tolomeo con l'introduzione dell'equante.\nPrima di Tolomeo si era ipotizzato che il moto del Sole/pianeta lungo il deferente fosse circolare uniforme e apparisse non uniforme dalla Terra solo a causa della posizione del centro del deferente (eccentrico x), spostato rispetto ad essa. \nTolomeo, per\u00f2, si accorse che l'eccentricit\u00e0 necessaria perch\u00e9 il moto attorno al deferente risultasse uniforme avrebbe condotto a valutazioni erronee dei moti retrogradi dei pianeti. Probabilmente egli misur\u00f2 la velocit\u00e0 angolare di Marte agli apsidi (il perielio e l'afelio), quando essa raggiunge rispettivamente il valore massimo e minimo, e verific\u00f2 che le due velocit\u00e0 sarebbero apparse uguali (da ci\u00f2 il nome \"equante\") solo da un punto diametralmente opposto alla Terra rispetto al centro del deferente.\nInfatti l'angolo \u03b1 misurato al centro del deferente (eccentrico x) tra il raggio ruotante \"R\" del deferente e la linea congiungente equante \u2022 - eccentrico x - Terra (vedi Figura 3) in funzione del tempo \"t\" \u00e8\ndove \u03a9 \u00e8 la velocit\u00e0 angolare costante vista dal punto equante \u2022, situato ad una distanza \"E\" dall'eccentrico x. \nSolo quando l'eccentrico x coincide col punto equante \u2022 vale E = 0 e l'equazione precedente si riduce a quella di un moto circolare uniforme:\nIn testi indiani del V-VII secolo d.C. compare una versione semplificata del metodo dell'equante, detto \"metodo concentrico dell'equante\". In questo metodo, anch'esso probabilmente d'origine greca, il centro del deferente coincide col centro della Terra (eccentricit\u00e0 nulla), mentre il punto equante, rispetto al quale il Sole/pianeta si muove di moto circolare uniforme, risulta non coincidente con essi.\nL'esistenza di un punto equante non \u00e8 imposta da ragioni fisiche, ma una scelta di taluni modelli astronomici. Il persiano Mu\u02beayyad al-D\u012bn al-\u02bfUr\u1e0d\u012b (1200 ca.-1266), che lavor\u00f2 nell'osservatorio di Maragha in Persia, propose un metodo (noto come \"motto di Urdi\") che consente di sostituire un equante con un epiciclo ad esso equivalente. Il matematico ed astronomo persiano Na\u1e63\u012br al-D\u012bn al-\u1e6c\u016bs\u012b (1201-1274) invent\u00f2 un altro metodo, che porta il suo nome, per eliminare equanti e consiste in una piccola circonferenza che ruota all'interno di un'altra dal diametro doppio. L'astronomo siriano Ibn al-Shatir (1304-1375), utilizzando il metodo di al-Tusi, riusc\u00ec a migliorare il sistema tolemaico: aggiungendo altri epicicli elimin\u00f2 eccentrici ed equanti.\nNiccol\u00f2 Copernico (1473-1543) bas\u00f2 il proprio rifiuto del sistema tolemaico su una ragione scientifica ed una estetica: la ricerca di un'alternativa pi\u00f9 elegante, di una soluzione pi\u00f9 \"bella\". Per quanto riguarda la motivazione scientifica, la distanza tra la Terra e la Luna dipendeva, secondo Tolomeo, dalla fase di quest'ultima. Copernico esegu\u00ec, in vari momenti della sua vita, ripetute misurazioni della distanza della Luna, non trovando differenze significative al variare della fase lunare. Per quanto concerne la motivazione estetica, Copernico elimin\u00f2 il punto equante, da lui ritenuto artificioso e inutile in quanto non corrispondente ad alcun ente fisico identificabile. Conserv\u00f2 invece gli altri correttivi introdotti \"ad hoc\" da Tolomeo per spiegare le variazioni dimensionali e i moti retrogradi apparenti dei pianeti: gli epicicli, i deferenti e gli eccentrici."}
{"id": "286266", "revid": "287204", "url": "https://it.wikipedia.org/wiki?curid=286266", "title": "Processo Monsanto", "text": "Il processo Monsanto, in chimica metallorganica, \u00e8 un'importante via, catalizzata dal rodio, per la sintesi dell'acido acetico a partire da monossido di carbonio (CO) e metanolo (CH3OH). Il processo Monsanto opera ad una pressione di 30-60 atm e ad una temperatura di 150-200 \u00b0C e fornisce una selettivit\u00e0 maggiore del 99 %.\nCiclo catalitico.\nLa specie cataliticamente attiva \u00e8 l'anione \"cis\"-[Rh(CO)2I2]- (1).\nIl ciclo catalitico coinvolge sei tappe, due delle quali sono puramente organiche. La prima reazione \u00e8 l'addizione ossidativa dello ioduro di metile sul \"cis\"-[Rh(CO)2I2]- con formazione della specie esacoordinata [(CH3)Rh(CO)2I3]- (2). \nIn presenza di CO, si ha facile inserzione di quest'ultimo nel legame Rh-CH3 ((2), (3), (4)) con formazione di un gruppo acetile. Si ha successivamente una eliminazione riduttiva che rigenera il catalizzatore e produce ioduro di acetile. \nLa reazione di quest'ultimo con metanolo e quantit\u00e0 catalitiche di acqua permette di ottenere acido acetico e ioduro di metile, che fa ripartire il ciclo.\nLa reazione segue una cinetica del primo ordine rispetto allo ioduro di metile ed al catalizzatore (1), lo stadio di addizione ossidativa dello ioduro di metile al catalizzatore \u00e8 pertanto lo stadio lento della reazione.\nSi ipotizza che consista in un attacco nucleofilo dell'atomo di rodio sull'atomo di carbonio dello ioduro di metile.\nProcesso Tennessee Eastman.\nUn meccanismo molto simile \u00e8 utilizzato per la produzione industriale di anidride acetica. L'acetato di metile viene fatto reagire con ioduro di litio per formare acetato di litio e iodometano che pu\u00f2 cos\u00ec entrare nel ciclo catalitico come qui sopra, generando ancora ioduro di acetile. Uscendo dal ciclo catalitico, il prodotto reagisce poi con l'acetato di litio per formare l'anidride acetica.\nIn contrasto con il processo Monsanto, il \"Tennessee Eastman\" avviene senza la presenza di acqua, poich\u00e9 il prodotto finale vi \u00e8 suscettibile."}
{"id": "286267", "revid": "17351", "url": "https://it.wikipedia.org/wiki?curid=286267", "title": "Bf 109", "text": ""}
{"id": "286268", "revid": "17351", "url": "https://it.wikipedia.org/wiki?curid=286268", "title": "Bf-109", "text": ""}
{"id": "286269", "revid": "17351", "url": "https://it.wikipedia.org/wiki?curid=286269", "title": "Bf.109", "text": ""}
{"id": "286270", "revid": "17351", "url": "https://it.wikipedia.org/wiki?curid=286270", "title": "Me 109", "text": ""}
{"id": "286271", "revid": "17351", "url": "https://it.wikipedia.org/wiki?curid=286271", "title": "Me.109", "text": ""}
{"id": "286272", "revid": "17351", "url": "https://it.wikipedia.org/wiki?curid=286272", "title": "Me-109", "text": ""}
{"id": "286274", "revid": "17351", "url": "https://it.wikipedia.org/wiki?curid=286274", "title": "Messerschmitt Me-109", "text": ""}
{"id": "286275", "revid": "124402290", "url": "https://it.wikipedia.org/wiki?curid=286275", "title": "Treno Alta Frequentazione", "text": "Il Treno ad Alta Frequentazione (TAF) \u00e8 un elettrotreno a due piani in composizione bloccata di 4 elementi con velocit\u00e0 massima di 140\u00a0km/h, realizzato alla fine degli anni novanta del XX secolo per Trenitalia e Ferrovie Nord Milano, dedicato ai servizi regionali e al traffico pendolare.\nUna variante del TAF a maggiori prestazioni fu successivamente costruita per le ferrovie marocchine (elettrotreni Z2M). Evoluzione del TAF \u00e8 invece il Treno Servizio Regionale (TSR) costruito per Trenord.\nClassificazione.\nIl TAF \u00e8 un convoglio a composizione bloccata composto da una motrice (M), due rimorchiate intermedie (R) e una motrice attrezzata per invalidi (MH).\nTra i 155 esemplari di TAF costruiti ve ne era uno, il numero 83, che dal 2010 circolava composto da soli 3 elementi anzich\u00e9 4; in tale anno una delle due casse intermedie originariamente presenti venne gravemente danneggiata da un incendio doloso e rimossa, ricomponendo il mezzo solamente con le tre carrozze rimanenti.\nSuccessivamente soggetto a revamping, la composizione \u00e9 stata riportata a quattro elementi, prelevando la carrozza mancante da un altro treno incidentato. \nLe Ferrovie dello Stato hanno classificato le motrici ALe 506 (M) e ALe 426 (MH), e le rimorchiate Le 736.\nLe Ferrovie Nord Milano hanno classificato le motrici EB 760 (M) ed EA 761 (MH), e le rimorchiate EB 990.\nCostruttore.\nLa gara, varata dalle Ferrovie dello Stato nel 1993, fu vinta da un consorzio italiano composto da:\nLa progettazione di concept \u00e8 stata affidata alla societ\u00e0 italiana di design Pininfarina, che era gi\u00e0 intervenuta nel settore ferroviario partecipando alla progettazione dell'ETR 500.\nDescrizione.\nIl TAF \u00e8 un elettrotreno di moderna concezione per servizi suburbani. La struttura \u00e8 su due livelli, raccogliendo l'eredit\u00e0 delle vecchie Carrozze Due Piani \"Casaralta\". Sono presenti quattro compartimenti passeggeri per ognuna delle 4 carrozze, due piccoli laterali sopra i carrelli, uno basso centrale e uno alto centrale. Il convoglio ha la particolarit\u00e0 di presentare le porte delle casse di testa e di coda pi\u00f9 strette di quelle delle due casse intermedie. Il piano superiore e quello inferiore sono collegati da una scala curva, spesso criticata per la sua scomodit\u00e0.\nTutti gli impianti elettrici e di servizio sono posti sulle motrici ai due capi del treno, dove si trovano anche le toilettes del treno (con impianto a circuito chiuso, quindi senza scarico sul binario). I motori asincroni sono mossi da un sistema ad azionamento trifase, sono raffreddati a ventilazione forzata e sono posti sulle due motrici.\nOgni motrice \u00e8 provvista di due motori asincroni trifase comandati dall'azionamento.\nI convertitori statici sono due e funzionano a sistema ridondante: uno solo \u00e8, in condizioni operative normali, sufficiente per tutto il treno, in questo modo il secondo si rende sempre disponibile per un subentro in caso di guasto.\nIl sistema di trasmissione \u00e8 a ruote dentate a tre rapporti, pensato per migliorare l'accelerazione a scapito delle alte velocit\u00e0, che non fanno parte del profilo di missione di questi veicoli (i TAF sono limitati ad una velocit\u00e0 massima di 140\u00a0km/h). Nonostante ci\u00f2, essendovi solo due carrelli motori per un treno di quattro vagoni a due piani e quasi 105 metri di lunghezza totale, l'accelerazione, la ripresa e lo scatto del treno da fermo restano piuttosto bassi, e ci\u00f2 rappresenta una pecca non da poco per quanto riguarda un suo uso metropolitano stile S-Bahn. Un'altra criticit\u00e0 consiste nel fatto che si tratta di un treno con un rapporto potenza/peso piuttosto elevato, e ci\u00f2 pu\u00f2 causare degli slittamenti in caso di pioggia.\nLe zone principali di impiego di questi treni sono le aree metropolitane di Roma, dove sono in servizio sulle linee FL, di Milano, dove sono impiegati su molte delle linee gestite da Trenord, di Napoli, dove sono impiegati nel servizio ferroviario metropolitano (in particolare tra Caserta e Napoli Campi Flegrei), e di Torino, dove sono impiegati sulla linea SFM 2 del servizio ferroviario metropolitano.\nSono comunque in uso anche su servizi regionali in altre regioni, ad esempio in Veneto.\nIl primo ordine di TAF \u00e8 stato suddiviso tra Trenitalia e il Gruppo FNM in ragione di 14 mezzi ai primi e 16 ai secondi. Parte dei mezzi per FNM sono stati dotati di un arredo interno differenziato, e di una livrea rossa e bianca (Malpensa Express) invece di quella normale verde e bianca.\nQuesto primo ordine non era dotato del sistema di ripetizione del segnale, poi inserito di serie sui mezzi della seconda e terza serie.\nIn seguito i mezzi in dotazione sono stati aggiornati.\nLivree.\nI TAF di Trenitalia vennero realizzati con la livrea XMPR, sostituita progressivamente a partire dal 2014 dalla livrea DPR basata sui colori grigio, blu e giallo.\nI TAF delle Ferrovie Nord Milano entrarono in servizio in livrea bianco-verde, per passare intorno al 2009 alla variopinta livrea LeNord. Facevano eccezione alcuni elettrotreni, quelli con allestimenti interni specifici utilizzati per il servizio \"Malpensa Express\" (per il quale i TAF si rivelarono essere comunque inadeguati, venendo poi sostituiti dai treni CSA, costruiti appositamente per tale servizio), che rivestivano la livrea amaranto tipica di quel servizio.\nIn seguito alla costituzione della societ\u00e0 Trenord, tutti i TAF delle FNM e quelli di Trenitalia assegnati alla direzione regionale della Lombardia hanno iniziato ad essere ripellicolati nei nuovi colori sociali.\nVariante Z2M per le Ferrovie Marocchine.\nIl 22 gennaio 2007, alla presenza del re del Marocco, Mohammed VI, sono iniziate le consegne dei 24 convogli Z2M alle ferrovie del Marocco (ONCF - Office National des Chemins de Fer du Maroc), derivati dai TAF. Effettuano servizi veloci fra F\u00e8s e Casablanca, con velocit\u00e0 di crociera di 160\u00a0km/h (anche se la versione del TAF per le ferrovie marocchine \u00e8 stata progettata per raggiungere una velocit\u00e0 massima di 180\u00a0km/h), e servizi navetta rapidi fra Casablanca e la capitale Rabat. Vista la distanza coperta dal treno, si \u00e8 provveduto a cambiare l'allestimento interno, dotando i convogli di una sezione di prima classe e di un bar. I posti sono 52 in prima classe e 361 in seconda, con sedili diversi da quelli italiani, dotati di poggiatesta tradizionale. La livrea esterna presenta uno sgargiante arancio ed avorio e le filettature sui finestrini nere."}
{"id": "286276", "revid": "17351", "url": "https://it.wikipedia.org/wiki?curid=286276", "title": "Messerschmitt Me 109", "text": ""}
{"id": "286277", "revid": "17351", "url": "https://it.wikipedia.org/wiki?curid=286277", "title": "Messerschmitt Me.109", "text": ""}
{"id": "286280", "revid": "17351", "url": "https://it.wikipedia.org/wiki?curid=286280", "title": "Messerschmitt Bf.109", "text": ""}
{"id": "286281", "revid": "17351", "url": "https://it.wikipedia.org/wiki?curid=286281", "title": "Messerschmitt Bf-109", "text": ""}
{"id": "286283", "revid": "585241", "url": "https://it.wikipedia.org/wiki?curid=286283", "title": "Abbazia di San Nilo", "text": ""}
{"id": "286294", "revid": "78273", "url": "https://it.wikipedia.org/wiki?curid=286294", "title": "National Gallery of Art di Washington", "text": ""}
{"id": "286296", "revid": "4711", "url": "https://it.wikipedia.org/wiki?curid=286296", "title": "Marina militare statunitense", "text": ""}
{"id": "286300", "revid": "4711", "url": "https://it.wikipedia.org/wiki?curid=286300", "title": "Marina Militare statunitense", "text": ""}
{"id": "286301", "revid": "4711", "url": "https://it.wikipedia.org/wiki?curid=286301", "title": "Marina Militare Statunitense", "text": ""}
{"id": "286302", "revid": "599013", "url": "https://it.wikipedia.org/wiki?curid=286302", "title": "Domenico Morfeo", "text": "Biografia.\nAnche suo fratello Mario \u00e8 stato un calciatore. Dopo avere lasciato l'ambiente del calcio \u00e8 tornato a Parma dove gestisce un ristorante.\nCaratteristiche tecniche.\nEra un trequartista dotato di eccellente tecnica di base che gli consentiva di giocare in diversi ruoli offensivi: ala sinistra o seconda punta. Giocatore di talento, agile e creativo, era abile nel di fornire assist e nell'andare in gol con l'eccellente piede sinistro. Ci\u00f2 gli valse inizialmente il confronto con il suo idolo Roberto Baggio, cos\u00ec come Rivera e Maradona, portandolo a essere soprannominato \"Maradonino\". Sebbene non fosse un giocatore particolarmente prolifico, possedeva un tiro preciso e potente da fuori area ed era uno specialista dei calci piazzati. \nClub.\nInizi.\nEntra nel settore giovanile dell'Atalanta, squadra che lo esamina e lo ingaggia all'et\u00e0 di 14 anni su segnalazione di Mino Favini. Arriva all'Atalanta grazie anche al tecnico Bixio Liberale, suo allenatore e osservatore orobico. Debutta in Serie A a 17 anni il 19 dicembre 1993, in una partita che vede la vittoria dell'Atalanta sul per 2-1.\nNella stessa stagione del suo debutto colleziona 9 presenze realizzando anche 3 reti. Il 13 marzo 1994 in Atalanta-Lecce 3-4 entra al 75' minuto e mette a segno il suo primo e secondo gol in Serie A con una doppietta che non evita per\u00f2 la sconfitta ai bergamaschi a causa della rete del 4-3 del Lecce al 90'. A fine stagione la squadra retrocede in Serie B.\nNella stagione 1994-1995 totalizz\u00f2 18 presenze e 3 reti contribuendo alla promozione dell'Atalanta. Nella stagione 1995-1996, a 19 anni, Morfeo totalizz\u00f2 30 presenze realizzando 11 reti. Nel frattempo gioc\u00f2 parecchie partite nella Nazionale Under-21.\nLa permanenza dell'Atalanta in Serie A convinse Morfeo a firmare per un altro anno per il club di Bergamo. Nell'ultima stagione a Bergamo (1996-1997) Morfeo si conferm\u00f2 collezionando 26 presenze, 5 reti e molti assist per i compagni (soprattutto Filippo Inzaghi, che diverr\u00e0 capocannoniere del torneo e col quale litigher\u00e0 per la battuta d'un calcio di rigore).\nGli anni in giro per l'Italia.\nDurante il mercato estivo Cecchi Gori si aggiudic\u00f2 il giocatore per 8,5 miliardi di lire: ingaggiato inizialmente come vice-Rui Costa, riusc\u00ec dopo qualche partita a diventare titolare assieme al campione portoghese. Fu poi l'arrivo in maglia viola di Edmundo che lo fece tornare in panchina; in seguito, Morfeo affermer\u00e0 che c'erano \u00abdelle pressioni\u00bb per far giocare titolare l'attaccante brasiliano. In due stagioni a Firenze totalizz\u00f2 26 presenze e 5 gol.\nNelle stagioni successive fu preso inizialmente in prestito dal dove, cos\u00ec com'era successo in maglia viola, fatic\u00f2 a trovare spazio tra i titolari. Con i rossoneri il bottino fu di sole 11 presenze ma riusc\u00ec a contribuire comunque alla conquista dello scudetto rossonero del 1998-1999 provocando l'autorete di Magoni in Bologna-Milan (2-3) e fornendo a Oliver Bierhoff l'assist per il gol-vittoria sette giorni dopo in Milan-Salernitana (3-2).\nNella prima parte della stagione successiva and\u00f2 in prestito al , dove collezion\u00f2 5 presenze con un'unica rete. Con il mercato riparatore di gennaio venne girato in prestito al Verona, sempre in Serie A, allenata da Cesare Prandelli, conosciuto ai tempi delle giovanili dell'Atalanta: con la maglia giallobl\u00f9 realizz\u00f2 5 reti in 10 presenze, contribuendo cos\u00ec alla salvezza della squadra scaligera.\nNella stagione 2000-2001 torn\u00f2 a Firenze di passaggio, poich\u00e9 la Fiorentina decise di cederlo nuovamente in prestito. Tornato all'Atalanta totalizz\u00f2 17 presenze e 5 reti. La stagione successiva termin\u00f2 con la retrocessione della squadra, in cui Morfeo totalizz\u00f2 18 presenze e 2 reti. La societ\u00e0 viola fall\u00ec poi nell'estate del 2002 e Morfeo si ritrov\u00f2 svincolato.\nVenne quindi prelevato dall' di Massimo Moratti, che lo ingaggi\u00f2 a parametro zero nella stagione 2002-2003. Nell'Inter era una riserva, collezionando in 17 presenze e 1 rete in campionato (contro la Roma in un pirotecnico match finito 2-2); segn\u00f2 anche, per la prima e unica volta in carriera, una rete in Champions League nella vittoria in trasferta contro il Newcastle (1-4).\nProprio in Coppa avverr\u00e0 l'episodio che chiuder\u00e0, di fatto, l'esperienza nerazzurra: nella partita decisiva per la qualificazione ai quarti di finale contro il Bayer Leverkusen, litigher\u00e0 con Emre per tirare un calcio di rigore: alla fine and\u00f2 sul dischetto proprio Morfeo, che per\u00f2 si fece parare il tiro e successivamente venne sostituito. L'Inter vincer\u00e0 comunque per 2-0, ma da l\u00ec in avanti il fantasista non giocher\u00e0 pi\u00f9 in Champions League, ed in campionato calcher\u00e0 il campo solo per due spezzoni.\nParma.\nNell'estate 2003 pass\u00f2 in compropriet\u00e0 per un milione al e nella prima stagione totalizz\u00f2 23 presenze e 4 reti. L'anno successivo rimase in Emilia e fu autore di una grande stagione (il cui bilancio fu di 31 presenze, 8 reti e numerosi assist per il centravanti Gilardino), tanto che nell'estate del 2005 i crociati acquisirono completamente il suo cartellino dall'Inter per 7,5 milioni di \u20ac.\nNel 2006-2007, stagione per lui abbastanza travagliata, realizz\u00f2 invece una sola rete, nel 2-2 di Siena. Nella stagione successiva non fu mai impiegato dal primo minuto e le sue sporadiche apparizioni avvennero spesso a partita gi\u00e0 chiusa.\nBrescia e Cremonese.\nIl 17 luglio 2008 firm\u00f2 un contratto biennale con il , ma dopo soli due mesi, in cui gioc\u00f2 solo una partita di Coppa Italia, annunci\u00f2 la volont\u00e0 di rescindere il contratto con le \"rondinelle\", facendo nascere delle speculazioni circa la fine della sua carriera agonistica, provatesi false quando all'inizio del 2009 \u00e8 tornato al calcio giocato con il suo ex allenatore Emiliano Mondonico alla .\nNel 2010 ha ripreso a giocare in seconda categoria, nel San Benedetto dei Marsi, squadra del paese natio dove ha trascorso l'infanzia. Morfeo lascia definitivamente il calcio giocato a febbraio 2011.\nNazionale.\nDal 1991 al 1992 ha fatto parte dell'Under-15-16 italiana, collezionando 7 presenze e due gol. Nel 1993 \u00e8 la volta della chiamata con l'Under-18, con cui segna sei gol in 6 incontri disputati. Le ottime prestazioni sia con gli azzurrini che in campionato convincono nel 1995 Cesare Maldini a convocarlo con l'Under-21, con cui gioca da protagonista gli Europei di categoria di Spagna 1996, che vede gli azzurrini vittoriosi in finale proprio contro la Spagna. In questa finale, in cui gli azzurrini terminarono i tempi supplementari in 9 sul punteggio di 1 a 1, lo stesso Morfeo fu incaricato di battere il calcio di rigore decisivo, che insacc\u00f2 vittoriosamente alle spalle del portiere iberico Mora. Nel febbraio 1996 viene convocato in nazionale maggiore dal tecnico Arrigo Sacchi per uno stage.\nDopo il ritiro.\nNel 2015 apre ad Avezzano, in Abruzzo, un centro commerciale chiamato \"Shopping Park Ten\".\nStatistiche.\nPresenze e reti nei club.\n\"Statistiche aggiornate al 2 novembre 2015.\""}
{"id": "286305", "revid": "4711", "url": "https://it.wikipedia.org/wiki?curid=286305", "title": "Marina militare americana", "text": ""}
{"id": "286306", "revid": "196390", "url": "https://it.wikipedia.org/wiki?curid=286306", "title": "Vince Mc Mahon", "text": ""}
{"id": "286308", "revid": "4711", "url": "https://it.wikipedia.org/wiki?curid=286308", "title": "Aviazione militare americana", "text": ""}
{"id": "286309", "revid": "4711", "url": "https://it.wikipedia.org/wiki?curid=286309", "title": "Aviazione militare statunitense", "text": ""}
{"id": "286310", "revid": "297031", "url": "https://it.wikipedia.org/wiki?curid=286310", "title": "136 Austria", "text": "136 Austria \u00e8 un piccolo asteroide della Fascia principale. Ha una composizione di nichel e ferro allo stato metallico.\nAustria fu il primo asteroide scoperto dall'astronomo austriaco Johann Palisa, prolifico \"cacciatore\" di pianetini. Fu individuato il 18 marzo 1874 dall'Osservatorio Navale Austriaco di Pola, di cui fu direttore dal 1872 al 1880, grazie a un telescopio rifrattore da 6 pollici. Poich\u00e9 fu anche il primo asteroide scoperto sul suolo della sua patria d'origine (Pola in quel tempo era sotto il dominio dell'Impero austriaco), fu battezzato da Palisa in persona con il suo nome latino."}
{"id": "286314", "revid": "767487", "url": "https://it.wikipedia.org/wiki?curid=286314", "title": "Mare Crisium", "text": "Il mare Crisium (\"Mare delle crisi\", in latino) \u00e8 un mare lunare situato all'interno del bacino di Crisium, a nordest del mare della Tranquillit\u00e0; il bacino ha avuto origine nel periodo Nettariano, mentre il materiale che ricopre il mare Crisium risale all'Imbriano superiore.\nLa formazione geologica pi\u00f9 chiara che si immette nel mare da sudest \u00e8 nota come Promontorium Agarum. All'estremo occidentale del mare si trova invece il cratere Yerkes; poco pi\u00f9 ad est troviamo i crateri Picard e, ancora pi\u00f9 a nordest, Peirce.\nAll'interno del mare Crisium sono allunate le sonde sovietiche Luna 23 e 24.\nIn quest'area \u00e8 ambientato il racconto La sentinella di Arthur C. Clarke da cui \u00e8 tratto "}
{"id": "286315", "revid": "124805800", "url": "https://it.wikipedia.org/wiki?curid=286315", "title": "Fabbisogno energetico umano", "text": "Il fabbisogno energetico umano viene definito come l'apporto di energia di origine alimentare necessario a compensare il dispendio energetico di individui che mantengano un livello di attivit\u00e0 fisica sufficiente per partecipare attivamente alla vita sociale ed economica e che abbiano dimensioni e composizione corporee compatibili con un buono stato di salute a lungo termine.\nLa prima immagine raggruppa i fattori rilevanti riguardo al bilancio energetico umano.\nSi nota l'implicazione di molti fattori:\nModello fisico.\nTrascurando per ora il sistema di controllo che considereremo alla fine, il punto di partenza teorico \u00e8 molto meccanicistico e assimila il corpo umano a una macchina termica: la potenza termica media equivalente Q(v, t) in ingresso dal metabolismo di un vivente considerati questi fattori va in condizioni normali a bilanciare la dissipazione di potenza dell'organismo verso l'ambiente e la produzione di potenza meccanica (l'attivit\u00e0 fisica), senza apprezzabile immagazzinamento o consumo di riserve a lungo termine di lipidi. Assumiamo inoltre il sistema metabolico non patologico come stazionario, almeno per un periodo dell'ordine del giorno solare, essendo i pasti regolari ogni giorno. Il fabbisogno medio giornaliero risulta quindi una stima del fabbisogno energetico umano chimico ottenuto come prodotto tra questa potenza media e la durata del giorno, molto utilizzato a fini pratici in campo tecnico, e ancora misurato in calorie.\nIn sintesi, il fabbisogno energetico giornaliero \u00e8 formula_1, in cui la potenza termica totale richiesta in ingresso vale:\nformula_2\nin cui formula_3\u00e8 la potenza media (nel tempo) basale, formula_4 la potenza media cinetica. \nQuesto non \u00e8 altro che uno sviluppo in serie di Taylor troncato al prim'ordine della potenza termica in funzione della velocit\u00e0, trascurando la dipendenza dal tempo poich\u00e9 di fatto ha con buona approssimazione periodo pari a 24 ore.\nFabbisogno basale.\nIl \"metabolismo basale\" \u00e8 influenzato da vari fattori:\nLa formula empirica di Harris-Benedict, la pi\u00f9 usata in campo tecnico, tiene in considerazione solamente i primi tre fattori e non gli altri due che sono ambientali (esterni al sistema metabolico). Quindi considera:\nNella forma usuale si esplicita il fabbisogno energetico basale giornaliero umano:\nLa stessa formula convertita nel Sistema Internazionale ci descrive la potenza media basale umana:\nL'immagine rende l'idea delle variazioni della componente metabolica basale, differenziata per sesso ed et\u00e0:\nsi nota che la differenza delle medie statistiche tra uomini e donne \u00e8 del 10-15% e con l'aumento della differenza di et\u00e0 (tra 18 e 100 anni) incrementa del 15%. La statistica indica che la met\u00e0 delle persone \u00e8 al di sopra e l'altra met\u00e0 al di sotto di questa percentuale. I dati riferiti al metabolismo basale sono riferiti a un ambiente in condizioni standard, in modo da trascurare la variabilit\u00e0 del rendimento digestivo (ossia la percentuale di energia dispersa con le feci). Esistono in effetti pochissime misure che rilevano la quantit\u00e0 di energia degli alimenti che non viene sfruttata e che lascia il corpo attraverso le feci. Sembra che le differenze individuali possano anche essere notevoli.\nFabbisogno cinetico.\nLa seconda componente per rilevanza \u00e8 il metabolismo cinetico, normalmente pari a circa 2/3 del basale. Esistono alcune tabelle (redatte da istituti sportivi), che danno un'approssimazione abbastanza fedele. Il problema individuale \u00e8 dato dal determinare la somma di diversi sforzi in 24 ore e la stima della resa degli sforzi che \u00e8 evidentemente diversa, in persone allenate o meno, tenendo in considerazione le variabili legate all'abbigliamento e alle temperature ambientali. Una stima efficace in leggero eccesso viene usualmente ottenuta dalla potenza media formula_15richiesta dall'attivit\u00e0 lavorativa (eventualmente mediata con quella sportiva) poich\u00e9 essa impegna solitamente la maggior parte del d\u00ec, per un fattore di carico f (numero di ore di veglia su 24), trascurando il genere, la massa, la statura e l'et\u00e0:\nformula_16\nIn seconda approssimazione \u00e8 meglio ricorrere almeno a una dipendenza lineare dalla massa, giustificata dai dati della figura accanto riguardanti la semplice camminata, e magari a un dato sul rendimento cinetico variabile soprattutto in ambito sportivo a seconda dell'allenamento muscolare.\nL'appetito: funzione e disturbi.\nIl sistema di controllo energetico \u00e8 basato sull'appetito: in questa sensazione sono integrati tantissimi elementi, non solo biologici, ma anche economici e socioculturali. Il corpo animale \u00e8 un sistema retroazionato come si \u00e8 visto linearmente dove il regolatore \u00e8 l'ipotalamo che interviene con un ritardo dell'ordine dell'ora (\u00e8 stazionario quindi solo su scale temporali maggiori) sulla variabile rappresentata dal cibo. Disturbi sul regolatore sono i fattori abitudinari, sociali e culturali, che da un'altra prospettiva a loro volta si integrano come altri regolatori, che sono decisivi nel caso dei grandi obesi oppure nei casi di eccessivo sottopeso e hanno un rilevante rischio di destabilizzare il sistema in modo irreversibile con conseguenze letali. Proprio l'inerzia del sistema fa s\u00ec che abbia senso parlare di stabilit\u00e0 solo sul lungo periodo, e che quest'ultima non sia assolutamente scontata.\nBanalmente quindi il sistema di controllo fisiologico pu\u00f2 non risultare asintoticamente stabile, nel qual caso va integrato con un regolatore conscio: la dieta, che si sovrappone e spesso \u00e8 in grado di sovrastare l'appetito, diventando meccanismo dominante. L'analisi va ripetuta sul sistema modificato, perch\u00e9 n\u00e9 la stabilit\u00e0 n\u00e9 tantomeno il miglioramento sono assicurati a priori. Il buon funzionamento del sistema di controllo energetico si evince dalla sua uscita, rappresentata dal peso corporeo: negli adulti, sbalzi oltre circa il 5% annuo (in pi\u00f9 o in meno) vanno analizzati poich\u00e9 possono essere patologicamente indicativi. Sbalzi in eccesso possono indicare un'alimentazione iperenergetica (ipercalorica), sbalzi in difetto un'alimentazione ipocalorica."}
{"id": "286316", "revid": "804", "url": "https://it.wikipedia.org/wiki?curid=286316", "title": "Jargon file", "text": ""}
{"id": "286348", "revid": "24944", "url": "https://it.wikipedia.org/wiki?curid=286348", "title": "Isotopi", "text": ""}
{"id": "286353", "revid": "1718925", "url": "https://it.wikipedia.org/wiki?curid=286353", "title": "Old Trafford", "text": "L'Old Trafford \u00e8 uno stadio calcistico inglese di Manchester, situato nel quartiere omonimo della citt\u00e0 di Trafford (Greater Manchester). Ospita le partite casalinghe del Manchester United fin dal 1910.\nSoprannominato \"The Theatre of Dreams\" (in italiano \"il Teatro dei sogni\") da Bobby Charlton, con i suoi 74.994 posti a sedere \u00e8 il secondo stadio pi\u00f9 capiente d'Inghilterra dopo lo stadio di Wembley, nonch\u00e9 il terzo del Regno Unito e l'undicesimo d'Europa; si tratta, inoltre, dell'unico stadio inglese che ha ricevuto le 5 stelle dalla UEFA.\nFino al completamento del nuovo stadio di Wembley, l'Old Trafford \u00e8 stato lo stadio inglese pi\u00f9 capiente, con 76.212 posti tutti a sedere. L'impianto \u00e8, inoltre, conforme ai requisiti per la sicurezza della struttura e dei suoi futuri sviluppi, contenuti nel rapporto Taylor nei primi anni novanta. Lo stadio detiene il primato di affluenza per una partita del campionato inglese, con 76.078 spettatori che hanno assistito a Manchester United- (3-1) il 13 gennaio 2007.\nStoria.\nL'Old Trafford ospita gli incontri casalinghi dello United dal 1910, eccezion fatta per gli anni tra il 1941 e il 1949 a causa del bombardamento subito nella seconda guerra mondiale. Durante tale periodo la squadra condivise il Maine Road con il , altro club di Manchester.\nLo stadio sub\u00ec varie ristrutturazioni negli anni novanta e negli anni duemila; l'aggiunta di un ordine di gradinate nella \"North\", \"West\" e \"East stands\" ha riportato l'impianto alla sua originaria capacit\u00e0 di quasi 80.000 spettatori.\nProbabili nuovi interventi riguarderanno la costruzione di una seconda gradinata anche nella \"South Stand\" (attualmente l'unica tribuna che ne \u00e8 sprovvista) che porterebbe la struttura a raggiungere 88.800 posti a sedere, mentre con l'aggiunta di un terzo anello si arriverebbe a 92.300 (questo tenendo gi\u00e0 in conto che entro il 2020 2.300 posti andranno persi per delle migliorie nei settori dedicati alle persone con handicap).\nIl record di spettatori fu registrato nel 1939, quando 76.962 paganti seguirono la semifinale di FA Cup tra Wolverhampton Wanderers e Grimsby Town.\nL'Old Trafford ha ospitato varie semifinali di FA Cup come sede neutrale, ma anche partite internazionali della Nazionale inglese durante la ricostruzione di Wembley, incontri dei Mondiale 1966 e dell'Europeo 1996, oltre alla finale di Champions League 2003.\nOltre all'uso calcistico, \u00e8 stato scena delle Super League Grand Final di rugby a 13 dal 1998 e della finale di Coppa del Mondo di rugby a 13 due anni pi\u00f9 tardi.\nNel 2012 lo stadio \u00e8 stato utilizzato anche per ospitare alcuni incontri preliminari di calcio delle Olimpiadi di Londra, sia nel torneo maschile che in quello femminile.\nRugby a 13.\nDal 1998 lo stadio ospita anche la Grand Final della Super League di rugby. Agli inizi il campo ospitava anche partite di shinty, lo sport tradizionale delle Scottish Highlands.\nRugby a 15.\nLa Nazionale inglese di rugby a 15 ha disputato due incontri in tale impianto: nel 1997 contro la durante il \"tour\" di fine anno degli \"All Blacks\" e nel 2009 contro l' durante il \"tour\" estivo inglese.\nIn quest'ultima occasione erano i \"Pumas\" a essere, formalmente, la squadra di casa, avendo scelto Manchester come sede dell'incontro interno (nel rugby a 15 le Nazionali dell'emisfero meridionale giocano in casa durante l'estate boreale, e sono in \"tour\" negli incontri di fine anno).\nTrasporti.\nLa struttura \u00e8 raggiungibile in treno dalla stazione ferroviaria di Piccadilly o con la metropolitana di superficie Metrolink."}
{"id": "286360", "revid": "729019", "url": "https://it.wikipedia.org/wiki?curid=286360", "title": "Coppa del Mondo di sci alpino 1989", "text": "La Coppa del Mondo di sci alpino 1989 fu la ventitreesima edizione della manifestazione organizzata dalla Federazione Internazionale Sci; ebbe inizio il 26 novembre 1988 a Schladming, in Austria, e si concluse il 10 marzo 1989 a Shigak\u014dgen, in Giappone. Nel corso della stagione si tennero a Vail i Campionati mondiali di sci alpino 1989, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 31 gare (10 discese libere, 4 supergiganti, 6 slalom giganti, 8 slalom speciali, 3 combinate), in 16 diverse localit\u00e0. Il lussemburghese Marc Girardelli si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di discesa libera; lo svizzero Pirmin Zurbriggen vinse la Coppa di supergigante, il norvegese Ole Kristian Furuseth quella di slalom gigante e il tedesco occidentale Armin Bittner quella di slalom speciale. Zurbriggen era il detentore uscente della Coppa generale.\nIn campo femminile furono disputate 28 gare (8 discese libere, 4 supergiganti, 7 slalom giganti, 7 slalom speciali, 2 combinate), in 15 diverse localit\u00e0. La svizzera Vreni Schneider si aggiudic\u00f2 sia la coppa di cristallo, sia quella di slalom gigante e di slalom speciale; la sua connazionale Michela Figini vinse la Coppa di discesa libera e la francese Carole Merle quella di supergigante. La Figini era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1989 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1989 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286361", "revid": "109612017", "url": "https://it.wikipedia.org/wiki?curid=286361", "title": "Cray-2", "text": "Il Cray-2 \u00e8 un supercomputer vettoriale sviluppato dalla Cray Research nel 1985. Quando venne presentato era la macchina pi\u00f9 veloce del pianeta e rimpiazzava il precedente Cray X-MP. Il computer venne superato dall'ETA-10G nel 1990.\nProgetto iniziale.\nDopo la presentazione del fortunato Cray-1 Seymour Cray inizi\u00f2 immediatamente a sviluppare il suo successore. Nel 1979 Cray decise di abbandonare il suo precedente lavoro alla CDC dato lo scarso supporto che questa forniva al suo lavoro. Cray fond\u00f2 con altri componenti della sua squadra la Cray Research. Inizialmente i laboratori erano posizionati a Chippewa Falls, vicino agli uffici della CDC ma in seguito si spostarono nel nuovo quartier generale a Boulder. Nei nuovi laboratori Cray Labs iniziarono lo sviluppo della generazione successiva di macchine. I laboratori vennero chiusi una decina di anni dopo quando venne inaugura la nuova sede a Colorado Springs.\nCray per incrementare la velocit\u00e0 della macchina lavoro su pi\u00f9 soluzioni in contemporanea. Pi\u00f9 unit\u00e0 funzionali nello stesso sistema per ottenere un elevato parallelismo, contenitori di ridotte dimensioni per ridurre le latenze di collegamento e componenti veloci per innalzare la velocit\u00e0 di clock. Un esempio classico \u00e8 il CDC 8600 che include quattro macchine tipo CDC 7600 in una sola macchina cilindrica di 1 x 1 metro funzionante a 125 megahertz (8 nanosecondi). Sfortunatamente una simile densit\u00e0 e un ciclo di clock cos\u00ec elevato porta anche degli inconvenienti. Un singolo malfunzionamento comprometteva l'intera macchina.\nUna soluzione di questo problema era l'integrazione dei singoli circuiti in circuiti integrati. Ogni circuito integrato contiene una serie di moduli predisegnati che vengono opportunamente programmati per funzionare. Questo permette una produzione in serie che abbassa i costi e ne innalza l'affidabilit\u00e0 infatti i chip vengono testati singolarmente prima della vendita. L'8600 era progettato con l'utilizzo di tecnologia basata su MOSFET, una tecnologia semplice ma che non forniva la velocit\u00e0 richiesta da Cray. Innovazioni avvenute nella seconda met\u00e0 degli anni '70 permisero a Cray di utilizzare una nuova tecnologia costruttiva dei circuiti integrati che innalz\u00f2 la velocit\u00e0 fino a 80 megahertz (12,5 nanosecondi) del Cray-1. Infatti il Cray-1 era molto pi\u00f9 veloce dell'8600 dato che integrava molta pi\u00f9 logica funzionante a frequenza maggiore.\nSebbene lo sviluppo tecnologico continuasse a incrementare integrazione dei chip la loro dimensione fisica era invece limitata da problemi di natura meccanica. Comunque i rapidi incrementi dell'elettronica consent\u00ec un rapido incremento della complessit\u00e0 dei microprocessori. Questi miglioramenti tecnologici furono molto apprezzati da Cray dato che questo puntava a migliorare di 10 volte le prestazioni della macchina rispetto al precedente Cray-1. Nel Cray-2 quindi si decise di seguire un approccio simile al CDC 8600 infatti la macchina fu progettata con una velocit\u00e0 doppia del precedente e con un elevato numero di unit\u00e0 elementari.\nCray riteneva che la tecnologia basata sul silicio fosse vicina alla fine, ridurre il tempo di ciclo del Cray-1 era possibile ma sembrava che pi\u00f9 che un dimezzamento non fosse possibile senza notevoli investimenti. Esistevano delle alternative come i semiconduttori basati sull'arseniuro di gallio (GaAs) che forniva una velocit\u00e0 di commutazione maggiore di dieci volte e un consumo minore. Verso la fine degli anni 70 e all'inizio degli anni 80 sembrava che l'intera industria dei semiconduttori stesse per convertirsi all'arseniuro di gallio e lo stesso team di Cray lavor\u00f2 a stretto contatto con la divisione semiconduttori della Rockwell International per verificare la fattibilit\u00e0 di questa tecnologia. Tuttavia Cray non ritenne la tecnologia matura e decise di basarsi ancora sulla tecnologia del silicio.\nUn altro problema di progettazione era come incrementare la banda passante tra la memoria principale e i processori. Nei primi supercomputer come il CDC 6600 la memoria era veloce quanto il processore e quindi non esisteva un problema legato all'accesso alla memoria dato che il processore non doveva attendere per accedere ai dati. Il problema era invece inserire i dati nella memoria infatti i sistemi avevano dei computer che provvedevano a caricare i dati in memoria. Nelle macchine moderne la memoria era molto ampia e quindi il caricamento dei dati era diventato un problema secondario dato che i dati potevano venir caricati totalmente in memoria quasi sempre mentre i processori erano diventati talmente veloci da dover passare la maggior parte del tempo ad attendere i dati dalla memoria.\nPer limitare il problema il nuovo progetto prevedeva la presenza un blocco di 128\u00a0kByte di memoria molto veloce collegato a quattro processori da un bus ad alta velocit\u00e0. La cache era riempita da un processore dedicato che lavorava in modo indipendente e si collegava alla memoria principale tramite diversi canali ad alta velocit\u00e0 da diversi Gbit/s. Quando i processori principali lavorano i processori secondari possono accedere alla memoria e caricare i dati nella cache ad alta velocit\u00e0. I dati sono prelevati dai processori principali tramite un 8 buffer da 16 parole (256 bit). I moderni processori utilizzano un approccio simile sebbene i processori di supporto siano solamente delle unit\u00e0 load/store che quindi possono solo leggere o scrivere i dati dalla memoria.\nLa memoria principale era organizzata in diverse aree che potevano venir lette in parallelo in modo da aumentare la banda passante della memoria se i programmatori avessero opportunamente distribuito i dati nella memoria. Il difetto di questo approccio \u00e8 che esiste un costo dovuto al recuperare i dati da aree separate di memoria dato che prima il processore di supporto doveva caricarli per poterli passare ai processori principali. Per insiemi di dati ridotti o per dati che non potevano essere correttamente distribuiti questa organizzazione della memoria rallentava il sistema invece di accelerarlo.\nNuovi progetti e i circuiti stampati.\nIl Cray-2 richiedeva per la sua realizzazione un ampio utilizzo di circuiti integrati da saldare su circuiti stampati. Nonostante l'integrazione dei circuiti integrati che ne rendeva quasi impossibile la saldatura i circuiti stampati erano ancora troppo grandi, la densit\u00e0 dei circuiti integrati era insufficiente per le prestazioni che il progetto richiedeva. Il team di sviluppo lavor\u00f2 per due anni sul progetto e alla fine Cray decide di annullare il progetto e di licenziare tutti i lavoratori. Les Davis era un progettista del progetto e rimase a lavorare alla Cray Research lavorando al progetto nel tempo libero. Sebbene con minor personale il progetto comunque and\u00f2 avanti.\nSei mesi dopo Cray trov\u00f2 la soluzione al suo problema. Chiam\u00f2 i progettisti del progetto Cray-2 e present\u00f2 la sua soluzione al problema. Invece di un grande circuito stampato Cray propose di utilizzare molte piccole schede impilate in modo da creare una struttura tridimensionale. Le schede erano strettamente impilate in modo da impilare 8 schede in meno di 8 centimetri. Questa elevata densit\u00e0 impediva una corretta dissipazione di potenza tramite una refrigerazione ad aria e quindi Cray propose di utilizzare il fluorinert, un nuovo liquido prodotto da 3M per la dissipazione della potenza. Il fluorinert sarebbe stato spinto tra le schede in modo da raffreddarle. L'intero processore sarebbe stato immerso nel liquido in modo da favorirne il raffreddamento, mentre degli scambiatori di calore avrebbero provveduto a raffreddare il fluorinert. Il nuovo progetto venne avviato nel 1982 diversi anni dopo l'avvio del progetto originario.\nNello stesso periodo il progetto Cray X-MP era sviluppato da un team diretto da Steve Chen nella sede principale della Cray e il progetto era un serio concorrente per il Cray-2 sia sul fronte delle prestazioni che sul fronte del costo. Inoltre diverse macchine prodotte dai Giapponesi e basate su un progetto ispirato dal Cray-1 erano dei seri competitori. Cray decise di migliorare il sistema di memoria aggiungendo pi\u00f9 canali e innalzandone la frequenza in modo da renderlo estremamente veloce. Quando la macchina venne presentata nel 1985 era molto in ritardo rispetto alle iniziali previsioni e le migliori prestazioni rispetto alla concorrenza erano dovute principalmente alla memoria estremamente rapida e quindi l'acquisto della macchina aveva senso solo se si maneggiava un ampio insieme di dati.\nUtilizzi e successori.\nIl Cray-2 venne sviluppato principalmente per il dipartimento Statunitense per la Difesa e per il dipartimento Statunitense dell'Energia. Venne utilizzato per la ricerca nucleare, la ricerca in ambito oceanografico e sonar. Tuttavia la macchina venne acquistata anche da agenzie civili (come la NASA Ames Research Center), universit\u00e0 e multinazionali.\nIl successore del Cray-2 fu il Cray-3 una macchina affetta da vari problemi, ne venne prodotto un solo esemplare che non venne mai pagato dato che non funzionava correttamente. Il discendente spirituale del Cray-2 \u00e8 il Cray X1 prodotto dalla Cray Inc."}
{"id": "286365", "revid": "86599", "url": "https://it.wikipedia.org/wiki?curid=286365", "title": "Cratere Abbe", "text": "Abbe \u00e8 un cratere lunare intitolato al fisico, matematico e industriale tedesco Ernst Abbe; \u00e8 situato nell'emisfero meridionale della faccia nascosta del satellite, poco pi\u00f9 a sud del cratere Hess e ad est del cratere Poincar\u00e9.\nLa parete rocciosa che circonda Abbe appare erosa e ricca di piccoli crateri, prevalentemente nel lato rivolto ad occidente. Il fondo del bacino \u00e8 relativamente liscio e povero di crateri.\nCrateri correlati.\nAlcuni crateri minori situati in prossimit\u00e0 di Abbe sono convenzionalmente identificati, sulle mappe lunari, attraverso una lettera associata al nome."}
{"id": "286367", "revid": "842", "url": "https://it.wikipedia.org/wiki?curid=286367", "title": "Cray 2", "text": ""}
{"id": "286372", "revid": "729019", "url": "https://it.wikipedia.org/wiki?curid=286372", "title": "Coppa del Mondo di sci alpino 1990", "text": "La Coppa del Mondo di sci alpino 1990 fu la ventiquattresima edizione della manifestazione organizzata dalla Federazione Internazionale Sci; ebbe inizio l'8 agosto 1989 a Las Le\u00f1as, in Argentina, e si concluse il 18 marzo 1990 a \u00c5re, in Svezia. Nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 34 gare (9 discese libere, 6 supergiganti, 7 slalom giganti, 10 slalom speciali, 2 combinate), in 19 diverse localit\u00e0. Lo svizzero Pirmin Zurbriggen si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di supergigante; l'austriaco Helmut H\u00f6flehner vinse la Coppa di discesa libera, il norvegese Ole Kristian Furuseth e l'austriaco G\u00fcnther Mader quella di slalom gigante a pari merito e il tedesco occidentale Armin Bittner quella di slalom speciale. Marc Girardelli era il detentore uscente della Coppa generale.\nIn campo femminile furono disputate 33 gare (8 discese libere, 6 supergiganti, 8 slalom giganti, 9 slalom speciali, 2 combinate), in 16 diverse localit\u00e0. L'austriaca Petra Kronberger si aggiudic\u00f2 la coppa di cristallo; la tedesca occidentale Katrin Gutensohn vinse la Coppa di discesa libera, la francese Carole Merle quella di supergigante, l'austriaca Anita Wachter quella di slalom gigante e la svizzera Vreni Schneider quella di slalom speciale. La Schneider era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1990 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1990 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286374", "revid": "119562201", "url": "https://it.wikipedia.org/wiki?curid=286374", "title": "Vacuolo", "text": "I vac\u00f9oli sono degli organuli cellulari caratteristici delle cellule vegetali ma presenti sporadicamente in altri organismi (funghi, protozoi). Il termine \"vacuolo\" o \"vacuolo autofagico\" indica invece nella cellula animale un tipo di lisosoma.\nSono, in sintesi, delle vescicole delimitate da una membrana fosfolipidica detta \"tonoplasto\", e racchiudenti una soluzione acquosa, il \"succo vacuolare\".\nLe cellule vegetali mature contengono generalmente un grosso vacuolo che arriva a occupare tra l'80% e il 90% del volume interno della cellula; nelle cellule giovani, invece, i vacuoli sono piccoli e numerosi e tendono a fondersi man mano che la cellula si accresce.\nI vacuoli sono vescicole contenenti acqua e varie sostanze. Quando i vacuoli sono ringonfi d\u2019acqua la foglia \u00e8 distesa, ma se contengono poca acqua la foglia appare afflosciata; nel primo caso la pianta \u00e8 ben turgida, nel secondo appassisce. Talvolta nelle cellule adulte i vacuoli si riempiono di sostanze nutritive di riserva (per esempio l\u2019amido nelle cellule della patata). \nStruttura.\nIl vacuolo fa parte del sistema di endomembrane, che comprende anche l'apparato del Golgi, il reticolo endoplasmatico e la membrana cellulare. \nIl vacuolo \u00e8 circondato dal tonoplasto, una membrana plasmatica asimmetrica formata da fosfoglicolipidi e steroli liberi, importantissimi nella regolazione enzimatica e nel trasporto selettivo di sostanze attraverso la membrana. Il tonoplasto separa il vacuolo dal citosol. Le proteine inserite nello strato lipidico del tonoplasto, sono principalmente di trasporto (V-ATPasi e VAPPasi), tra cui vanno ricordate le acquaporine, facenti parte delle TIPs (proteine intrinseche del tonoplasto). Le TIPs sono le proteine pi\u00f9 abbondanti del tonoplasto, e sono essenziali nell'entrata di acqua all'interno del vacuolo. Le proteine intrinseche del tonoplasto inoltre sono utili per differenziare tra di loro i vari tipi di vacuoli. Infatti, le \u03b1 e le \u03b4 TIP sono caratteristiche dei vacuoli di riserva proteica (PSV Protein Storage Vacuole) mentre le \u03b3 TIP sono proprie dei vacuoli litici, dove presenti.\nIl succo vacuolare, nelle cellule vegetali, \u00e8 prevalentemente formato da:\nIl succo vacuolare presenta un pH compreso tra 4,5 e 5,5, pi\u00f9 acido di quello del citoplasma. Questa differenza \u00e8 dovuta alla presenza degli acidi organici e serve a facilitare l'attivit\u00e0 di diversi enzimi caratteristici del vacuolo (come quelli idrolitici). Uno sversamento del succo vacuolare all'interno del citosol porterebbe a gravi conseguenze per la cellula vegetale. \nIl vacuolo pu\u00f2 contenere anche inclusi solidi, per lo pi\u00f9 minerali, come ad esempio cristalli di ossalato di calcio. \nOrigine.\nLo studio della formazione dei vacuoli \u00e8 complesso: l'ipotesi pi\u00f9 accreditata \u00e8 quella definita GERL (golgi, reticolo endoplasmatico, lisosoma).\nIl grosso vacuolo di una cellula vegetale prende origine dalla fusione di diversi organelli detti provacuoli. I provacuoli a loro volta si formano per fusione di membrane tubulari provenienti da una particolare regione del reticolo endoplasmatico (RE) associata alla faccia trans del Golgi. Queste membrane sono ricche di enzimi lisosomiali, che degradano il materiale citoplasmatico e le membrane che, durante l'avvolgimento a gomitolo delle membrane tubulari, sono rimasti intrappolati in posizione interna. \nFunzioni.\nA una grande semplicit\u00e0 strutturale si contrappone per\u00f2 nel vacuolo una molteplicit\u00e0 di funzioni:\nI vacuoli vegetali sono molto simili alle vescicole animali, ma sono di dimensione maggiore, e svolgono numerose funzioni, tra cui, principalmente, quella di sostegno, inoltre quella di riserva, di acqua e di altre sostanze in essa disciolte o variamente disperse. \nIl succo vacuolare pu\u00f2 accumulare sostanze di scarto dei processi metabolici, come ad esempio l'acido ossalico, fino ad arrivare alla precipitazione di quest'ultimo. I cristalli di ossalato sono dei marker importanti per il riconoscimento delle droghe vegetali. \nLa funzione principale del vacuolo, cio\u00e8 quella di riserva energetica, non va intesa come una funzione svolta come uno statico stoccaggio. Molte molecole, attraverso sistemi di trasporto attivo, entrano all'interno del vacuolo e partecipano a reazioni enzimatiche, per poi fuoriuscire dal vacuolo. \nMetabolismo secondario.\nIl vacuolo ha grande importanza anche nello sviluppo e nella conservazione di metaboliti secondari. Questa rappresenta la funzione di maggior interesse per il settore farmaceutico. L'azione del tonoplasto e l'ambiente del succo vacuolare creano l'ambiente ideale per l'accumulo di diverse molecole idrofile (alcaloidi, flavonoidi, polifenoli, fenoli, glicosidi, zuccheri). La loro conservazione nel vacuolo permette di tenerli separati (o in concentrazioni moderate) nel citosol, in modo da non alterare gli equilibri cellulari. \nNegli ultimi anni, sono stati identificati diversi vacuoli per tipologie di sostanze al loro interno. Alcuni vacuoli extracellulari sono presenti nelle secrezioni dei laticiferi (accumuli di isopreni impiegati nelle gomme vegetali). \nVacuoli nei funghi.\nI vacuoli nelle cellule fungine svolgono funzioni simili a quelle delle piante e pu\u00f2 esistere pi\u00f9 di un vacuolo per cellula. Nelle cellule di lievito il vacuolo \u00e8 una struttura dinamica che pu\u00f2 modificare rapidamente la sua morfologia. Sono coinvolti in molti processi tra cui l'omeostasi del pH cellulare e della concentrazione di ioni, l'osmoregolazione, i processi degradativi e lo stoccaggio di aminoacidi e polifosfati. Ioni tossici, come stronzio (Sr2+), cobalto (II) (Co2+) e piombo(II) (Pb2+) vengono trasportati nel vacuolo per isolarli dal resto della cellula.\nVacuoli nei protisti.\nMolti protisti di acqua dolce possiedono vacuoli contrattili che, pompando acqua e sostanze in essa contenute, ne determinano flussi e riflussi, quindi ricambio, tra cavit\u00e0 interne e ambiente acquoso esterno."}
{"id": "286376", "revid": "74801", "url": "https://it.wikipedia.org/wiki?curid=286376", "title": "Morihei Ueshiba", "text": "Considerato uno dei pi\u00f9 grandi maestri di arti marziali della storia, \u00e8 stato il fondatore dell'Aikid\u014d e viene definito \"\u014csensei\" (gran maestro) dagli aikid\u014dka.\nLa vita.\nQuarto figlio e unico maschio di Yoroku Ueshiba e di sua moglie Yuki, era un bambino esile e molto fragile e venne spinto dal padre, uomo di politica, a praticare il sumo e il nuoto per irrobustire il proprio corpo. Comincia a praticare con costanza e dedizione le arti marziali a seguito di una vicenda che vede coinvolto il padre picchiato a sangue dai suoi avversari politici. Decide quindi di imparare le arti marziali per difendere se stesso e i suoi cari.\nFrequenta varie scuole e impara diversi stili di J\u016bjutsu e di Bukijutsu. L'arte che segner\u00e0 il suo cammino marziale sar\u00e0 per\u00f2 il Daito-Ryu Aiki Jujutsu, l'arte dai samurai della famiglia Takeda.\nIl suo principale maestro fu Takeda S\u014dkaku, considerato da alcuni uno degli ultimi veri samurai, che gli insegn\u00f2 il Dait\u014d ry\u016b conferendogli il grado di Menky\u014d kaiden e il certificato di maestro di Dait\u014d ry\u016b Aiki J\u016bjutsu. Aprir\u00e0 quindi un proprio Dojo a T\u014dky\u014d dove inizier\u00e0 a insegnare l'Aiki Bud\u014d, specchio del Dait\u014d ry\u016b e scheletro dell'Aikid\u014d. Fonder\u00e0 presto l'associazione Aikikai Foundation e il Kobukan d\u014dj\u014d ne diventer\u00e0 l'honbu d\u014dj\u014d.\nTrasferitosi sull'isola di Hokkaido in qualit\u00e0 di colono, verr\u00e0 a conoscenza di una tragica notizia che vedr\u00e0 coinvolto suo padre, ormai in fin di vita. Decider\u00e0 quindi di partire per Tanabe ed accorrere al capezzale del padre morente, ma durante il viaggio, incontrer\u00e0 una persona che segner\u00e0 profondamente la sua vita, il suo cammino spirituale e l'arte dell'Aikido. Costui fu \u014cnisabur\u014d Deguchi, capo di una setta shintoista chiamata \u014cmoto-ky\u014d. Decider\u00e0 quindi di recarsi ad Ayabe, nella sede dell'\u014cmoto-ky\u014d. \nDurante il suo soggiorno ad Ayabe suo padre muore. Morihei rimarr\u00e0 ad Ayabe per diversi anni diventando la guardia del corpo di \u014cnisabur\u014d Deguchi e partecipando insieme alla setta a diverse vicende.\nSuccessivamente si rec\u00f2 ad Iwama, nella prefettura di Ibaraki, dove fondera l'Ibaraki d\u014dj\u014d e l'Aiki Jinja, il tempio dell'Aikid\u014d. Qui fonder\u00e0 l'arte, la filosofia e la religione conosciuta col nome di Aikid\u014d e si dedicher\u00e0 allo studio del Bud\u014d e all'agricoltura.\nDa questo periodo in poi verranno narrati diversi aneddoti che vedranno protagonista Ueshiba in sbalorditive dimostrazioni anche di carattere sovrannaturale, testimoniate da diversi suoi allievi. Egli infatti da questo momento si presenter\u00e0 come l'incarnazione di una divinit\u00e0 shintoista, quale Il Re Dragone e affermer\u00e0 di dover compiere una missione: portare l'armonia nel mondo.\nMorir\u00e0 il 26 aprile 1969 per un cancro al fegato.\nEvoluzione dell'ispirazione: da \"daitoryu-Aiki-Jutsu\" ad \"Aiki-Do\".\nUeshiba nutr\u00ec sempre un forte orientamento verso il sentimento religioso shintoista ed esprimeva la propria spiccata vocazione a coltivare la propria spiritualit\u00e0 in forme molto personali, con rituali e pratiche Shintoiste che avevano radici antiche e che spesso erano di difficile comprensione anche per i suoi pi\u00f9 stretti allievi ed amici.\nMa fu durante il periodo del suo soggiorno ad Ayabe e soprattutto dopo la sofferta morte del padre che mor\u00ec senza che lui potesse rivederlo, che la vita del fondatore dell'Aikido ebbe una \"svolta\" spirituale determinante a seguito dell'incontro con un'importante personalit\u00e0 nipponica dei primi del Novecento, Onisaburo Deguchi, sacerdote di una setta nota come \"Omoto-kyo\", di cui il fondatore divenne amico e discepolo e la cui frequentazione ebbe un'importanza fondamentale nello svuiluppo della concezione dell'Aikido da parte di Morihei Ueshiba.\n\"Onisaburo Deguchi\", patriarca della religione \"Omoto\", fu anche il principale responsabile della parentesi \"politica\" della vita del fondatore dell'Aikido, il quale all'et\u00e0 di 36 anni si lasci\u00f2 indurre da Deguchi a seguirlo nei suoi progetti esagerati, se non folli, miranti ad espandere al di fuori dei confini del Giappone l'influenza del \"partito politico Omoto\" da lui fondato e della corrispondente \"religione Omoto\", spingendosi in Asia fino alla Mongolia dove trovarono pane per i loro denti e tale avventura politica su base religiosa fall\u00ec miseramente.\nAvventura collegata alla militanza del fondatore dell'Aikid\u014d nel partito politico collegato alle ideologie sociali della religione \"Omoto\", che gli cost\u00f2 quasi la vita, essendosi salvato da sicura morte unicamente per il miracoloso intervento \"in extremis\" del consolato giapponese, intervenuto all'ultimo momento quando nonostante si tramandino gesta epiche e fatti di combattimenti strabilianti ad opera del fondatore dell'Aikido sul territorio continentale asiatico, ormai catturati e arrestati dalle autorit\u00e0 cinesi, la loro fine sembrava gi\u00e0 segnata ed imminente.\nDopo queste manifestazioni di incontinenza politica, gli aderenti al partito Omoto pare fossero stati tenuti di mira per un po' di tempo in Giappone e fossero anche socialmente osteggiati, ma il fondatore dell'Aikid\u014d pare non abbia sofferto troppo di ci\u00f2, poich\u00e9 dopo tale parentesi si disgiunse stabilmente dalla politica per immergersi completamente nella sua ricerca spirituale, da cui trasse infine i presupposti per questa nuova ed in un certo senso rivoluzionaria disciplina consistente in quell'innovativa \"arte marziale spirituale\" denominata \"Aikid\u014d\"."}
{"id": "286378", "revid": "2062050", "url": "https://it.wikipedia.org/wiki?curid=286378", "title": "Emergentismo", "text": "L'emergentismo in filosofia della mente \u00e8 la corrente di chi ritiene che la mente sia un \"fenomeno emergente\", ovvero che i fenomeni mentali siano \"propriet\u00e0 emergenti\" del cervello.\nLe principali tesi sostenute dagli emergentisti sono:\nInoltre, gli emergentisti (in genere) condividono:\nStoricamente, l'emergentismo nasce dal tentativo di trovare una \"via di mezzo\" tra posizioni epistemologiche contrapposte: meccanicismo e vitalismo; monismo materialista e dualismo cartesiano; riduzionismo e olismo; oggettivismo scientista e soggettivismo umanistico.\nLa convinzione che l'emergentismo possa risolvere tali annose \"dispute\" si basa sul fatto che il concetto di emergenza sembra in grado di precisare scientificamente l'antica idea secondo cui \"una totalit\u00e0 \u00e8 maggiore della somma delle sue parti\". Secondo gli emergentisti, quel qualcosa che fa s\u00ec che una totalit\u00e0 sia maggiore della somma delle parti \u00e8 proprio ci\u00f2 che \u00abemerge\u00bb da essa. Dunque ci sono: le parti, la loro somma, il \"quid\" emergente.\nI riduzionisti di ogni luogo ed epoca, secondo gli emergentisti, vedono solo le parti o, al pi\u00f9, la loro somma; negano o misconoscono il \"quid\" emergente. Vitalisti, dualisti cartesiani e spiritualisti in genere, d'altra parte, confondono il \"quid\" emergente con una sostanza ontologicamente autonoma e, come tale, soprannaturale.\nSecondo l'emergentismo, la stagnante controversia tra queste epistemologie estremiste e fallaci si risolve riconoscendo l'esistenza e l'importanza del \"quid\" emergente ma negandone al contempo sia l'autonomia ontologica, sia la natura sostanziale. Tutti i fenomeni emergenti, compresa la mente, sono fenomeni spontanei, di natura processuale, naturalmente generati dall'insieme delle interazioni tra le parti della totalit\u00e0 da cui emergono.\nStoria dell'emergentismo.\nIl primo emergentismo (o \"British Emergentism\").\nLa dottrina nasce negli anni Venti del Novecento, nell'ambito della filosofia inglese. I primi emergentisti, Conwy Lloyd Morgan e Charles D. Broad, mutuano il concetto di emergenza da George H. Lewes, che \u00e8 il primo a utilizzare la parola \u00abemergenza\u00bb in senso tecnico-filosofico, associandola al concetto di \"effetto eteropatico\" elaborato da John Stuart Mill nel suo \"System of Logic\" (1843).\nMorgan e Broad producono una teoria coerente e originale, secondo la quale nel corso dell'evoluzione naturale emergono fenomeni nuovi e imprevedibili in base alla conoscenza degli stadi evolutivi precedenti. Tali fenomeni, tra i quali la vita e la mente, non hanno nulla di soprannaturale e tuttavia le loro propriet\u00e0 non sono deducibili da quelle delle componenti dei sistemi naturali ai quali essi sono associati.\nNel \"British Emergentism\" sono gi\u00e0 presenti i tre cardini intorno ai quali la filosofia emergentista si svilupper\u00e0 per tutto il Novecento: l'applicazione alla mente e alla vita della medesima categoria concettuale (l'emergenza); l'inserimento di tale categoria nel panorama concettuale dell'evoluzionismo; la visione del mondo come stratificazione di livelli di complessit\u00e0 gerarchicamente organizzati.\nIl primo emergentismo, tuttavia, contiene anche delle criticit\u00e0 non di poco conto, destinate a richiamare l'attenzione dei detrattori dell'emergentismo. Le principali criticit\u00e0 sono: la confusione tra dimensione diacronica e dimensione sincronica dell'emergenza; il problema della cosiddetta \"causazione verso il basso\" (\"top-down causation\") - che viene contrapposta alla \"bottom-up\" (causazione dal basso), in cui certe forme di emergenza prevedono che modelli inaspettatamente complessi, come quelli dei fenomeni coscienti, per esempio, possono emergere da attivit\u00e0 di un livello inferiore - e l'ipotesi delle cosiddette \"forze configurazionali\".\nNonostante queste criticit\u00e0, l'emergentismo conosce nel 1926 un momento di notoriet\u00e0 internazionale, al quale segue per\u00f2 un lungo periodo di disinteresse da parte di filosofi e scienziati. Unica eccezione rilevante, il contributo di Ernest Nagel che nel 1961 distingue con chiarezza le due forme principali di emergenza: l'emergenza \"diacronica\" (emergenza nel tempo di nuove strutture fisiche, a partire da strutture fisiche preesistenti) e l'emergenza \"sincronica\" (emergenza di fenomeni imprevedibili a partire da strutture fisiche).\nLe reti neurali.\nLe reti neurali e il modello connessionista ad esse associato hanno un posto d'onore nella storia dell'emergentismo.\nInventate nel 1943 da Warren McCulloch e Walter Pitts richiamano subito l'attenzione di alcuni fra i pi\u00f9 brillanti ricercatori del Novecento.\nNel 1969 Marvin Minsky e Seymour Papert, dopo aver studiato la rete nota come \"percettrone\", si dichiarano pessimisti sul futuro sviluppo delle reti neurali. Data l'autorevolezza dei due studiosi, la ricerca sulle reti neurali conosce cos\u00ec una decisa battuta d'arresto.\nTuttavia, nel 1982, John J. Hopfield pubblica un celebre articolo in cui descrive le reti oggi note come \"reti di Hopfield\". Nel suo articolo, Hopfield chiama \"emergenti\" le propriet\u00e0 delle reti da lui studiate. Dopo la pubblicazione dell'articolo, non solo la ricerca sulle reti neurali riprende con grande vigore, ma da quel momento in poi il concetto di emergenza viene applicato sistematicamente alle reti di Hopfield e, per estensione, a tutte le reti neurali.\nPochi anni dopo, nel 1986, il \"gruppo PDP\" dell'Universit\u00e0 della California, coordinato da David E. Rumelhart e James L. McClelland, pubblica un testo in cui viene confutato definitivamente il pessimismo di Minsky e Papert. Il testo del gruppo PDP riscuote un buon successo editoriale e spinge il concetto di emergenza alle luci della ribalta.\nLa teoria della complessit\u00e0.\nLa teoria (o scienza) della complessit\u00e0, paradigma concettuale della maggioranza degli emergentisti contemporanei, affonda le proprie radici nella cibernetica e nella teoria dell'auto-organizzazione.\nNata nel 1946, nel contesto delle leggendarie \"Macy Conferences\" di New York, la cibernetica di Norbert Wiener rappresenta il primo sguardo scientifico ai fenomeni di auto-organizzazione.\nNel 1958 Oliver Selfridge, allievo di Wiener, descrive il primo programma ad \"architettura emergente\": \"Pandemonium\". Il software emergente \u00e8 strettamente connesso sia all'auto-organizzazione, sia all'emergenza, in quanto in esso un ordine, un'organizzazione spontanea, \"emerge\" dalle interazioni di molte unit\u00e0 disordinate e disorganizzate.\nNegli anni Sessanta l'auto-organizzazione viene studiata a fondo da numerosi ricercatori: Heinz von Foerster e W. Ross Ashby sviluppano e ampliano la cibernetica di Wiener; John H. Holland, anche lui allievo di Wiener, concepisce gli algoritmi genetici e ne studia le propriet\u00e0 emergenti; Evelyn Fox Keller e Lee Segal riscoprono il lavoro pionieristico di Alan Turing sulla morfogenesi e l'auto-organizzazione e ne proseguono l'opera.\nNel 1970 John Conway inventa il gioco della vita, che contribuisce a diffondere la teoria degli automi cellulari di John von Neumann e Stanislaw Ulam. Tutta la teoria degli automi cellulari ruota intorno al concetto di auto-organizzazione.\nNegli anni Settanta Henri Atlan e altri riconoscono che l'auto-organizzazione non \u00e8 altro che un fenomeno emergente che si manifesta quando un sistema complesso si trova in equilibrio in una delicata condizione definita \"margine del caos\": l'attenzione degli studiosi si sposta cos\u00ec dall'auto-organizzazione ai sistemi complessi al margine del caos e, a partire dal 1978, l'espressione \u00abteoria della complessit\u00e0\u00bb comincia a sostituirsi a \u00abcibernetica\u00bb.\nNel 1984, mentre in Europa la nascita della nuova epistemologia viene sancita da due importanti convegni internazionali (a Montpellier e a Milano), negli Stati Uniti nasce l'istituto destinato a diventare il pi\u00f9 importante centro internazionale di studi sulla complessit\u00e0: il Santa Fe Institute.\nSempre nel 1984, l'emergentista Douglas R. Hofstadter fonda presso l'Universit\u00e0 del Michigan il \"FARG\" (Fluid Analogies Research Group), gruppo di ricerca sulle analogie fluide, che riprende, con brillanti risultati, gli studi sul software ad architettura emergente inaugurati da Selfridge.\nTutti i ricercatori del Santa Fe Institute e del FARG si riconoscono nell'epistemologia emergentista e il loro lavoro contribuisce a dimostrare che i cardini del pensiero emergentista sono scientificamente ineccepibili.\nIl secondo emergentismo.\nNel brevissimo periodo compreso tra il 1977 e il 1980, un eterogeneo gruppo di pensatori pubblica una serie di lavori in cui l'emergentismo viene riscoperto e celebrato come potente paradigma filosofico. Tali studiosi appaiono convinti che l'epistemologia emergentista sia in grado di superare la diatriba tra monismo materialista e dualismo cartesiano, diatriba ancora presente in filosofia della mente.\nIl contributo di questi autori \u00e8 determinante nella storia dell'emergentismo: da un lato, vengono alla luce i limiti di una posizione troppo vicina al vecchio \"British Emergentism\"; d'altro lato, si evidenziano le potenzialit\u00e0 epistemologiche di tale dottrina, purch\u00e9 essa venga \"aggiornata\" alla scienza degli anni Ottanta.\nI principali autori del \"secondo emergentismo\" sono: Joseph Margolis, Edgar Morin, Karl Popper, Roger Sperry, Mario Bunge e Douglas R. Hofstadter.\nLa lontananza tra le posizioni epistemologiche da cui provengono questi autori \u00e8 notevole; eppure tutti loro si riconoscono nell'emergentismo, quasi fosse un vero e proprio ecumenismo epistemologico.\nRispetto al primo emergentismo, l'epistemologia che prende forma dalle riflessioni di questi emergentisti abbandona l'ipotesi delle \"forze configurazionali\" (l'espressione \u00e8 di B. McLaughlin), ritenendola scientificamente implausibile, e gli autori che, nonostante tutto, continuano a difenderla, vengono isolati e tacciati di dualismo.\nAnche la questione della \"causazione verso il basso\" (l'espressione \u00e8 di D. T. Campbell) viene completamente risolta, in particolare grazie all'interpretazione sistemica avanzata da Morin.\nDopo la distinzione tra emergenza diacronica ed emergenza sincronica, effettuata da Nagel gi\u00e0 vent'anni prima, il deciso rifiuto dell'ipotesi delle forze configurazionali e la ridefinizione chiarificatrice del problema della causazione verso il basso, da parte dei neoemergentisti, costituiscono di fatto il superamento e la risoluzione di tutte le principali criticit\u00e0 presenti nel primo emergentismo.\nL'emergentismo oggi.\nDopo la diffusione dei risultati conseguiti dal gruppo PDP, lo sviluppo delle reti neurali \u00e8 stato inarrestabile e oggi le reti neurali trovano applicazione nei pi\u00f9 svariati campi.\nNel ventennio successivo alla nascita del Santa Fe Institute e del FARG, la scienza della complessit\u00e0 e la computazione emergente hanno fatto progressi incredibili e hanno prodotto nuove discipline, tra cui la vita artificiale (\"Artificial Life\") e l'intelligenza collettiva (\"Swarm Logic\"); nuovi modelli, tra cui quello dei sistemi multi-agenti e quello delle \"procedure generative vincolate\" (\"Constrained Generative Procedures\") che include, tra le altre cose, algoritmi genetici, automi cellulari e reti neurali; innumerevoli simulazioni e videogiochi basati su software ad architettura emergente (in Italia il pi\u00f9 famoso \u00e8 certamente \"The Sims\" di Will Wright).\nNegli scritti dei neoemergentisti, filosofi di ispirazione \"umanistica\" cos\u00ec come filosofi di ispirazione \"analitica\", scienziati vicini alla filosofia cos\u00ec come scienziati dichiaratamente avversi ad essa, grandi pensatori cos\u00ec come scrittori dell'ultima ora, hanno trovato ispirazione e autorevoli riferimenti.\nNegli ultimi anni, un numero crescente di ricercatori - verosimilmente \"sedotti\" dalla potenza delle reti neurali, dall'eleganza delle simulazioni realizzate dagli scienziati della complessit\u00e0 o, ancora, dal fascino degli scritti degli autori che si sono ispirati al secondo emergentismo - ha dichiarato la propria convinzione che la mente sia un fenomeno emergente, associato al funzionamento del sistema nervoso.\nBench\u00e9 tale dichiarazione, in genere non accompagnata da dettagliate precisazioni sulla propria posizione epistemologica, non sia a rigore sufficiente per inscrivere l'autore tra le file degli emergentisti, dall'esame dei testi \u00e8 facile convincersi che, nella maggioranza dei casi, chi sostiene la tesi della \"mente come emergenza\" condivide anche le altre principali tesi degli emergentisti."}
{"id": "286379", "revid": "1543377", "url": "https://it.wikipedia.org/wiki?curid=286379", "title": "Bruno Buozzi", "text": "Fu tra i pi\u00f9 autorevoli sindacalisti italiani della prima met\u00e0 del Novecento e deputato socialista dal dicembre 1919 al novembre 1926. Fu ucciso dai tedeschi a Roma, in localit\u00e0 La Storta, il 4 giugno 1944.\nBiografia.\nNacque da Orlando e Maddalena Gusti.\nCostretto a lasciare la scuola dopo le elementari, fece, da ragazzo, il meccanico aggiustatore. Quando si trasfer\u00ec a Milano, trov\u00f2 lavoro come operaio specializzato metallurgico alle Officine Marelli e poi alla Bianchi.\nL'adesione al sindacato ed al Partito Socialista.\nNel 1905 ader\u00ec al PSI, militando nella fazione riformista di Turati, ed entr\u00f2 nel sindacato degli operai metallurgici, divenendone poco tempo dopo membro del consiglio direttivo. Avversario di ogni estremismo politico, respinse la violenza come mezzo di lotta e abbracci\u00f2 l\u2019idea della gradualit\u00e0 delle conquiste sindacali (prima fra tutte la giornata lavorativa di otto ore), convinto che la democrazia dovesse essere in primo luogo nelle fabbriche.\nNel 1911 fu eletto segretario generale della Federazione italiana operai metallurgici (F.I.O.M.), carica che conserv\u00f2 ininterrottamente sino al 1926, quando il sindacato fu sciolto d'imperio dal fascismo.\nSi trasfer\u00ec quindi con la famiglia a Torino, dove, a fronte del tumultuoso sviluppo della crescente industria automobilistica, era la sede nazionale della FIOM.\nNell'aprile del 1912 fu eletto membro del consiglio direttivo della Confederazione generale del lavoro (C.G.d.L.), organismo nel quale fu riconfermato ad ogni successivo rinnovo.\nSotto la sua guida la FIOM, dilaniata dal conflitto fra sindacalisti \"puri\" e attivisti socialisti massimalisti che ritenevano che il sindacato dovesse essere solo uno strumento per la lotta politica volta alla conquista del potere da parte del proletariato, seppe riguadagnare il sostegno degli operai e riusc\u00ec nel 1913, dopo un lungo sciopero di tre mesi, a stipulare un accordo con valore di contratto collettivo, che prevedeva, fra l'altro, la riduzione di tre ore dell'orario settimanale di lavoro.\nNel 1920 venne eletto per la prima volta deputato alla Camera per il Partito Socialista Italiano.\nNel settembre del 1920 fu l'ideatore e il principale promotore delle agitazioni sindacali che culminarono nell'occupazione delle fabbriche metallurgiche.\nNelle elezioni politiche del 1921 venne rieletto deputato nelle liste del PSI. Schierato con la corrente riformista nel Congresso socialista di Livorno, nel 1922 segu\u00ec Matteotti e Turati nel Partito Socialista Unitario.\nL'attivit\u00e0 antifascista.\nNelle elezioni politiche del 1924 venne rieletto deputato nelle liste del PSU.\nContinuamente corteggiato da Mussolini sin dal 1919, al contrario di altri eminenti sindacalisti socialisti che cedettero al collaborazionismo con il fascismo, a partire dall'11 giugno 1924, ovvero dopo la crisi politica determinata dall'omicidio Matteotti, inizi\u00f2 a sfidare apertamente il regime, aderendo alla cosiddetta secessione aventiniana e rappresentando, insieme a Filippo Turati, il Partito Socialista Unitario in seno al \"Comitato dei sedici\".\nNel marzo del 1925, gi\u00e0 nel periodo iniziale del regime fascista, guid\u00f2 gli ultimi imponenti scioperi degli operai metallurgici. Nel dicembre del 1925, rimasto l'unico sindacalista di un certo rilievo a non volersi piegare di fronte al fascismo, si vide costretto da un imperativo morale a succedere a Ludovico D'Aragona nella guida della Confederazione Generale del Lavoro.\nNonostante fosse perseguitato dal regime, minacciato pi\u00f9 volte di morte e aggredito dagli squadristi a Torino nel 1924, divenne segretario generale della CGdL nel dicembre 1925.\nL'esilio a Parigi e in Francia.\nPer salvaguardare la propria incolumit\u00e0, nell'ottobre del 1926 fu costretto a trasferirsi in Francia, ove ricostitu\u00ec la CGdL in esilio. Si install\u00f2 con la propria famiglia a Parigi, dove si occup\u00f2 della difesa dei diritti dei lavoratori italiani emigrati all'estero e fece attiva opera antifascista attraverso la direzione del giornale \"L'Operaio Italiano\" che, pubblicato in formato ridotto, venne fatto circolare clandestinamente anche in Italia.\nIntanto, il 9 novembre 1926 la Camera dei deputati, riaperta su ordine di Mussolini per approvare le leggi eccezionali, deliberava anche la decadenza dei 123 deputati aventiniani, tra cui Bruno Buozzi.\nMilit\u00f2 nel PSULI di Filippo Turati, il nome assunto dal PSU in esilio nel 1927, e partecip\u00f2 alle iniziative della Concentrazione antifascista e della Federazione Sindacale Internazionale.\nDurante la guerra di Spagna, per incarico del suo partito diresse l'opera d'organizzazione, raccolta e invio di aiuti alla Repubblica democratica attaccata dai franchisti.\nL'ammirazione e la dedizione quasi filiale per Filippo Turati lo spinse a prendersi cura dell'anziano leader socialista fino alla sua morte: Turati si spense il 29 marzo 1932 proprio nella casa parigina di Buozzi.\nL'arresto a Parigi, il confino in Italia e la liberazione.\nNel 1940 alla vigilia dell'occupazione tedesca di Parigi, Buozzi si trasfer\u00ec a Tours nella cosiddetta \"Francia Libera\".\nNel febbraio del 1941 torn\u00f2 nella capitale francese, spinto dal comprensibile desiderio di far visita alla figlia partoriente; il 1\u00ba marzo 1941 fu arrestato dai tedeschi su richiesta delle autorit\u00e0 italiane e rinchiuso nel carcere de La Sant\u00e9, dove ebbe modo di ritrovare il collega e amico della CGdL Giuseppe Di Vittorio, assieme al quale fu poi trasferito in Germania e, di qui, in Italia. \nIl regime fascista lo assegn\u00f2 quindi al confino a Montefalco in provincia di Perugia, ove rimase per due anni, prendendo alloggio in un piccolo stabile in prossimit\u00e0 delle mura urbiche. Sulla facciata \u00e8 stata apposta una lapide commemorativa.\nDurante questo periodo pot\u00e9 comunque recarsi pi\u00f9 volte a Torino per motivi di famiglia, trasferte che egli sfrutt\u00f2 anche per riprendere i contatti con esponenti sindacali e politici antifascisti.\nDopo il rovesciamento di Mussolini del 25 luglio 1943, venne liberato il 30 luglio 1943.\nAssieme a Sandro Pertini, giunto a Roma subito dopo essere stato a sua volta liberato dal confino di Ventotene, s'impegn\u00f2 affinch\u00e9 fossero liberati dall'isola tutti i confinati:\nIl 9 agosto 1943, il Ministro dell\u2019Industria e Lavoro del Governo Badoglio, Leopoldo Piccardi, commissari\u00f2 le strutture corporative fasciste e nomin\u00f2 Buozzi al vertice dell'\"Organizzazione dei lavoratori dell'industria\" (che, come tutti i sindacati di origine corporativa, il governo Badoglio intendeva ricostruire affidandola alle forze democratiche): Buozzi divenne commissario, il comunista Giovanni Roveda e il democristiano Gioacchino Quarello vicecommissari. Giuseppe Mazzini fu nominato commissario della Confindustria. \nBuozzi e gli altri commissari sindacali accettarono l'incarico a condizione di mantenere la propria indipendenza politica rispetto al governo, nei confronti del quale rivendicarono l'immediata scarcerazione dei detenuti politici, il ripristino della piena libert\u00e0 di stampa e la sollecita conclusione di un armistizio con gli Alleati.\nA seguito della caduta del fascismo, presero il via nell'Italia settentrionale una serie di scioperi e di agitazioni contro i razionamenti alimentari e la prosecuzione della guerra, che culminarono nello sciopero generale di Torino del 18-20 agosto. Buozzi e Roveda si recarono nel capoluogo piemontese con il ministro Piccardi per definire una trattativa che portasse alla conclusione dello sciopero, dalla quale scatur\u00ec il maggior risultato raggiunto in campo sindacale durante i \"quarantacinque giorni\" del primo governo Badoglio. \nInfatti, il 2 settembre 1943 fra le Confederazioni dei lavoratori dell'industria e la Confederazione degli industriali venne siglato l'accordo che ripristin\u00f2 le norme sindacali soppresse dai fascisti con il Patto di Palazzo Vidoni a Roma, stipulato fra la Confindustria e la Confederazione fascista delle corporazioni il 2 ottobre 1925, all\u2019indomani della vittoria dei comunisti nelle elezioni delle Commissioni interne del 1924 alla Fiat. Il nuovo accordo, che prese il nome di \"patto Buozzi-Mazzini\", reintrodusse, dopo 18 anni, il diritto dei lavoratori ad eleggere nei luoghi di lavoro le Commissioni Interne, attribuendo alle stesse anche poteri di contrattazione collettiva a livello aziendale. Alle elezioni delle commissioni interne tenutesi nell'Italia del Sud alla fine del 1943 furono chiamati a esprimersi, diversamente da come accadeva prima, tutti i lavoratori e non solamente gli iscritti al sindacato.\nL'ingresso in clandestinit\u00e0 e la cattura da parte dei fascisti.\nIl 10 settembre 1943 combatt\u00e9 agli ordini di Sandro Pertini a Porta San Paolo con i primi gruppi di resistenza socialisti a fianco dei granatieri di Sardegna, nel tentativo di contrastare l'ingresso nella Capitale delle truppe tedesche.\nDopo l'occupazione tedesca di Roma entr\u00f2 in clandestinit\u00e0 sotto il falso nome di Mario Alberti e s'impegn\u00f2 a preparare la rinascita del sindacato unitario italiano, nel dialogo con Giuseppe Di Vittorio e Achille Grandi: fu tra i protagonisti della stesura del cosiddetto Patto di Roma che port\u00f2 alla costituzione della C.G.I.d.L. unitaria.\nIl progetto di ricostruzione del sindacato portato avanti da Buozzi era avversato dalla dirigenza comunista di Roma. Mauro Scoccimarro, nelle lettere inviate al centro dirigente comunista di Milano, esprime duri giudizi su Buozzi accusandolo di riformismo. Nella lettera del 2 marzo 1944 si legge che Buozzi \u00abnel campo sindacale sostiene tesi del pi\u00f9 putrido riformismo\u00bb e che i comunisti contestavano la sua nomina a presidente decisa al convegno sindacale di Bari. Nella lettera del 30 marzo \u00e8 riportato che \u00abi riformisti contano su Buozzi per ricostruire il vecchio apparato mandarinesco della confederazione e noi abbiamo il dovere di impedirlo\u00bb.\nDurante la clandestinit\u00e0 Buozzi trov\u00f2 ospitalit\u00e0 presso un amico colonnello e, quando questi dovette darsi alla macchia, cerc\u00f2 un altro precario rifugio, dove fu sorpreso dalla polizia fascista. Era il 13 aprile 1944. Fermato per accertamenti e condotto nella prigione di via Tasso, i fascisti scoprirono la vera identit\u00e0 del sindacalista socialista. \nAl contrario, secondo lo storico Gabriele Mammarella la cattura di Buozzi sarebbe stata frutto non di un arresto casuale, ma dell'impegno del capitano delle SS Erich Priebke, vice comandante del quartier generale della Gestapo in Via Tasso a Roma, per il quale il sindacalista socialista rappresentava \u00abuna preda prelibata\u00bb. Infatti, pare che Mussolini avrebbe voluto strappare a Buozzi un suo avallo alla nuova legislazione sul lavoro varata della Repubblica sociale.\nLa Gestapo a Roma aveva a libro paga parecchi delatori, tra i quali un ragazzo molto giovane \u00abcompletamente sbarbato\u00bb, che operava come staffetta \u00abnelle file dei partigiani socialisti di Trastevere\u00bb. \nSi trattava di un certo \u00abFranz Muller\u00bb, che arrestato tempo prima dai tedeschi fin\u00ec per offrire i suoi servigi a Priebke, tra l'altro indicandogli il rifugio di Buozzi.\nIl CLN di Roma tent\u00f2 a pi\u00f9 riprese, ma senza successo, di organizzarne l'evasione. Il 1\u00ba giugno 1944, quando gli americani erano ormai alle porte della Capitale, il nome di Bruno Buozzi fu incluso dalle SS in un elenco di 160 prigionieri destinati ad essere evacuati da Roma.\nL'assassinio da parte delle SS.\nNella notte del 3 giugno 1944, mentre gli alleati si accingevano ad entrare da sud nella Capitale, i tedeschi in fuga caricarono su due autocarri i prigionieri di Via Tasso per trasferirli a Verona; erano in gran parte socialisti appartenenti alle Brigate Matteotti o membri del Fronte militare clandestino. Il comandante delle Brigate Matteotti, Giuseppe Gracceva e i passeggeri del primo camion si salvarono perch\u00e9 l'automezzo era guasto e non part\u00ec. Sul secondo camion fu caricato Buozzi, con altri tredici prigionieri; al momento della partenza, essendo il camion sovraccarico, Buozzi fu invitato a scendere, ma prefer\u00ec cedere il posto ad un altro prigioniero.\nL'autocarro si avvi\u00f2 lungo la via Cassia, ingombra di truppe naziste in ritirata, accodandosi alla lunga teoria di veicoli diretti al nord. All'alba del 4 giugno, giunti all'altezza del km 14,200 della Cassia (oggi nel quartiere romano de \"La Giustiniana\"), presso la localit\u00e0 \"La Storta\", forse per la difficolt\u00e0 di proseguire, l'automezzo si ferm\u00f2 e i prigionieri furono fatti scendere. Buozzi e gli altri tredici prigionieri furono portati in aperta campagna e rinchiusi in una rimessa della tenuta Grazioli per la notte; nel pomeriggio furono brutalmente sospinti in una vicina valletta e vennero tutti assassinati con un colpo di pistola alla testa.\nL'autore materiale dell'eccidio fu un anziano ufficiale delle SS, Hans Kahrau, ma \u00e8 incerto se egli abbia agito di sua iniziativa, oppure se abbia dato corso a un ordine ricevuto da suoi superiori. In realt\u00e0, gli storici non sono ancora giunti ad una ricostruzione definitiva di questo eccidio: alcuni suppongono che il camion si sia fermato per un guasto o per un sabotaggio, e che quindi i prigionieri fossero diventati un peso inutile durante la fuga verso il nord; secondo altri, l'ordine di fucilazione era gi\u00e0 giunto prima della partenza dell'autocolonna (o giunse pi\u00f9 tardi: infatti, alcuni contadini riferirono agli americani di aver visto arrivare una motocicletta tedesca). Secondo Paolo Monelli in \"Roma 1943\", i 14 uomini vennero giustiziati su iniziativa di Kahrau per fare posto al bottino di guerra. Nella biografia dedicata alla vita di Bruno Buozzi edita nel 2014 da Ediesse, \"Bruno Buozzi 1881-1944. Una storia operaia di lotte, conquiste e sacrifici\", Gabriele Mammarella ricostruisce dettagliatamente la vicenda dell'eccidio attraverso una serie di documenti inediti mai analizzati in precedenza.\nSecondo molti autori l'ordine di trucidare i 14 prigionieri sarebbe stato impartito dal capitano delle SS Erich Priebke, vice comandante del quartier generale della Gestapo in Via Tasso a Roma. Tuttavia, dal punto di vista della \"verit\u00e0 giudiziaria\", Priebke non \u00e8 mai stato portato a processo per l'eccidio de La Storta, essendo stato il procedimento aperto a suo carico archiviato.\nAnzi, l'anziano criminale di guerra ottenne la condanna per diffamazione a mezzo stampa della Casa Editrice Mursia e del giornalista e storico della Resistenza Cesare De Simone, autore, nel 1994, del saggio \u00ab\"Roma citt\u00e0 prigioniera - i 271 giorni dell'occupazione nazista\"\u00bb, in cui Priebke veniva indicato come colui che ordin\u00f2 l'uccisione dei partigiani prelevati dalla prigione di via Tasso.\nNella sentenza di primo grado del 2001 l'ex-ufficiale delle SS aveva ottenuto anche il risarcimento del danno alla sua onorabilit\u00e0, quantificato dal Tribunale di Roma nella somma di venti milioni di lire. Nel 2005 la Corte d\u2019appello di Roma neg\u00f2 il diritto di Priebke al risarcimento. Con sentenza n.7635 del 30 marzo 2010 la Suprema Corte di Cassazione rigett\u00f2 il ricorso di Priebke, confermando il giudizio della Corte d\u2019appello, affermando che egli non aveva fornito \u00abla prova della effettiva lesione\u00bb della sua onorabilit\u00e0.\nI corpi delle vittime de La Storta furono recuperati nei giorni immediatamente successivi all'eccidio, dopo essere stati individuati dagli Alleati su indicazione dei contadini del luogo: le salme furono trasportate a Roma all'Ospedale Santo Spirito per l'autopsia ed il riconoscimento, mentre i funerali si svolsero l'11 giugno nella chiesa del Ges\u00f9.\nBruno Buozzi fu poi sepolto al Cimitero del Verano di Roma.\nIl \"Patto di Roma\", frutto dell'impegno di Buozzi.\nLa morte imped\u00ec a Buozzi di firmare il Patto di Roma che fece rinascere la CGIL: il Patto fu sottoscritto infatti il 9 giugno 1944, ma, per onorare la sua memoria e ricordare il suo impegno nelle trattative che resero possibile l'accordo, nel testo venne apposta la data del suo ultimo giorno di vita: 4 giugno 1944\nIl suo ruolo di co-Segretario generale della CGIdL e di firmatario del Patto di Roma, assieme a Di Vittorio e Grandi, fu assunto dal sindacalista socialista Emilio Canevari, poi sostituito da Oreste Lizzadri.\nBruno Buozzi nel ricordo dei suoi compagni.\nIl 7 giugno 1944 il quotidiano del PSI, \"Avanti!\", riapparso per la prima volta pubblicamente nella Roma liberata, diede, in edizione straordinaria, la notizia dell'eccidio romano de La Storta del 4 giugno, titolando: \"Bruno Buozzi Segretario della Confederazione Generale del Lavoro assassinato dai nazisti con altri 14 compagni\" (in realt\u00e0 il numero dei martiri assassinati dai nazisti era di 14, compreso Buozzi).\nIl 4 luglio 1944 al Teatro Adriano di Roma, alle ore 18, il segretario del Pietro Nenni parl\u00f2 ai cittadini della Capitale a un mese dalla sua liberazione e dalla morte di Buozzi, mentre il Nord-Italia era ancora sotto il giogo nazi-fascista.\nIl leader socialista espresse la propria gioia per la liberazione della citt\u00e0 e al tempo stesso il dolore per il fatto che Bruno Buozzi non fosse presente con lui a vivere questa gioia: \u00abi briganti nazi-fascisti in fuga\u00bb - disse - hanno \u00ababbattuto\u00bb l'infaticabile sindacalista antifascista, \u00abassieme a tredici volontari della libert\u00e0\u00bb, proprio alla vigilia dell'ingresso delle truppe alleate a Roma.\nBuozzi, afferm\u00f2 Nenni nel suo discorso, \u00abnon era l\u2019uomo uscito dalla sua classe per passare ad altra classe\u00bb, aveva \u00abuna formazione fatta nella strada e non nelle scuole [...] una tendenza alla osservazione della vita pi\u00f9 che allo studio astratto della vita\u00bb, era un uomo \u00abche si \u00e8 sempre posto di fronte ai problemi della vita e della lotta sentendosi il rappresentante di coloro che da giovane lo avevano strappato all\u2019officina per farne prima un rappresentante di leghe, poi il segretario generale della FIOM, infine il segretario generale della Confederazione del Lavoro\u00bb.\n\u00abIeri\u00bb, nella \u00aballucinante rovina\u00bb di Cassino, \u00abvidi un vecchio contadino curvo sotto il peso della solforatrice e che nel sole infuocato andava alla ricerca di qualche tralcio di vite scampata per miracolo all\u2019uragano di ferro e di fuoco. In quel contadino Bruno Buozzi avrebbe celebrato il lavoro che fa rinascere la civilt\u00e0 dove la guerra ha tutto distrutto [...] e avrebbe salutato il mondo nuovo che rinasce sulle rovine del vecchio mondo.\nAggrappiamoci a questa speranza, a questa certezza: ci salveremo col lavoro liberato dallo sfruttamento del capitalismo\u00bb e \u00abcol socialismo ricondotto alla fatica senza fatica dei costruttori di una nuova civilt\u00e0\u00bb.\nAd un anno esatto dall\u2019assassinio di Buozzi, il Segretario generale della CGIL Giuseppe Di Vittorio cos\u00ec ricord\u00f2 il suo compagno di lotta sindacale e antifascista ed amico: \nCommemorazioni e onoranze.\nDurante la lotta di Resistenza in Piemonte, venne intitolata a Bruno Buozzi una divisione delle Brigate Matteotti costituita da ben sette brigate, che ebbe il proprio centro operativo a Torino e nelle zone immediatamente limitrofe.\nDopo la Liberazione, nel 1949 il Comune di Roma eresse un monumento in Via Giulio Galli, localit\u00e0 La Storta con l'indicazione dei nominativi e delle professioni dei 13 assassinati di cui si conosceva l'identit\u00e0. Mancava quella del 14\u00b0 martire, di cui si sapeva solo che probabilmente si trattava di una spia inglese. Solo nel 2007 l'\u00abinglese sconosciuto\u00bb venne identificato nell'ebreo ungherese Gabor Adler, \"alias\" il capitano inglese \"John Armstrong\"', \"alias\" \"Gabriele Bianchi\", il cui nome venne quindi aggiunto sulla stele, in fondo alla lista delle vittime.\nNel dopoguerra a Buozzi sono state intitolate strade e piazze a Roma e in molte altre citt\u00e0 d'Italia. Portano il suo nome anche cooperative, associazioni sportive, scuole.\nNel Museo storico della Liberazione di Roma, collocato nell'edificio della ex-prigione nazista di via Tasso, la cella n.4, al secondo piano, \u00e8 stata dedicata alle ultime vittime che vi furono rinchiuse: gli assassinati nell'eccidio de La Storta, tra cui Bruno Buozzi.\nLa Fondazione Bruno Buozzi.\nIl 24 gennaio 2003 nacque a Roma la Fondazione Bruno Buozzi che nel maggio dello stesso anno divenne Ente Riconosciuto, iscritto nell'apposito Registro al n. 193/2003.\nLa Fondazione intende favorire ed incrementare gli studi sul sindacalismo promuovendo ed incoraggiando iniziative tese ad approfondire e diffondere la conoscenza storica del movimento operaio italiano ed internazionale.\nPersegue, inoltre: l'attuazione e la promozione di iniziative culturali utili al progresso culturale, sociale, scientifico ed economico dell'Italia; la valorizzazione delle risorse del territorio, naturali, artistiche, storiche, professionali e culturali, nel rispetto delle tradizioni locali; la promozione ed il sostegno di attivit\u00e0 di ricerca volte a ridurre o ad eliminare situazioni di emarginazione, disagio e devianza, in stretta collaborazione con la rete dei servizi sociali territoriali.\nPromuove, sostiene ed organizza, direttamente ed in collaborazione con altri soggetti, iniziative nel campo della editoria e della comunicazione riguardanti eventi e fatti attinenti lo scopo della Fondazione.\nIl Presidente della Fondazione \u00e8 l'ex-deputato e sindacalista Giorgio Benvenuto."}
{"id": "286381", "revid": "3831", "url": "https://it.wikipedia.org/wiki?curid=286381", "title": "Mezio Curzio", "text": ""}
{"id": "286383", "revid": "72396", "url": "https://it.wikipedia.org/wiki?curid=286383", "title": "Tafonomia", "text": "La tafonomia \u00e8 la scienza che studia le modalit\u00e0 della formazione di un fossile. La parola, di recente coniazione, deriva dai termini greci \u03c4\u03ac\u03c6\u03bf\u03c2 (t\u00e0fos)= tomba, sepoltura e \u03bd\u03cc\u03bc\u03bf\u03c2 (n\u00f2mos)= legge, regola.\nSi occupa dell'intera storia dell'organismo, dal momento della morte o della preagonia fino alla definitiva conservazione; studia pertanto il trasferimento di materia dalla biosfera alla litosfera.\nFasi della tafonomia.\nLa tafonomia viene distinta in quattro fasi che si susseguono temporalmente:\nGli eventi che vanno dalla morte al seppellimento si sviluppano in tempi storici (fino a un massimo di qualche decina di anni), mentre gli eventi che vanno dal seppellimento alla formazione del fossile si sviluppano in tempi geologici (migliaia o milioni di anni).\nMorte di un organismo.\nLa morte di un organismo pu\u00f2 essere posta tra un'indagine di tipo paleoecologico e biostratinomico. Nella quasi totalit\u00e0 dei casi, gli organismi non giungono alla fine del loro ciclo biologico, ma muoiono prematuramente per predazione, parassitismo, avvelenamento, soffocamento ecc. Da queste cause dipendono le probabilit\u00e0 di fossilizzazione, sempre molto scarse; secondo Nicol (1977) solo l'8% delle specie animali attuali ha la possibilit\u00e0 di divenire fossili in rocce sedimentarie, mentre altre valutazioni indicano che solo una su 5000 specie del passato \u00e8 divenuta fossile. Le cause della morte di un organismo sono molto utili per ottenere pi\u00f9 precise riscostruzioni paleoambientali. \u00c8 tuttavia raro riuscire a risalire alle cause della morte come invece accade per gli organismi conservati nell'ambra, nel limo ghiacciato, nell'asfalto o quando sono ben visibili i segni di predazione.\nFamoso \u00e8 l'esempio dell'ammonite \"Placenticeras\" del Sud Dakota che presenta chiaramente visibili i fori lasciati dai denti di un mosasauro. In un altro caso famoso la morte per predazione \u00e8 avvenuta per entrambi gli organismi, predatore e preda: un enorme pesce del Cretaceo del Kansas (\"Xiphactinus\") \u00e8 morto in seguito all'aver inghiottito un altro pesce di grandi dimensioni (\"Gillicus\"); casi simili sono costituiti dai numerosi fossili di pesce fossilizzati nell'atto di ingoiare la propria preda, evidentemente conseguenze di una valutazione errata delle capacit\u00e0 del proprio tubo digerente (ad esempio il pesce \"Mioplosus\" conservatosi mentre inghiotte il piccolo pesce \"Knightia\"). Gli esempi pi\u00f9 classici di morte per predazione sono tuttavia costituiti dalle perforazioni da parte di molluschi gasteropodi predatori su gusci di altri gasteropodi o di bivalvi, e dalle tracce di predazione da parte di granchi lasciate su conchiglie di gasteropodi. \nAltro caso molto conosciuto di morte \u00e8 quello della femmina di ittiosauro del genere \"Stenopterygius\" del Giurassico inferiore di Holzmaden, che si \u00e8 fossilizzata con alcuni embrioni ancora nel ventre e un piccolo in via di espulsione; considerato l'ottimo stato di conservazione, si pu\u00f2 ipotizzare che la morte sia avvenuta in acque anossiche (prive di ossigeno), senza correnti e moto ondoso, cose che hanno permesso la perfetta preservazione del reperto. Fossili di \"Ursus spelaeus\", inoltre, mostrano chiare tracce di malattie del tessuto osseo che ne hanno senza dubbio causato la morte (Cadeo, 1956).\nIn ogni caso, per la maggior parte degli organismi fossilizzati \u00e8 molto difficile ricostruirne la causa della morte. Tra le cause pi\u00f9 comuni vi sono variazioni ambientali come avvelenamenti da alghe dinoflagellate, variazioni improvvise nel tenore di ossigeno, sedimentazioni subitanee che causano il seppellimento di un organismo. Un caso classico \u00e8 quello degli xifosuri del genere \"Mesolimulus\", trovati fossilizzati alla fine delle loro tracce nel calcare litografico di Solnhofen. Secondo alcune interpretazioni (Viohl in Boucot, 1990), questi limuli potrebbero essere morti in seguito a un avvelenamento causato da una proliferazione abnorme di dinoflagellati o altre alghe microscopiche. \nLa possibilit\u00e0 di fuga \u00e8 un'altra discriminante: \u00e8 ovvio che gli organismi sessili non possano abbandonare velocemente il luogo in cui vivono, divenuto improvvisamente sfavorevole.\nBiostratinomia.\nLa biostratinomia \u00e8 quel ramo della paleontologia che studia la successione temporale degli eventi (decomposizione, disarticolazione, bioerosione, dissoluzione) che avvengono a partire dalla morte di un organismo fino al suo primo seppellimento in un ambiente naturale, che possono portare alla sua fossilizzazione, prima dell'inizio dei processi di diagenesi del sedimento inglobante il futuro fossile. \nSeppellimento degli organismi.\nLa granulometria dei sedimenti e la velocit\u00e0 di sedimentazione influenzano moltissimo il processo di fossilizzazione. In generale, tutti gli organismi si conservano meglio in sedimenti fini piuttosto che in quelli grossolani. La velocit\u00e0 del seppellimento \u00e8 anch'essa un requisito fondamentale per la fossilizzazione. La situazione ideale per la conservazione dei reperti e la registrazione della diversit\u00e0 tassonomica di un ecosistema \u00e8 rappresentata da apporti sedimentari repentini e catastrofici, in grado di soffocare e seppellire immediatamente la maggior parte degli organismi. \nSeppellimento in detriti minerali.\nIl caso pi\u00f9 frequente di seppellimento in natura \u00e8 quello nei detriti minerali, dato che la quasi totalit\u00e0 dei sedimenti \u00e8 di origine minerale. Nei materiali grossolani angolosi (detriti di falda, sedimenti glaciomarini, detriti vulcanici), che hanno un'elevata permeabilit\u00e0, i resti di un organismo hanno scarsa possibilit\u00e0 di conservarsi. Un caso eccezionale \u00e8 rappresentato dalle brecce ossifere nelle grotte, dove le concezioni calcaee o gessose possono cementare rapidamente i detriti e proteggere le ossa. Gli ambienti ad alta energia dove si sedimentano le ghiaie non sono favorevoli alla conservazione di resti scheletrici, a causa degli urti continui e reciproci provocati dall'acqua in movimento. I resti di organismi sepolti nelle sabbie (sedimenti di mare basso, fluviali e desertici) potrebbero aver subito un limitato logorio meccanico se l'esposizione all'azione abrasiva dei sedimenti in movimento \u00e8 stata limitata: l'ambiente marino \u00e8 quindi favorevole rispetto all'ambiente subaereo, dove i resti hanno pi\u00f9 probabilit\u00e0 di essere ossidati o disciolti da acque acide e ben ossigenate.\nLe peliti (silt, argilla e fanghi calcarei) sono i sedimenti pi\u00f9 diffusi in natura e sono favorevoli alla conservazione dei resti organici. In questi ambienti i processi di logorio meccanico e disarticolazione sono limitati, e dopo il seppellimento la loro scarsa permeabilit\u00e0 impedisce o limita la circolazione di fluidi che potrebbero dissolvere i resti. Negli ambienti pelitici \u00e8 molto importante la componente organica derivata dall'accumulo di detriti vegetali o animali; in assenza di ossigeno, il materiale organico \u00e8 esposto a fermentazioni anaerobiche che arricchiscono la materia organica, dando origine agli idrocarburi. In questi ambienti, se la velocit\u00e0 di sedimentazione \u00e8 elevata, \u00e8 facile che si conservino non solo le parti scheletriche ma anche la materia organica vera e propria. \nPerch\u00e9 un organismo si fossilizzi non \u00e8 tanto importante una sedimentazione costante, quanto un evento deposizionale improvviso anche se sporadico: un millimetro di sedimento deposto ogni decennio \u00e8 pressoch\u00e9 inutile a proteggere un guscio adagiato sul fondo del mare, mentre un metro di sedimento in pochissime ore garantisce una protezione definitiva dai processi biostratinomici, compresa l'azione degli organismi che vivono nei primi decimetri di sedimento. In questo senso sono molto funzionali le torbiditi, le colate di fango piroclastico, le tempestiti e le coltri cineritiche. Esempi di piroclastiti fini subacquee sono quelle degli artropodi (\"Lophoranina\"), delle spugne e dei molluschi del Luteziano della Valle di Chiampo nei Monti Lessini in provincia di Vicenza, o dei vegetali subfossili delle Lipari. \nSe le cavit\u00e0 interne di una conchiglia sepolta nel fango presentano aperture di piccole dimensioni, \u00e8 altamente improbabile che vengano riempite completamente dal sedimento. In queste condizioni il sedimento si dispone nelle parti basse delle cavit\u00e0, lasciando libere le parti alte che vengono cos\u00ec riempite dai fluidi circolanti nel sedimento. Col procedere della diagenesi, dai fluidi precipitano quarzo, calcite e altri minerali che vanno a tappezzare le pareti di queste cavit\u00e0, trasformandole in geodi, o addirittura riempiendole del tutto. Esempi di questo tipo di fossilizzazione si ritrovano nei nautiloidi del Siluriano della Sardegna. L'insieme dei riempimenti assume una polarit\u00e0 precisa e va a costituire una struttura biogeopeta. Queste strutture possono essere utilizzate come livelle naturali per stabilire la reale posizione di vita o la posizione di seppellimento di un organismo estinto, come nel caso del brachiopode del Carbonifero \"Waagenoconcha\" (Grant, 1966) o per ricostruire l'inclinazione originale dei paleopendii (Broadhurst e Simpson, 1967), o ancora per determinare se un gruppo di strati sia dritto o rovesciato. A volte, nello stesso strato, si rinvengono strutture biogeopete orientate casualmente: in questi casi evidentemente i fossili sono stati rielaborati dopo la formazione delle strutture. \nInglobamento in detriti organici.\nIn certi ambienti particolari (stagni, acquitrini, paludi) i detriti organici (in particolare i vegetali) si possono accumulare in grandi quantit\u00e0 senza ossidarsi o putrefarsi; se l'accumulo si protrae per periodi di tempo molto lunghi, i depositi avranno un notevole spessore. A seconda del rapporto tra peliti inorganiche e detriti organici, si parla di argille ricche di materia organica o di fango organico (pressoch\u00e9 privo di materia inorganica). Quest'ultimo \u00e8 sostanzialmente un sedimento detritico che pu\u00f2 inglobare animali terricoli, anfibi, uccelli e insetti che finiscono per avere buone possibilit\u00e0 di fossilizzarsi. Questo inglobamento porta generalmente a un particolare tipo di fossilizzazione, con animali conservati sotto foma di pellicole carboniose (antracoleimmi), che conservano tutti i particolari ma che risultano fortemente compressi. Le ligniti dell'Eocene della valle di Geisel nei pressi di Halle in Germania e la torbiera subfossile di Tollund in Danimarca sono due esempi di questo tipo di conservazione. Il giacimento di Geisel venne studiato da Voigt tra gli anni '30 e gli anni '50: in questa \"torba fossile\" vennero ritrovate porzioni carbonizzate di epidermide di rane, pipistrelli e artiodattili, cellule di tessuto adiposo di rettili e mammiferi, diversi tipi di peli di mammiferi, vasi sanguigni di lucertole, tessuti cartilaginei di equidi primitivi e larve di ditteri. \nInglobamento in fluidi.\nA volte gli animali vengono seppelliti in fluidi viscosi, come petrolio greggio, resine, sabbie mobili o fanghi inorganici. In questo caso la morte degli animali \u00e8 causata non da un evento esterno inevitabile ma dal loro stesso comportamento (di solito dovuto a un'errata valutazione dell'ambiente circostante). \nIl pi\u00f9 famoso esempio di inglobamento in petrolio greggio \u00e8 costituito dai vertebrati fossili del Pleistocene superiore e dell'Olocene di Rancho La Brea, nel bel mezzo della citt\u00e0 di Los Angeles; qui, moltissimi animali rimasero intrappolati in laghetti di petrolio greggio formatisi a causa di fuoriuscite di petrolio da giacimenti superficiali. In superficie, il petrolio diventa viscoso e pu\u00f2 venire ricoperto da acqua piovana, diventando cos\u00ec una vera e propria trappola naturale per gli animali selvatici. Negli stagni di petrolio di Rancho La Brea hanno trovato la morte numerosissimi vertebrati di vario tipo, invischiati nel greggio. Uccelli e mammiferi predatori, attirati dalle creature moribonde, sono stati intrappolati a loro volta: la composizione della fauna di Rancho La Brea mostra un numero di carnivori dieci volte superiore a quello degli erbivori. Tra i fossili pi\u00f9 spettacolari si ricordano quelli di un canide cacciatore (\"Aenocyon dirus\"), di una tigre dai denti a sciabola (\"Smilodon fatalis\") e di una sorta di avvoltoio gigante (\"Teratornis merriami\").\nNelle resine vegetali, invece, si conservano soprattutto fiori, pollini, insetti, ma anche piccoli vertebrati. La resina fossile viene chiamata ambra o, se proveniente da sedimenti molto recenti, copale. L'ambra del Baltico \u00e8 una delle pi\u00f9 famose e si rinviene lungo le coste meridionali del Mar Baltico. In queste zone l'ambra \u00e8 stata prodotta in gran parte da una conifera estinta (\"Pinus succinifera\") che formava estese foreste nell'Eocene. La resina che colava lungo i tronchi inglobava gli insetti e altri piccoli organismi che erano rimasti intrappolati in una precedente colata di resina, sottraendoli agli agenti esterni. Di questi organismi il pi\u00f9 delle volte \u00e8 rimasta solo una sottile pellicola esterna, ma lo stato di conservazione \u00e8 talmente perfetto che i dettagli possono essere ingranditi fino a 1000 volte (Schl\u00fcter, 1990). Depositi simili sono segnalati anche nel Cretaceo del Manitoba (Canada), nel Paleogene delle Antille, nel Miocene della Sicilia e, soprattutto, nel Cretaceo del Myanmar. \nNel Cretaceo superiore del deserto del Gobi sono stati rinvenuti due esemplari di dinosauri avvinghiati l'un l'altro: un erbivoro (\"Protoceratops\") e un carnivoro (\"Velociraptor\"); un'ipotesi di come questi due animali siano morti e si siano conservati riguarda la presenza di sabbie mobili (Kielan-Jaworowska, 1975). Anche stagni e paludi ad alta sedimentazione di vegetali possono intrappolare e conservare animali di grandi dimensioni. Uno degli esempi pi\u00f9 famosi e importanti \u00e8 quello del giacimento eocenico di Grube Messel, nei pressi di Francoforte in Germania. Qui, in argilliti lacustri altamente bituminose, sono stati rinvenuti in eccellente stato di conservazione resti di piante, insetti, epsci d'acqua dolce, rettili, uccelli e mammiferi. Per quanto riguarda i mammiferi, spesso \u00e8 rimasta conservata anche l'impronta della pelle e del pelo (Franzen e Michaelis, 1988).\nIncrostazione.\nL'incrostazione \u00e8 un processo di fossilizzazione che avviene quando un organismo viene ricoperto in parte o completamente da una \"crosta\" di origine inorganica od organogena. La crosta inorganica \u00e8 generalmente costituita da calcite prodotta indirettamente da attivit\u00e0 algale o da precipitazione chimica di acque soprasature; quella organogena \u00e8 formata dal guscio di altri organismi.\nL'incrostazione inorganica (o incrostazione \"sensu stricto\") avviene soprattutto in acque soprasature di bicarbonato di calcio; in questo caso sottili pellicole di calcite si depositano intorno all'organismo, andando a riprodurne la forma esterna. La precipitazione di CaCO3 pu\u00f2 essere dovuta all'azione indiretta di vegetali presenti nell'acqua (che sottraggono CO2 all'acqua), all'evaporazione rapida che avviene nei pressi delle cascate (dove l'acqua \u00e8 nebulizzata) o al raffreddamento di acque termominerali associato alla diminuzione della pressione. In questi casi si possono conservare foglie e rami sotto forma di impronte esterne; nel caso in cui i depositi siano particolarmente estesi, questi calcari concrezionari prendono il nome di travertini. Analoghi tipi di conservazione si ritrovano negli ambienti carsici, in particolare in cavit\u00e0 note come brecce ossifere, costituite da accumuli di ossa di vertebrati terrestri cementate dal CaCo3 insieme a materiale detritico di vario tipo. \nL'incrostazione organogena (o bioimmurazione) \u00e8 un tipo di conservazione poco conosciuto e si verifica quando al di sopra di un rganismo a corpo molle o dallo scheletro poco mineralizzato cresce un organismo incrostante (epibionte) con scheletro calcareo che , nella sua parte inferiore, riproduce una replica della forma generale del corpo dell'organismo incrostato (Taylor, 1990). Gran parte di questi fossili sono conservati come rilievo negativo e divengono visibili solo dopo il distacco dell'organismo replicante; a volte l'impronta negativa viene iempita da calcite o pirite che va a formare un modello positivo dell'organismo replicato. Vi sono casi in cui organismi incrostanti hanno prodotto il calco del profilo del guscio di un organismo che \u00e8 stato successivamente dissolto durante la diagenesi, come avvenuto per alcune ammoniti che si ritrovano \"stampate\" sul guscio di antichissime ostriche (Lewy, 1972). Tipici organismi che si fossilizzano in questo modo sono i briozoi ctenostomi, gli idrozoi, alcune alghe (ad es. \"Codium bursa\"), angiosperme marine, anemoni di mare e ascidie. Gli organismi replicanti pi\u00f9 comuni sono invece le ostriche (e pi\u00f9 in generale i bivalvi cementanti), i vermi serpulidi e i briozoi ciclostomi.\nFossilizzazione.\nLa fossilizzazione \u00e8 l'insieme dei processi biochimici e ambientali che modificano i resti degli esseri viventi, impedendone il disfacimento, e li trasformano nel prodotto chiamato fossile. "}
{"id": "286386", "revid": "729019", "url": "https://it.wikipedia.org/wiki?curid=286386", "title": "Coppa del Mondo di sci alpino 1991", "text": "La Coppa del Mondo di sci alpino 1991 fu la venticinquesima edizione della manifestazione organizzata dalla Federazione Internazionale Sci; ebbe inizio l'8 agosto 1990 a Mount Hutt, in Nuova Zelanda, e si concluse il 23 marzo 1991 a Waterville Valley, negli Stati Uniti. Nel corso della stagione si tennero a Saalbach-Hinterglemm i Campionati mondiali di sci alpino 1991, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 27 delle 30 gare previste (7 discese libere, 3 supergiganti, 7 slalom giganti, 9 slalom speciali, 1 combinata), in 16 diverse localit\u00e0. Il lussemburghese Marc Girardelli si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di slalom speciale; lo svizzero Franz Heinzer vinse le Coppe di discesa libera e di supergigante e l'italiano Alberto Tomba quella di slalom gigante. Pirmin Zurbriggen era il detentore uscente della Coppa generale.\nIn campo femminile furono disputate 29 gare (9 discese libere, 5 supergiganti, 6 slalom giganti, 7 slalom speciali, 2 combinate), in 13 diverse localit\u00e0. L'austriaca Petra Kronberger si aggiudic\u00f2 sia la coppa di cristallo, sia quella di slalom speciale; la svizzera Chantal Bournissen vinse la Coppa di discesa libera, la francese Carole Merle quella di supergigante e la svizzera Vreni Schneider quella di slalom gigante. La Kronberger era la detentrice uscente della Coppa generale.\nUomini.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1991 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = Discesa libera\nSG = Supergigante\nGS = Slalom gigante\nSL = Slalom speciale\nK = Combinata alpina\nClassifiche.\nCombinata.\nNel 1991 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286387", "revid": "6923", "url": "https://it.wikipedia.org/wiki?curid=286387", "title": "ETA10", "text": "L'ETA10 era una linea di supercomputer sviluppati dalla ETA System (una divisione della Control Data Corporation) negli anni ottanta. La linea di supercomputer utilizzava lo stesso set di istruzioni del CDC Cyber 205.\nStoria.\nDopo la divisione dalla CDC nel settembre del 1983 ETA si concentr\u00f2 sullo sviluppo di computer con un ciclo di clock inferiore ai 10 nanosecondi. Questo obiettivo spinse ETA a sviluppare molte innovazioni. Tra queste ETA svilupp\u00f2 sistemi di raffreddamento a liquido e utilizz\u00f2 circuiti CMOS per i microprocessori.\nL'ETA10 raggiunse gli obiettivi della societ\u00e0, infatti sviluppava 10,3 gigaflops e molti modelli avevano un ciclo di clock di 7 nanosecondi, un ciclo molto ridotto per gli standard della met\u00e0 degli anni 80.\nSi presuppone che in seguito la societ\u00e0 si fosse concentrata sul successore dell'ETA10 e cio\u00e8 l'ETA30, un sistema in grado di sviluppare 30 gigaflops.\nETA System fu reincorporata da CDC e cess\u00f2 di esistere come societ\u00e0 il 17 aprile 1989."}
{"id": "286388", "revid": "287204", "url": "https://it.wikipedia.org/wiki?curid=286388", "title": "PDP-8", "text": "Il PDP-8 (Programmed Data Processor-8) \u00e8 stato il primo minicomputer commerciale della storia che abbia avuto successo. \u00c8 stato prodotto dalla Digital Equipment Corporation (DEC) negli anni sessanta e fu il pi\u00f9 venduto computer della serie PDP. Costava all'epoca 16.000 dollari.\nIl PDP-8 era un computer a 12-bit. Nella sua configurazione standard aveva una memoria principale di 4,096 parole a 12-bit (4000 parole equivalevano a 6 kilobyte), espandibile a 32,768 parole (32000 parole / 48 KB). All'inizio il PDP-8 aveva solo 8 istruzioni e due registri (un accumulatore a 12-bit, AC, e un Link Register a bit singolo, L).\nIl PDP-8 \u00e8 stato un computer storicamente importante per i suoi progressi tecnologici, per l'I/O, per sviluppo software, e per la progettazione di sistemi operativi.\nIl primo modello di PDP-8 (chiamato \"Straight-8\") aveva una tecnologia \"discreta\" (cio\u00e8, senza uso di microprocessori) a transistor e con una dimensione simile a quella di un frigorifero. In seguito fu sostituito dal PDP-8/S, pi\u00f9 piccolo, meno caro, ma molto pi\u00f9 lento rispetto al primo PDP-8.\nLa sua efficiente architettura a singolo registro accumulatore ha ispirato i microprocessori 6800 ed il 6502."}
{"id": "286394", "revid": "2016813", "url": "https://it.wikipedia.org/wiki?curid=286394", "title": "Manciano La Misericordia", "text": "Manciano La Misericordia \u00e8 una frazione del comune italiano di Castiglion Fiorentino, nella provincia di Arezzo, in Toscana.\nIl paese \u00e8 noto per aver dato i natali all'attore Roberto Benigni; nel 1999 vi venne inaugurato il parco della Creativit\u00e0, vicino al quale svetta una statua dell'artista toscano.\nStoria.\nIl borgo si svilupp\u00f2 nel corso del XVIII secolo in seguito alle riforme lorenesi, divenendo in breve tempo un vivace centro rurale dotato di una propria parrocchia. Nel 1845 si contavano a Manciano La Misericordia circa 980 abitanti.\nNel 1921 gli abitanti erano aumentati a , mentre nel censimento del 1931 erano leggermente calati a . La frazione sub\u00ec un calo demografico a partire dagli anni sessanta, registrando 217 abitanti nel 1981, poi aumentati a 437 nel 2011.\nMonumenti e luoghi d'interesse.\nChiesa di Santa Maria della Misericordia.\nLa chiesa parrocchiale di Santa Maria della Misericordia \u00e8 situata al centro della frazione ed \u00e8 costituita da tre navate. Ricostruita nei primi anni del XX secolo, presenta una facciata a salienti in pietra a vista, con una parte centrale a capanna di altezza maggiore rispetto alla copertura della navata principale; il portale con lunetta ad arco \u00e8 sovrastato da una trifora. Le parti laterali sono caratterizzate da due corpi simmetrici e identici sui quali si apre una porta architravata con un piccolo rosone. L'interno presenta una serie archi a tutto sesto incolonnati che delimitano la navata centrale da quelle laterali.\nMonumento a Roberto Benigni.\nAlta 4,5 metri e realizzata in bronzo e pietra serena nel 1999, la statua, dal titolo \"Alla creativit\u00e0\", \u00e8 opera dello scultore Andrea Roggi, nato in quel luogo esattamente come Roberto Benigni. L'attore \u00e8 raffigurato in una singolare posa, con la gamba destra sorretta all'indietro dalla mano destra, mentre la mano sinistra viene porta in alto in segno di saluto. L'attore \u00e8 raffigurato con i classici capelli scarmigliati e il volto sorridente, inoltre nel torace del personaggio \u00e8 presente una sfera, distintiva delle opere dell'autore.\nSi sono registrati episodi vandalici ai danni della statua, a cui, pochi mesi dopo l'inaugurazione, fu segata nottetempo una gamba, poi oggetto di restauro. Ulteriori episodi vandalici ai danni dell'opera si sono verificati a luglio 2020, quando ignoti la hanno imbrattata con vernice rossa, macchiando il basamento e parte delle gambe. L'episodio ha attirato l'attenzione dei mass media dal momento che il fatto \u00e8 stato commentato sia da parte del critico d'arte Vittorio Sgarbi, sia dallo stesso Benigni.\nInfrastrutture e trasporti.\nLa frazione \u00e8 attraversata dalla strada provinciale 25 che collega Castiglion Fiorentino con Lucignano, passando per Marciano della Chiana. "}
{"id": "286398", "revid": "767487", "url": "https://it.wikipedia.org/wiki?curid=286398", "title": "Krisiun", "text": "I Krisiun sono un gruppo death metal proveniente dal Brasile, formatosi nel 1990 a Porto Alegre, Rio Grande do Sul.\nStoria.\nI Krisiun furono formati dai tre fratelli brasiliani Kolesne nei primi anni '90.\nLa band \u00e8 pesantemente influenzata da gruppi come Morbid Angel e Slayer. Hanno realizzato due demo per poi spostarsi a S\u00e3o Paulo. L'Ep \"Unmerciful Order\" ha reso il gruppo un cult act, come venne confermato dalla pubblicazione del loro primo album, \"Black Force Domain\", nel 1995. I dischi successivi hanno continuato a migliorare il loro violentissimo approccio senza compromessi.\nTutti e tre i componenti del gruppo sono parenti; i Kolesnes sono fratelli, e Camargo \u00e8 un cugino. La formazione originale \u00e8 sempre rimasto uguale nella storia del gruppo.\nIl nome deriva da 'Mare Crisium', letteralmente \"Mare dell'abominio\", uno dei crateri della Luna."}
{"id": "286403", "revid": "33689", "url": "https://it.wikipedia.org/wiki?curid=286403", "title": "Lapping", "text": ""}
{"id": "286406", "revid": "339392", "url": "https://it.wikipedia.org/wiki?curid=286406", "title": "Lista Pannella-Bonino", "text": ""}
{"id": "286407", "revid": "2175", "url": "https://it.wikipedia.org/wiki?curid=286407", "title": "Hyeronimus Bosch", "text": ""}
{"id": "286409", "revid": "2175", "url": "https://it.wikipedia.org/wiki?curid=286409", "title": "Jeroen Anthoniszoon van Aeken", "text": ""}
{"id": "286411", "revid": "104458", "url": "https://it.wikipedia.org/wiki?curid=286411", "title": "Coppa del Mondo di sci alpino 1992", "text": "La Coppa del Mondo di sci alpino 1992 fu la ventiseiesima edizione della manifestazione organizzata dalla Federazione Internazionale Sci; nel corso della stagione si tennero ad Albertville i XVI Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio. In questa stagione fu modificato il sistema di calcolo dei punteggi: furono assegnati punti ai primi trenta anzich\u00e9 ai primi quindici classificati in ogni gara, a scalare (100 al primo, 1 al trentesimo).\nLa stagione maschile ebbe inizio il 23 novembre 1991 a Park City, negli Stati Uniti, e si concluse il 22 marzo 1992 a Crans-Montana, in Svizzera; furono disputate 34 gare (9 discese libere, 6 supergiganti, 7 slalom giganti, 9 slalom speciali, 3 combinate), in 18 diverse localit\u00e0. Lo svizzero Paul Accola si aggiudic\u00f2 sia la Coppa del Mondo generale, sia quella di supergigante; il suo connazionale Franz Heinzer vinse la Coppa di discesa libera e l'italiano Alberto Tomba quelle di slalom gigante e di slalom speciale. Il lussemburghese Marc Girardelli era il detentore uscente della Coppa generale.\nLa stagione femminile ebbe inizio il 30 novembre 1991 a Lech, in Austria, e si concluse il 21 marzo 1992 a Crans-Montana, in Svizzera; furono disputate 30 gare (7 discese libere, 6 supergiganti, 7 slalom giganti, 8 slalom speciali, 2 combinate), in 15 diverse localit\u00e0. L'austriaca Petra Kronberger si aggiudic\u00f2 la Coppa del Mondo generale; la tedesca Katja Seizinger vinse la Coppa di discesa libera, la francese Carole Merle quelle di supergigante e di slalom gigante e la svizzera Vreni Schneider quella di slalom speciale. La Kronberger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1992 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1992 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286413", "revid": "307923", "url": "https://it.wikipedia.org/wiki?curid=286413", "title": "Partito Popolare Europeo (Democratici Cristiani) e Democratici Europei", "text": ""}
{"id": "286415", "revid": "1543377", "url": "https://it.wikipedia.org/wiki?curid=286415", "title": "Thinking Machines", "text": "La Thinking Machines Corporation \u00e8 stata una societ\u00e0 produttrice di supercomputer fondata a Waltham (Massachusetts) nel 1982 da W. Daniel Hillis e Sheryl Handler per sfruttare le ricerche sul parallelismo massivo di Hillis durante il suo dottorato al MIT. Il prodotto commerciale ottenuto venne chiamato Connection Machine. La compagnia venne trasferita nel 1984 a Kendal Square a Cambridge nel Massachusetts, vicino al MIT Al Lab e la concorrente della Thinking Machine il Kendall Square Research. Altri competitori della societ\u00e0 erano la MasPar che produsse delle macchine simili alla CM-2, e la Meiko, che in seguito produsse macchine simili al CM-5.\nProdotti.\nThinking Machines produsse diversi modelli di computer Connection Machine, in ordine cronologico il CM-1, CM-2, CM-200, Cm-5 e il CM-5E. Le Connection Machine venivano programmate con una variet\u00e0 di diversi linguaggi di programmazione specializzati incluso il *Lisp e il Cm Lisp (derivato dal Common Lisp). Il C* (derivato dal C) e il FORTRAN (con uno specifico compilatore che convertiva le istruzioni FORTRAN in istruzioni parallele). Il CM-1 e il CM-200 erano computer ad architettura SIMD (Single Instruction Multiple Data), mentre il CM-5 e il CM-5E erano MIMD (Multiple Instructions Multiple Data). Thinking Machines inoltre introdusse il primo RAID commerciale chiamato DataVault nel 1985.\nSviluppo della societ\u00e0.\nThinking Machines and\u00f2 in attivo quando nel 1989 acquis\u00ec un contratto con la DARPA e nel 1990 la compagnia ottenne 65 milioni di attivo diventando l'azienda leader nel mercato dei computer paralleli. Nel 1991 DARPA decise di ridurre gli acquisti presso Thinking Machines in modo da mettere a tacere le voci che volevano l'azienda sovvenzionata dall'ente statale. Questo a vantaggio di societ\u00e0 come Cray Research e IBM. Nel 1992 la compagnia torn\u00f2 in passivo per mancanza di mercato e il CEO Sheryl Handler si dimise per via delle molte critiche.\nThinking Machines dichiar\u00f2 bancarotta nell'agosto del 1994. La parte riguardante l'hardware venne acquisita da Sun Microsystems mentre il comparto software \u00e8 stato diviso e ha formato o espanso molte societ\u00e0 nel software parallelo.\nDispersione.\nMolti dei personaggi chiave della progettazione andarono alla Sun e progettarono la serie di computer paralleli Sun Enterprise. Il Darwin datamining toolkit, sviluppato dalla Thinking Machines' Business Supercomputer Group, venne acquisito dalla Oracle. La maggior parte degli sviluppatori di Darwin andarono alla Dun &amp; Bradstreet poco dopo il fallimento della Thinking Machines."}
{"id": "286421", "revid": "2039709", "url": "https://it.wikipedia.org/wiki?curid=286421", "title": "Viola (nome)", "text": "Origine e diffusione.\n\u00c8 un nome augurale che si richiama all'omonimo fiore (sebbene non sia del tutto escludibile un riferimento al colore - che \u00e8 peraltro mutuato dal fiore stesso); etimologicamente, il termine deriva dal greco antico \u03b9\u03bf\u03bd (\"ion\"), \"viola\", \"fiore blu scuro\". Condivide il significato con Ione, Iole e Violante, che derivano dalla stessa radice, e con l'ungherese Ibolya.\nLa forma inglese \"Violet\" godette di una certa diffusione in Scozia a partire dal XVI secolo, ma si diffuse in inglese solo dal XIX. La forma italiana divenne invece nota in Inghilterra grazie al personaggio cos\u00ec chiamato nell'opera di Shakespeare \"La dodicesima notte\".\nOnomastico.\nL'onomastico si festeggia solitamente il 3 maggio in ricordo di santa Viola di Verona, vergine e martire, di cui il Martirologio Romano non fa menzione (\u00e8 citata dallo studioso di agiografia Filippo Ferrari, nel suo volume \"Catalogus Sanctorum Italiae\" edito a Milano nel 1613, che afferma di aver letto il nome di questa santa nelle \"tavole\" della Chiesa veronese, e non vi sono altre fonti storiche in merito, per cui si pu\u00f2 dubitare della sua reale esistenza).\nUn'altra santa con questo nome, martire in Persia, \u00e8 poi ricordata l'8 settembre."}
{"id": "286440", "revid": "767487", "url": "https://it.wikipedia.org/wiki?curid=286440", "title": "Venceslao", "text": "Origine e diffusione.\nDeriva dall'antico nome ceco \"Veceslav\" o \"Veceslav\u016d\", composto dagli elementi slavi \"vece\" o \"ventie\" (\"maggiore\") e \"slav\" o \"slavu\" (\"gloria\"); il suo significato pu\u00f2 essere interpretato come \"[che ha] maggiore gloria\", \"molto glorioso\". Va notato che alcune fonti riconducono il primo elemento a \"wieniec\" (\"corona\"), col significato di \"gloria della corona\".\nVenne portato da san Venceslao, un duca di Boemia che venne assassinato da suo fratello Boleslao, e che \u00e8 il patrono della Repubblica Ceca; dopo di lui venne portato da numerosi sovrani boemi. \u00c8 ben diffuso in tutti i paesi slavi e specialmente in Repubblica Ceca e Slovacchia; \u00e8 raro invece in Italia, attestato soprattutto in Veneto e Friuli-Venezia Giulia, in particolare nelle aree dove \u00e8 presente la minoranza slovena. In inglese \u00e8 storicamente presente con la forma \"Wenceslas\", ed \u00e8 ricordato principalmente per il canto natalizio \"Good King Wenceslas\".\nOnomastico.\nL'onomastico ricorre il 28 settembre in memoria dicitato san Venceslao, martire."}
{"id": "286441", "revid": "78273", "url": "https://it.wikipedia.org/wiki?curid=286441", "title": "Allucio di Omodeo", "text": ""}
{"id": "286444", "revid": "1222", "url": "https://it.wikipedia.org/wiki?curid=286444", "title": "Cubozoi", "text": ""}
{"id": "286446", "revid": "287204", "url": "https://it.wikipedia.org/wiki?curid=286446", "title": "Velia (nome)", "text": "Origine e diffusione.\nSi tratta di un nome moderatamente diffuso in Italia, attestato perlopi\u00f9 al femminile, concentrato maggiormente in Lazio e Toscana e pi\u00f9 raro nel Meridione; non ha una tradizione onomastica ben definita e la sua origine \u00e8 quindi incerta. In diversi casi viene ricondotto a \"Velius/Velia\", un tardo nome latino dall'origine a sua volta dubbia, forse riconducibile al nome di Velia, un'antica citt\u00e0 della Magna Grecia situata presso l'odierna Ascea, oppure avente il significato di \"nascosto\", \"occultato\".\nSpecialmente in Toscana, pu\u00f2 anche rappresentare una ripresa del nome di Velia, una popolana fiorentina protagonista dell'romanzo di Bruno Cicognani \"La Velia\"; secondo alcune fonti, il nome del personaggio \u00e8 a sua volta una ripresa diretta di quello della citt\u00e0 greca.\nInfine, in alcuni casi il nome pu\u00f2 rappresentare anche una forma abbreviata di Evelina o delle sue variante Evelia e Avelia.\nOnomastico.\nNessuna santa ha mai portato il nome \"Velia\", che \u00e8 quindi adespota; l'onomastico si pu\u00f2 eventualmente festeggiare il 1\u00ba novembre, festa di Ognissanti.\nEsiste un sant'Evelio o Evellio, talvolta chiamato anche Velio, consigliere di Nerone convertito al cristianesimo e quindi martirizzato nella citt\u00e0 di Pisa, ricordato in data 11 maggio; alcune fonti citano un presunto \"san Velio vescovo\" commemorato il 12 febbraio, di cui per\u00f2 non v'\u00e8 traccia nelle fonti agiografiche."}
{"id": "286447", "revid": "88740", "url": "https://it.wikipedia.org/wiki?curid=286447", "title": "Urania (nome)", "text": "Origine e diffusione.\nRiprende il nome greco o \u039f\u1f50\u03c1\u03b1\u03bd\u03af\u03b1 (\"Ourania\"), poi latinizzato in \"Urania\". \u00c8 basato sul termine \u03bf\u03c5\u03c1\u03b1\u03bd\u03b9\u03bf\u03c2 (\"ouranios\", \"celeste\") o su \u03bf\u1f50\u03c1\u03b1\u03bd\u03cc\u03c2 (\"ouranos\", \"cielo\"), ed \u00e8 quindi affine per significato ai nomi Celeste e Diana.\nSi tratta di un nome di tradizione classica, portato nella mitologia greca da una delle Muse, Urania, che soprassedeva all'astronomia, all'astrologia e alla geometria. Era inoltre una delle ninfe oceanine, nonch\u00e9 un epiteto della dea Afrodite, in quanto nata da Urano (divinit\u00e0 a cui fa diretto riferimento la variante \"Urano\").\nIn Italia gode di scarsa diffusione, ed \u00e8 accentrato principalmente in Toscana e in Emilia-Romagna.\nOnomastico.\nIl nome \u00e8 adespota, ossia privo di santa patrona, quindi l'onomastico si pu\u00f2 eventualmente festeggiare il 1\u00ba novembre, in occasione di Ognissanti. La sola chiesa copta ricorda una santa Urania, madre di san Minas, commemorata l'11 Teqemt o l'11 Hedar del calendario etiopico (rispettivamente circa 22 ottobre e 21 novembre)."}
{"id": "286448", "revid": "228587", "url": "https://it.wikipedia.org/wiki?curid=286448", "title": "Giudicato", "text": ""}
{"id": "286449", "revid": "1222", "url": "https://it.wikipedia.org/wiki?curid=286449", "title": "Coelenterata", "text": ""}
{"id": "286450", "revid": "2057813", "url": "https://it.wikipedia.org/wiki?curid=286450", "title": "Emanuele Caracciolo", "text": "Biografia.\nFiglio di Michele Caracciolo e Antonietta Alemanni, una famiglia originaria di Gallipoli (Lecce), Emanuele Caracciolo nasce a Tripoli, in Libia nel 1912. \nCarriera cinematografica.\nMilitante futurista, giornalista e cineasta soprannominato da Filippo Tommaso Marinetti \"il futurista veloce\", fu un attivo esponente del \"Secondo Futurismo\" meridionale. Studi\u00f2 a Napoli, dove scrisse su numerose testate e su periodici futuristi, e dove consegu\u00ec la laurea in Economia e Commercio. Nel 1936 si trasfer\u00ec a Roma per seguire i corsi del neonato Centro Sperimentale di Cinematografia. Allievo di Blasetti e Gallone, tra il 1937 e il 1940 Caracciolo collabora a vario titolo a svariate pellicole come arredatore e scenografo, soggettista, sceneggiatore, aiuto regista e direttore di produzione.\nLa sua unica opera cinematografica come regista fu \"Troppo tardi t'ho conosciuta\", surreale commedia a sfondo operistico che nel cast aveva l'allora ventenne Dino De Laurentiis. Presentata per la prima volta al pubblico l'11 novembre 1940, la pellicola \u00e8 stata a lungo ritenuta andata persa ma di recente \u00e8 stata ritrovata nella cantina di un cinema di Cuneo. Il film fu tratto dalla commedia \"Il Divo\" di Nino Martoglio e, tra gli attori, v'erano Franco Lo Giudice e Barbara Nardi.\nNel 1945, da un suo soggetto scritto con Federico Sinibaldi, il regista Vladimir Stri\u017eevskij trasse il film \"La carne e l'anima\", con Isa Miranda e Massimo Girotti.\nLa militanza politica e la tragica morte.\nFuturista e militante del Partito Comunista, Caracciolo partecipa alla resistenza. Poco pi\u00f9 che trentenne, fu arrestato il 21 febbraio 1944 dai nazisti e incarcerato a Regina Coeli.\nFu poi ucciso il 24 marzo 1944 nell'eccidio delle Fosse Ardeatine, lasciando una moglie e una figlia."}
{"id": "286452", "revid": "47767", "url": "https://it.wikipedia.org/wiki?curid=286452", "title": "Ulisse (nome)", "text": "Origine e diffusione.\nSi tratta di un nome universalmente noto per essere stato portato da Ulisse, personaggio della mitologia greca, che \u00e8 protagonista del racconto omerico dell\"Odissea\" e appare anche nell\"Iliade\".\nIl nome italiano ricalca il latino \"Ulixes\" (o \"Ulysses\"), documentato gi\u00e0 con Livio Andronico nella sua traduzione dell\"Odissea\"; nei poemi omerici appare nelle forme \u1f48\u03b4\u03c5\u03c3\u03c3\u03b5\u03cd\u03c2 (\"Odysse\u00fas\") e \u1f48\u03b4\u03c5\u03c3\u03b5\u03cd\u03c2 (\"Odyse\u00fas\"). Nella stessa \"Odissea\" si d\u00e0 una spiegazione del nome: secondo il racconto, esso deriverebbe dal verbo \u1f40\u03b4\u03cd\u03c3\u03c3\u03bf\u03bc\u03b1\u03b9 (\"od\u00fdssomai\", \"essere irato\", \"essere irritato\"), che deriva dalla stessa radice protoindoeuropea da cui viene il latino \"odium\" (\"odio\"), o da vocaboli analoghi, con il senso di \"che \u00e8 irritato\", \"che \u00e8 irato\"; questo significato cos\u00ec insolito sarebbe stato scelto da Autolico, nonno materno di Ulisse, il quale era giunto a Itaca \"irato contro molti uomini e donne\". \nAnche tra i linguisti moderni molti hanno accettato questa etimologia, e per lungo tempo la forma \u1f48\u03b4\u03c5\u03c3\u03c3\u03b5\u03cd\u03c2 \u00e8 stata considerata quella pi\u00f9 originale. Tuttavia va evidenziato che, sebbene sia quella tradizionale nella poesia epica, \u00e8 anche la meno diffusa nel panorama linguistico del greco antico: il dialetto attico ha infatti \u1f48\u03bb\u03c5\u03c4\u03c4\u03b5\u03cd\u03c2 (\"Olytt\u00e9us\"), lo ionico \u1f48\u03bb\u03c5\u03c3\u03c3\u03b5\u03cd\u03c2 (\"Olyss\u00e9us\"), il corinzio \u1f48\u03bb\u03b9\u03c3\u03c3\u03b5\u03cd\u03c2 (\"Oliss\u00e9us\"); altri studiosi, quali Tagliavini, Beekes e Kretschmer, ritengono quindi che sia la forma in \"-l-\" ad essere quella originale, ma che la sua origine sia pregreca, magari anatolica (forse ricollegabile al nome cario \u039b\u03cd\u03be\u03b7\u03c2, \"L\u00fdxes\", rinvenuto su un'iscrizione ad Alicarnasso) e comunque dal significato indecifrabile, mentre la spiegazione fornita dall\"Odissea\" sarebbe solo una paretimologia.\nIn Italia, nonostante la notoriet\u00e0 del personaggio di Ulisse anche durante il Medioevo, il nome non sembra essere stato usato come personale prima del Rinascimento; la sua diffusione \u00e8 quindi successiva, aiutata in epoca moderna anche da varie opere letterarie e cinematografiche riguardanti l'eroe greco. Negli anni settanta se ne contavano circa cinquemila occorrenze, sparse dal Nord Italia fino alla Campania, a cui andava ad aggiungersi una quantit\u00e0 risibile della variante Odisseo e del femminile Ulissa. Per quanto riguarda i paesi anglofoni, l'uso della forma \"Ulysses\" \u00e8 documentato gi\u00e0 dal XVI secolo, ma era principalmente impiegata in Irlanda per \"tradurre\" in inglese il nome irlandese \"Uilleac\"; dal tardo XIX secolo \u00e8 in uso anche la forma greca \"Odysseus\".\nOnomastico.\n\u00c8 un nome adespota, cio\u00e8 non \u00e8 portato da alcun santo; l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "286453", "revid": "1498232", "url": "https://it.wikipedia.org/wiki?curid=286453", "title": "Comuni del Liechtenstein", "text": "Il Liechtenstein \u00e8 diviso in due distretti elettorali e 11 comuni: 5 nell'Unterland (\"Basso Liechtenstein\") e 6 nell'Oberland (\"Alto Liechtenstein\").\nComuni.\n \nExclavi ed enclavi.\nI comuni (\"Gemeinden\") del Liechtenstein mostrano forme complesse, nonostante le loro piccole dimensioni. Sette di essi hanno una o pi\u00f9 exclavi, oltre al territorio principale, mentre due hanno anche delle enclavi:\nPolitica.\nOgni comune ha una consiglio comunale (\"Gemeinderat\") e un sindaco (\"Gemeindevorsteher, B\u00fcrgermeister\") a Vaduz, eletto dagli elettori.\nI comuni sono divisi in due distretti elettorali:"}
{"id": "286454", "revid": "123870140", "url": "https://it.wikipedia.org/wiki?curid=286454", "title": "Sant'Allucio", "text": "Sant'Allucio \u00e8 una frazione del comune italiano di Uzzano, nella provincia di Pistoia, in Toscana.\nSi affaccia sulla strada regionale 435 Lucchese, al confine con il comune di Pescia.\nStoria.\nL'area era anticamente indicata con il toponimo di Campugliano (\"campus oleanus\"; campo degli olivi). A Campugliano, Allucio di Omodeo, santo locale, fond\u00f2 uno \"xenodochio\" per l'accoglienza ai viandanti della vicina strada tra Firenze e Lucca, l'antica via Cassia Clodia o \"Cassia minor\". Presso l'ospedale Allucio edific\u00f2 inoltre una chiesa, intitolata ai santi Luca ed Ercolano. Della chiesa e dell'ospizio di Campugliano, peraltro gi\u00e0 ridotti a casa colonica con annessi agricoli al momento della loro soppressione (1791), oggi rimangono pochi ruderi; nel 1944, infatti, un massiccio bombardamento della contraerea tedesca rase al suolo l'intero complesso.\nIl Botteghino.\nNei secoli, a seguito dello sviluppo della vicina Pescia, la viabilit\u00e0 Firenze-Lucca si spost\u00f2 a nord del vecchio tracciato; sorsero nuovi insediamenti, tra cui quello del Botteghino.\nAl centro della borgata \u00e8 il settecentesco oratorio di Santa Maria dei Dolori, di propriet\u00e0 della famiglia Bonazzi. All'interno dell'edificio \u00e8 sepolto il pittore pesciatino Innocenzo Ansaldi. In direzione di Pescia si trova l'oratorio di Sant'Erasmo, posto a cavalcioni del rio Furicaia, che fu edificato nel 1661 dalla nobile famiglia pesciatina degli Orlandi. Presso l'oratorio ebbe sede la prima stamperia del contado pesciatino.\nAttorno al Botteghino, furono costruite ville di campagna, ad opera delle famiglie nobili pesciatine, che cercavano un \"buen retiro\" per il periodo estivo: tra queste si citano:\nNel 1934, in occasione dell'850\u00ba anniversario della morte di sant'Allucio di Campugliano, il comune di Uzzano, su suggerimento del vescovo di Pescia Angelo Simonetti, cambi\u00f2 il nome della frazione da \"Botteghino\" in \"Sant'Allucio\".\nLe scuole.\nNella frazione, ha sede la Scuola secondaria di primo grado di Uzzano.\nEconomia.\nArtigianato.\nPer quanto riguarda l'artigianato, \u00e8 ancora attiva e diffusa la lavorazione del rame finalizzata alla produzione di oggetti sia domestici sia artistici.\nSport.\nNella frazione, si \u00e8 tenuta dal 1948 al 1984 la \"Coppa Caduti di S. Allucio\", gara di ciclismo dilettantistico dedicata ai caduti nella Seconda guerra mondiale del luogo, che ha avuto tra i vincitori il futuro campione Francesco Moser."}
{"id": "286455", "revid": "104458", "url": "https://it.wikipedia.org/wiki?curid=286455", "title": "Coppa del Mondo di sci alpino 1993", "text": "La Coppa del Mondo di sci alpino 1993 fu la ventisettesima edizione della manifestazione organizzata dalla Federazione Internazionale Sci; ebbe inizio il 28 novembre 1992 a Sestriere, in Italia (uomini), e a Park City, negli Stati Uniti (donne), e si concluse il 28 marzo 1993 a \u00c5re, in Svezia. Nel corso della stagione si tennero a Morioka i Campionati mondiali di sci alpino 1993, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 34 gare (10 discese libere, 7 supergiganti, 6 slalom giganti, 8 slalom speciali, 3 combinate), in 16 diverse localit\u00e0. Il lussemburghese Marc Girardelli si aggiudic\u00f2 la Coppa del Mondo generale; lo svizzero Franz Heinzer vinse la Coppa di discesa libera, il norvegese Kjetil Andr\u00e9 Aamodt quelle di supergigante e di slalom gigante e lo svedese Thomas Fogd\u00f6 quella di slalom speciale. Lo svizzero Paul Accola era il detentore uscente della Coppa generale.\nIn campo femminile furono disputate 32 gare (9 discese libere, 6 supergiganti, 7 slalom giganti, 8 slalom speciali, 2 combinate), in 13 diverse localit\u00e0. L'austriaca Anita Wachter si aggiudic\u00f2 la Coppa del Mondo generale; la tedesca Katja Seizinger vinse le Coppe di discesa libera e di supergigante, la francese Carole Merle quella di slalom gigante e la svizzera Vreni Schneider quella di slalom speciale. L'austriaca Petra Kronberger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1993 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1993 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286457", "revid": "1652635", "url": "https://it.wikipedia.org/wiki?curid=286457", "title": "Tullio", "text": "Origine e diffusione.\nRiprende un antico gentilizio romano, \"Tullius\", tratto a sua volta dal \"praenomen\" e \"cognomen\" \"Tullus\" (in italiano Tullo); l'origine di \"Tullus\" \u00e8 ignota; antichi letterati come Festo tentavano di connetterlo con \"tullius\" (\"zampillo d'acqua\" e anche \"fiotto di sangue\"), ma \u00e8 ben pi\u00f9 plausibile che si tratti di un nome etrusco, quindi non decifrabile. L'ipotesi pi\u00f9 recente che lo riconduceva al termine latino \"tollere\" (\"sollevare\", forse in riferimento al gesto dei genitori che, sollevando un neonato, lo riconoscevano come proprio figlio) \u00e8 priva di fondamento.\nNoto in particolare grazie alla figura dell'oratore Marco Tullio Cicerone, il nome era sporadicamente ancora in uso durante il Medioevo. Venne riportato in voga durante il Rinascimento, ed \u00e8 ad oggi diffuso in tutta Italia.\nOnomastico.\nL'onomastico si pu\u00f2 festeggiare in memoria di pi\u00f9 santi e beati, alle date seguenti:"}
{"id": "286458", "revid": "984922", "url": "https://it.wikipedia.org/wiki?curid=286458", "title": "Molinaccio", "text": "Molinaccio \u00e8 una frazione del comune di Uzzano (PT), al confine con il comune di Pescia.\nStoria.\nIl nucleo abitato prende il nome da un vecchio mulino a vento che l\u00ec si trovava. Nel Medioevo, vi sorgeva il guado sulla Pescia maggiore lungo la strada Firenze-Lucca, l'antica via Cassia-Clodia o \"Cassia minor\" di epoca romana.\nLo testimonia un'antica torre fortificata probabilmente di origine medioevale ma modificata nel corso dei secoli XVI e XVII, attualmente in cattivo stato di conservazione ma considerata dalla Soprintendenza ai Monumenti edificio di rilevante interesse storico artistico, tuttora visibile a lato della via Francesca Vecchia. Tale torre doveva avere funzioni difensive, ma anche di controllo delle piene del vicino fiume.\nIn epoca successiva, nei pressi della torre fu costruita una stazione postale, in seguito trasformata in dimora gentilizia da parte della nobile famiglia pesciatina Nucci.\nMonumenti.\nPalazzo Nucci-Matteucci.\nIl palazzo Nucci-Matteucci \u00e8 stato edificato nel XVIII secolo dalla famiglia nobile pesciatina Nucci, in luogo di una vecchia stazione postale, poi \u00e8 passato alla famiglia Matteucci di Firenze.\nOggi, bench\u00e9 ristrutturato, ha perso le sue caratteristiche di dimora unitaria, essendo suddiviso in diversi appartamenti di civile abitazione. Si pu\u00f2 tuttavia ammirare la bella scalinata a doppia rampa in pietra serena, che sorge a lato della via di Campo.\nOratorio del S. Nome di Maria.\nDavanti al palazzo, al di l\u00e0 della via Francesca vecchia, sorge la cappella gentilizia, dedicata al Santo Nome di Maria. \u00c8 un grazioso edificio di stile neoclassico che ha versato in pessime condizioni per molti anni, l'interno \u00e8 stato saccheggiato dai ladri e la sacrestia ridotta a cielo aperto. Nell'anno 2015, l'edificio \u00e8 stato sottoposto a un accurato lavoro di restauro, con il ripristino delle coperture e il rifacimento delle facciate.\nProprio in sacrestia, \u00e8 custodito (per modo di dire) un reperto storico di grande rilievo. Si tratta dell'antica urna di pietra nella quale erano contenute le spoglie di sant'Allucio di Campugliano, che fu acquistata a fine '700 dal marchese Matteucci, quando l'antico spedale di Campugliano fu chiuso, venduto a privati, trasformato in casa colonica e le ossa del santo, poste in un'urna nuova, furono trasferite nell'Episcopio di Pescia."}
{"id": "286460", "revid": "47767", "url": "https://it.wikipedia.org/wiki?curid=286460", "title": "Tristano (nome)", "text": "Origine e diffusione.\n\u00c8 un nome di origine celtica, d'incerta interpretazione. Tramite il francese \"Tristan\" o \"Tristran\", risale al nome pittico \"Drustan\" o \"Drosten\" o al nome gallese imparentato \"Drystan\"; secondo alcune fonti, si tratta di un diminutivo del nome celtico \"Drust\", dal probabile significato di \"rivolta\" o \"tumulto\"; secondo altre, \u00e8 un derivato del nome celtico \"Drustagnos\" (di non meglio specificata etimologia), mentre \"Drust\" e forme analoghe sarebbero solamente ipocoristici.\nSuccessivamente, la grafia del nome venne alterata per associazione con il termine latino \"tristis\" ossia \"mesto\", \"triste\" (al quale viene sovente collegato direttamente), rendendo difficile discernerne la corretta etimologia.\nIl nome \u00e8 attestato gi\u00e0 dal VI secolo nell'arcaica forma gallese \"Drystan\", e dal IX in quella pittica, ma fu il suo utilizzo nel mito di \"Tristano e Isotta\" a decretarne il successo, con usi occasionali gi\u00e0 dal Medioevo: in inglese, francese e scots compare dal XII secolo. In Italia, il nome Tristano risulta accentrato fra l'Emilia-Romagna e la Toscana.\nOnomastico.\nL'onomastico si pu\u00f2 festeggiare in memoria di san Drostan (chiamato anche Tristan, Trostan, Throstan, Drustan eccetera), discepolo di san Columba e abate a Deer, evangelizzatore dei Pitti e \"apostolo della Scozia\", commemorato l'11 luglio (o il 15 dicembre secondo il breviario di Aberdeen). Con questo nome si ricorda anche un beato, Tristano de Salazar, religioso mercedario vissuto nel convento di Santa Maria di Burce\u00f1a (Barakaldo), commemorato dal suo ordine il giorno 21 settembre."}
{"id": "286462", "revid": "842", "url": "https://it.wikipedia.org/wiki?curid=286462", "title": "RTOS", "text": ""}
{"id": "286464", "revid": "226458", "url": "https://it.wikipedia.org/wiki?curid=286464", "title": "Tosca (nome)", "text": "Origine e diffusione.\nDeriva dal \"cognomen\" etnico e poi nome latino \"Tuscus\" e \"Tusca\", che vuol dire \"originario della Tuscia\" (ossia l'Etruria, nella moderna Toscana).\nIn epoca moderna, il nome gode di una certa diffusione ed \u00e8 accentrato in Toscana ed Emilia Romagna, attestato quasi solo al femminile; sebbene sia stato portato anche da una santa di Verona, il suo uso odierno \u00e8 da attribuirsi pressoch\u00e9 esclusivamente al melodramma di Puccini \"Tosca\" o, in misura minore, all'omonimo dramma di Sardou da cui \u00e8 tratto.\nOnomastico.\nL'onomastico viene festeggiato in memoria di santa Tosca, vergine eremita presso Verona, commemorata insieme a santa Teuteria il 5 maggio (anticamente da sola, il 10 luglio). Al maschile si ricordano poi alcuni altri santi, tutti per\u00f2 non riportati dal martirologio romano, attestati solo negli \"Acta Sanctorum\" o in altre fonti analoghe:"}
{"id": "286466", "revid": "1379212", "url": "https://it.wikipedia.org/wiki?curid=286466", "title": "Ogg", "text": "Ogg (a volte indicato anche come Ogg Media) \u00e8 un formato contenitore libero per il trasporto di flussi di bit progettato con l'intento di permettere sia lo streaming che l'archiviazione in maniera efficiente.\nIl nome \"Ogg\" si riferisce al formato di file, che include un numero di codec indipendenti per il video, l'audio ed il testo (ad esempio, per i sottotitoli). I file con l'estensione \".ogg\" possono contenere uno qualsiasi dei formati supportati, e poich\u00e9 il formato \u00e8 liberamente implementabile, i vari codec ogg sono stati incorporati in molti riproduttori multimediali, sia proprietari, sia liberi.\nSpesso il termine \"ogg\" \u00e8 stato usato per indicare il formato di file audio Ogg Vorbis, cio\u00e8 un file audio codificato in un file ogg con l'algoritmo Vorbis, poich\u00e9 questo \u00e8 stato il primo codec ad usare il contenitore ogg. Altri importanti codec sviluppati per il contenitore ogg sono Theora per la compressione video, e Speex, un algoritmo ottimizzato per la compressione del parlato.\nIl progetto \u00e8 stato sviluppato originariamente da Christopher Montgomery della Xiph.Org Foundation.\n\u00c8 inoltre il formato ufficialmente preferito per i file audio e video di Wikipedia.\nLicenze.\nLe specifiche di Ogg sono di pubblico dominio. Le librerie di riferimento per la codifica e decodifica sono rilasciate sotto licenza BSD. Gli strumenti ufficiali per la gestione del container sono rilasciati sotto GNU General Public License (GPL).\nI codec di Ogg.\nOgg \u00e8 solo un formato che specifica il modo in cui i dati devono essere ordinati nel flusso dati. I dati audio o video codificati da un codec specifico saranno inseriti nel contenitore Ogg. Il contenitore Ogg pu\u00f2 contenere flussi codificati con diversi codec: ad esempio, un file audio/video conterr\u00e0 dati codificati con un codec audio e dati codificati con un codec video.\nEssendo un formato di contenimento, Ogg pu\u00f2 integrare diversi codec. Di seguito le specifiche di Xiph.org in tal senso:\nIl problema dell'estensione file.\nSebbene Xiph.org avesse previsto originariamente l'estensione .ogg per il contenitore a prescindere dall'effettivo codec contenuto, l'organizzazione \u00e8 ritornata sui suoi passi nel 2007, raccomandando di impiegare le seguenti estensioni per i file Ogg:\nA queste si aggiunge l'estensione codice_5 utilizzata per identificare un flusso FLAC privo del container Ogg. Il formato FLAC era infatti gi\u00e0 esistente e funzionante indipendentemente dal contenitore Ogg, e solo in seguito donato a Xiph.org.\nPrima di questa presa di posizione, il programmatore Tobias Waldvogel era intervenuto sulle specifiche di Ogg per permettergli di aggirare la limitazione del formato AVI di Microsoft al riguardo dell'audio in formato Vorbis. Per identificare uno di questi file Ogg, che contengono codec audio e video arbitrari, la comunit\u00e0 ha autonomamente fatto nascere l'estensione non ufficiale codice_6, con il significato di \"Ogg Media\". Il contenuto pi\u00f9 frequentemente riscontrato in questi file \u00e8 un flusso video XviD e almeno un flusso audio Vorbis."}
{"id": "286467", "revid": "729019", "url": "https://it.wikipedia.org/wiki?curid=286467", "title": "Coppa del Mondo di sci alpino 1994", "text": "La Coppa del Mondo di sci alpino 1994 fu la ventottesima edizione della manifestazione organizzata dalla Federazione Internazionale Sci; ebbe inizio il 30 ottobre 1993 a S\u00f6lden, in Austria, e si concluse il 20 marzo 1994 a Vail, negli Stati Uniti. Nel corso della stagione si tennero a Lillehammer i XVII Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 35 delle 37 gare previste (11 discese libere, 5 supergiganti, 9 slalom giganti, 8 slalom speciali, 2 combinate), in 21 diverse localit\u00e0. Il norvegese Kjetil Andr\u00e9 Aamodt si aggiudic\u00f2 la Coppa del Mondo generale; il lussemburghese Marc Girardelli vinse la Coppa di discesa libera, il norvegese Jan Einar Thorsen quella di supergigante, l'austriaco Christian Mayer quella di slalom gigante e l'italiano Alberto Tomba quella di slalom speciale. Girardelli era il detentore uscente della Coppa generale.\nIn campo femminile furono disputate 34 delle 35 gare previste (7 discese libere, 6 supergiganti, 9 slalom giganti, 10 slalom speciali, 2 combinate), in 15 diverse localit\u00e0. La svizzera Vreni Schneider si aggiudic\u00f2 sia la Coppa del Mondo generale, sia quella di slalom speciale; la tedesca Katja Seizinger vinse le Coppe di discesa libera e di supergigante e l'austriaca Anita Wachter quella di slalom gigante. La Wachter era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1994 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKN = combinata\nClassifiche.\nCombinata.\nNel 1994 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286470", "revid": "1652635", "url": "https://it.wikipedia.org/wiki?curid=286470", "title": "Tiziano (nome)", "text": "Origine e diffusione.\nRiprende il \"cognomen\" latino imperiale \"Titianus\", un patronimico derivato dal gentilizio \"Titius\" (Tizio) o \"Titus\" (Tito).\nLa sua diffusione \u00e8 dovuta sia al culto dei santi cos\u00ec chiamati, sia alla fama del pittore cinquecentesco Tiziano Vecellio.\nOnomastico.\nL'onomastico si pu\u00f2 festeggiare il 16 gennaio in memoria di san Tiziano, vescovo di Oderzo e confessore, oppure il 3 marzo, in ricordi di san Tiziano, vescovo di Brescia."}
{"id": "286472", "revid": "842", "url": "https://it.wikipedia.org/wiki?curid=286472", "title": "16-bit", "text": ""}
{"id": "286473", "revid": "1632387", "url": "https://it.wikipedia.org/wiki?curid=286473", "title": "Deathspell Omega", "text": "I Deathspell Omega sono un gruppo avant-garde/black metal francese.\nI membri noti della band sono: Hasjarl (ex-componente degli Hirilorn) e Mikko Aspa (responsabile delle parti vocali e membro dei Fleshpress, dei Clandestine Blaze e degli Stabat Mater). Ad ogni modo si sa pochissimo riguardo alla band, la quale non possiede un sito internet n\u00e9 foto ufficiali. La stessa presenza di Mikko Aspa \u00e8 stabilita dagli appassionati in base al timbro e allo stile vocale, ma non \u00e8 mai stata ufficialmente confermata.\nTematiche.\nI testi, descritti in genere come \"pi\u00f9 profondi\" rispetto alla media, riguardano soprattutto il satanismo, inteso su un piano metafisico: riguardo a ci\u00f2 band ha dichiarato che \"qualunque altra concezione di satana \u00e8 intellettualmente invalida\". Ci\u00f2 nonostante si ritrovano nei loro brani numerosi riferimenti filosofici (Georges Bataille, Philipp Mainl\u00e4nder, l'idealismo tedesco), oltre che teologici e mistici, con richiami alla gnosi e alla mistica ebraica, che dimostrano una cultura ed una complessit\u00e0 concettuale di molto superiore rispetto al resto della scena black metal. Il gruppo ha realizzato una trilogia di concept album, incentrati sul rapporto fra Dio, Satana e la relazione dell'uomo con le due identit\u00e0 sul piano teologico. Satana, nei testi dei DSO, \u00e8 ritratto come un'entit\u00e0 \"salvifica\", che svela l'inganno dell'esistenza, introducendo nel mondo la morte e la corruzione. I testi sono impostati come autentiche preghiere, scritte in inglese arcaizzante, francese e latino, e portano dunque avanti una esplicita glorificazione del male. Il male \u00e8 anzitutto principio di entropia: la negazione della dignit\u00e0 e della vita conducono infine al nulla, dissoluzione dell'Io e dell'universo stesso.\nBiografia.\nInizialmente, i Deathspell Omega suonavano un black metal rozzo e tradizionale, molto ispirato ai Darkthrone, ma il loro disco del 2004, \"Si Monvmentvm Reqvires, Circvmspice\", segn\u00f2 un cambio verso un avantgarde con influenze anche esterne al metal, come i canti Gregoriani, la musica corale e la musica ambient.\nIl gruppo ha un nutrito gruppo di fan nella scena underground, soprattutto grazie al loro seminale lavoro \"Si Monvmentvm Reqvires, Circvmspice\". Il primo disco della trilogia pianificata, che venne accolto benissimo dalla critica e continua tuttora ad essere ammirato. Il titolo del disco \u00e8 una modifica ad una popolare frase in latino. L'originale era \"Si Monumentum Requiris, Circumspice\", che significa \"se cerchi un monumento, guardati intorno\", una frase che appare nella cattedrale di San Paolo come dedica a Sir Christopher Wren. In questo caso la frase va letta come: \"se cerchi il suo monumento, guardati intorno\"."}
{"id": "286475", "revid": "111190136", "url": "https://it.wikipedia.org/wiki?curid=286475", "title": "Tito (nome)", "text": "Origine e diffusione.\nDeriva dal \"praenomen\" romano \"Titus\", uno dei pi\u00f9 diffusi all'epoca, da cui derivano i gentilizi \"Titius\" (\"Tizio\") e \"Titianus\" (\"Tiziano\").\nLa sua origine \u00e8 incerta, e le ipotesi in proposito sono numerose: potrebbe essere correlato ai termini latini \"titulus\" (\"titolo onorifico\", avendo quindi il significato di \"onorevole\"), \"tueor\" (\"difensore\") o \"titus\" (\"colombo selvatico\"); potrebbe per\u00f2 avere anche origini sabine, come farebbe pensare il personaggio di Tito Tazio, o anche etrusche. Di fatto, nomi simili a \"Tito\", fonologicamente molto semplifici, si ritrovano in tutte e tre le lingue (e in altre), e non \u00e8 escludibile n\u00e9 la poligenesi (cio\u00e8 l'essersi originato da pi\u00f9 nomi diversi) n\u00e9 un'origine onomatopeica.\nIl nome ha tradizione sia storica (fu portato dall'imperatore romano Tito) sia biblica (con la figura di Tito, compagno di Paolo di Tarso citato nel Nuovo Testamento); grazie a questa seconda figura, \"Titus\" venne usato occasionalmente anche in inglese, nel periodo della Riforma protestante. Il nome venne pi\u00f9 tardi associato alla figura di Josip Broz, lo statista jugoslavo che lo us\u00f2 come nome di battaglia.\nOnomastico.\nL'onomastico si festeggia in genere il 26 gennaio in ricordo di san Tito, discepolo di san Paolo e vescovo di Creta. Con questo nome si ricordano anche altri santi, alle date seguenti:"}
{"id": "286478", "revid": "1974457", "url": "https://it.wikipedia.org/wiki?curid=286478", "title": "Riforma del teatro", "text": "Intorno alla met\u00e0 del XV secolo si svilupp\u00f2 in Italia un nuovo tipo di spettacolo teatrale, la commedia dell\u2019arte, destinata ad ottenere un successo strepitoso e a dilagare nel secolo successivo in tutta Europa, per poi esaurirsi verso la fine del XVII secolo.&lt;br&gt;\nUna compagnia di comici era formata da sei o sette elementi: tranne gli innamorati e pochi altri personaggi, tutti gli altri indossavano vistose maschere che li rendevano immediatamente riconoscibili agli occhi del pubblico.\nNella commedia dell'arte esistevano le maschere, perch\u00e9 i personaggi avevano dei caratteri fissi: Pantalone era il vecchio brontolone e avaro; Arlecchino o il servo sciocco o astuto come Brighella.&lt;br&gt; \nLa commedia dell'arte piaceva molto. Le compagnie italiane, molto brave, venivano chiamate a recitare anche all'estero, alle corti d'Europa; sebbene antiletteraria, la Commedia dell'Arte influenz\u00f2 drammaturghi come Shakespeare e Moli\u00e8re e poi lo stesso Goldoni, che con la sua \"riforma del teatro\" elimin\u00f2 il cattivo gusto della commedia dell'arte, abol\u00ec gradualmente l'uso delle maschere e sostitu\u00ec il canovaccio con un copione.\nMa la ragione della riforma si posava sull'impianto stesso della commedia dell'arte e sulla visione del reale che proponeva.&lt;br&gt;\nIl bisogno di una riforma nasce gi\u00e0 nello spirito del razionalismo arcadico che aspirava alla semplicit\u00e0, all'ordine razionale, al buon gusto. Gi\u00e0 in ambito arcadico erano nati tentativi di riforma da parte di alcuni autori toscani (Giovan Battista Fagiuoli, Iacopo Angelo Nelli, Girolamo Gigli) ma i loro tentativi erano solo letterari e confinati nel chiuso delle Accademie. Goldoni per\u00f2 non era un letterato, ma un uomo di teatro che lavorava a diretto contatto con il pubblico, di cui conosceva i gusti e le preferenze.\nGoldoni obblig\u00f2 gli attori a riferirsi a un testo scritto, rinunci\u00f2 alle facili buffonerie, elimin\u00f2 gradualmente le maschere, conferendo loro un'individualit\u00e0 sempre pi\u00f9 marcata, trasformando la Commedia dell'Arte in \"commedia di carattere\" e inser\u00ec l'azione nel concreto tessuto sociale della classe borghese mercantile, mentre il tradizionalista Carlo Gozzi ricorse ad argomenti fiabeschi ed esotici con note patetiche e satirici riferimenti a personaggi e costumi contemporanei.\nLa risposta negativa da parte di attori e pubblico fu ovvia: gli attori si vedevano tolte le loro abitudini e il pubblico assisteva non pi\u00f9 a commedie dove si rideva di gusto, bens\u00ec dove si \"sorrideva\" per la sottigliezza di alcune battute.&lt;br&gt;Inoltre la fama degli attori era minore, la bravura stava nello scrittore dell'opera, molto meno nell'esposizione del personaggio.\nAltra novit\u00e0 di Goldoni \u00e8 la sua esigenza moralizzatrice: la commedia deve insegnare il buon senso borghese, senza moralismi, anzi con grande fiducia nella natura umana: non per caso Goldoni appartiene al '700 illuminista, animato da ideali di tolleranza e pacifica convivenza tra gli uomini.\nCos\u00ec Goldoni cambia le ambientazioni, cambia i personaggi rappresentati. Non si tratta pi\u00f9 del ricco col servo povero, ma si parla di una simpatica e furba locandiera, come Mirandolina, o di un attento \"caffettiere\", come Ridolfo; \u00e8 con tali personaggi che Goldoni dice \"stop\" allo stereotipo."}
{"id": "286479", "revid": "1695956", "url": "https://it.wikipedia.org/wiki?curid=286479", "title": "Tina", "text": "Origine e diffusione.\n\u00c8 un ipocoristico dei numerosissimi nomi che terminano in \"-tina\", quali Agatina, Agostina, Albertina, Cristina, Assuntina, Clementina, Concettina, Costantina, Ernestina, Giustina, Martina, Valentina e via dicendo. In Sicilia costituisce anche un abbreviativo di Tindara; in croato e olandese \u00e8 usato anche per abbreviare Caterina.\nOnomastico.\nL'onomastico si festeggia in corrispondenza di quello del nome da cui viene fatto derivare."}
{"id": "286480", "revid": "712828", "url": "https://it.wikipedia.org/wiki?curid=286480", "title": "Grimmauld Place, 12", "text": ""}
{"id": "286481", "revid": "287204", "url": "https://it.wikipedia.org/wiki?curid=286481", "title": "Timoteo (nome)", "text": "Origine e diffusione.\nDeriva dal nome greco \u03a4\u03b9\u03bc\u03cc\u03b8\u03b5\u03bf\u03c2 (\"Tim\u00f3theos\"), latinizzato in \"Timotheus\"; \u00e8 composto da \u03c4\u03b9\u03bc\u03ac\u03c9 (\"tim\u00e1o\", \"onorare\") e \u03b8\u03b5\u03cc\u03c2 (\"the\u00f3s\", \"dio\"), e significa quindi \"che onora Dio\", \"che onora gli dei\". Il primo elemento si ritrova anche in Timeo, Timone e Timoleone, mentre il secondo, diffusissimo nell'onomastica greca, si trova in Teodoro, Doroteo, Teofilo, Teodulo e vari altri.\nIn Italia ha avuto una maggiore diffusione intorno al 1910 ed \u00e8 stato ripreso, anche se in misura minore, nel 2004. In inglese, nella forma \"Timothy\", divenne comune solo dopo la Riforma Protestante.\nOnomastico.\nVi sono moltissimi santi di nome Timoteo: generalmente l'onomastico si festeggia il 26 gennaio in memoria di san Timoteo, vescovo e martire ad Efeso, discepolo di san Paolo e destinatario di alcune delle sue lettere. Fra gli altri noti si ricordano:"}
{"id": "286482", "revid": "125211570", "url": "https://it.wikipedia.org/wiki?curid=286482", "title": "Mikoyan Gurevich", "text": "La Mikoyan, pi\u00f9 nota con il suo nome storico di MiG, Mikoyan-Gurevich (in cirillico: \u041c\u0438\u043a\u043e\u044f\u043d-\u0413\u0443\u0440\u0435\u0432\u0438\u0447, \u041c\u0438\u0413) \u00e8 una nota casa russa produttrice di aeroplani militari, principalmente aerei da caccia. Ai tempi dell'Unione Sovietica la Mikoyan era un \"design bureau\" (OKB) fondato da Art\u00ebm Mikojan e Michail Gurevi\u010d.\nStoria.\nIl \"design bureau\" Mikoyan-Gurevich \u00e8 tra i pi\u00f9 conosciuti uffici tecnici di costruzioni aeronautiche dell'era sovietica, avendo prodotto alcuni tra i pi\u00f9 notii caccia del periodo. \n, l'OKB Mikoyan-Gurevich ha lavorato su approssimativamente 250 progetti diversi, 120 dei quali entrarono in produzione, per un totale di pi\u00f9 di 15\u00a0000 aeroplani usciti di fabbrica. Diversamente dagli altri uffici tecnici, la MiG era concentrata principalmente su di un solo tipo di aereo: il caccia.\nL'OKB Mikoyan-Gurevich fu fondato nel dicembre del 1939 da Art\u00ebm Ivanovi\u010d Mikojan, un giovane ingegnere cresciuto in un remoto villaggio dell'Asia. Mikojan aveva lavorato come meccanico negli anni venti prima di laurearsi in una accademia militare nel 1937. Lavor\u00f2, per un breve periodo per Nikolaj Nikolaevi\u010d Polikarpov, a quei tempi il pi\u00f9 noto disegnatore di aeroplani. Quando a Mikojan fu affidato un OKB tutto suo, un\u00ec le sue forze con Mihail Iosifovi\u010d Gurevi\u010d, un ingegnere aeronautico che recentemente era stato negli USA per negoziare la licenza per costruire una versione sovietica del Douglas DC-3. Il primo progetto di Mikojan e Gurevi\u010d fu lo I-200 (a quell'epoca si usava battezzare l'aeroplano con una sigla che indicasse la sua funzione e non l'ingegnere che l'avesse progettato), un intercettore d'alta quota, a cui ben presto venne assegnato dal Ministero dell'Aeronautica il nome MiG-1.\nLe sigle degli aeroplani, da una direttiva del 1941 del Ministero dell'Aeronautica sovietico, indicano le prime due iniziali del cognome del progettista generale a capo dell'ufficio tecnico o, se l'ufficio ha pi\u00f9 progettisti generali, le prime due iniziali del primo seguite dalla prima iniziale degli altri. Segue infine un numero progressivo, dispari per i caccia e pari per tutti gli altri aeroplani (qualche fonte interpreta erroneamente la sigla come l'unione delle prime lettere dei cognomi dei capoprogettisti unite da una \"i\" che in russo vuol dire \"e\" congiunzione semplice). Si riporta come altro esempio la sigla LaGG acronimo ricavato dai cognomi di Sem\u00ebn Alekseevi\u010d Lavo\u010dkin, Vladimir Petrovi\u010d Gorbunov, Michail Ivanovi\u010d Goudkov.\nIl MiG-1 fu un caccia molto potente ed avanzato per la sua epoca, sia pur penalizzato da una manovrabilit\u00e0 assolutamente insufficiente a causa dell'enorme motore anteriore, che sbilanciava l'aereo. La VVS non li utilizz\u00f2 che raramente, dato che un intercettore d'alta quota non era molto utile contro gli attacchi dei bombardieri strategici tedeschi. Fu nel dopoguerra che il \"design bureau\" numero 155 (dal numero della fabbrica assegnatagli), crebbe in grandezza ed influenza.\nUsando la tecnologia tedesca, Mikojan e Gurevi\u010d diedero vita al primo caccia a getto sovietico, il MiG-9, che vol\u00f2 il 24 aprile del 1946. Nell'agosto dello stesso anno Stalin ordin\u00f2 dieci caccia per la parata nazionale per la festa della rivoluzione d'ottobre sulla piazza Rossa. Gli ingegneri ed i meccanici lavorarono a ritmo serrato per essere pronti per novembre, ma -ironia della sorte- la parata fu annullata per le avverse condizioni meteorologiche. Ma il MiG-9 entr\u00f2 presto in servizio, seguito da molte altre macchine divenute famose durante la guerra fredda.\nRicordiamo il MiG-15, che partecip\u00f2 alla guerra di Corea, il MiG-17 ed il MiG-19 il primo caccia supersonico (in crociera) sovietico. Il MiG-21 (Fishbed per gli occidentali), la pi\u00f9 prodotta ed esportata unit\u00e0 sovietica.\nL'ultimo caccia prodotto sotto il disegno di Mikojan e Gurevi\u010d furono il MiG-23 (Flogger), il primo caccia con ali a geometria variabile sovietico ed il MiG-25 (Foxbat) un caccia intercettore capace di volare a Mach 3. Gurevi\u010d era andato in pensione nel 1964, Mikojan mor\u00ec nel 1970 e fu sostituito dal suo vice, Rostislav Apollosovi\u010d Beljakov.\nCon Belyakov al timone, il MiG OKB produsse diversi nuovi caccia per la VVS: il MiG-29 (Fulcrum) intercettore leggero, ed il MiG-31 (Foxhound) caccia intercettore e ricognitore, entrambi degli inizi degli anni settanta. Oltre agli aeroplani il \"design bureau\" studi\u00f2 e produsse anche missili antinave, da crociera e antisatellite, persino un'astronave spaziale riutilizzabile chiamata Spiral.\nCon il dissolvimento dell'Unione Sovietica, il \"design bureau\", come tutte le altre strutture, dovette ristrutturarsi e far fronte alla crisi economica. Nel maggio 1995 il governo russo accentr\u00f2 tutte le fabbriche che facevano capo alla MiG nella societ\u00e0 MAPO-MiG (Moskowskoje Awiazionnoje Promyschlennoje Objedinenije, associazione delle fabbriche aeronautiche di Mosca). Alla fine degli anni novanta, quando si era vicino al collasso dell'economia russa, la compagnia fu travolta da scandali di malversazione finanziaria, dalla accesa competizione della Sukhoi, e da importanti licenziamenti. Nel dicembre 1999 il governo russo ribattezz\u00f2 la MAPO-MiG in \"MiG Aircraft Building Corporation\" ed annunci\u00f2 novit\u00e0 come una possibile fusione con la rivale Sukhoi.\nPer riuscire a sopravvivere la MiG si concentr\u00f2 sull'esportazione e l'aggiornamento del MiG-29. A dispetto dell'aperto disinteresse del governo continu\u00f2 a sviluppare nuovi progetti di caccia, come il MiG 1.42 ed il MiG 1.44.\nIl governo russo una fusione generalizzata di tutte le aziende che si occupano di costruzioni nel settore aeronautico/aerospaziale civile e militare (che, dopo il crollo dell'URSS, hanno incontrato vaste difficolt\u00e0 economiche): la futuribile United Aircraft Building Corporation sarebbe un'unione di Ilyushin, Irkut, Miko\u00e2n, Sukhoi, Tupolev e Yakovlev.\nLista degli aeroplani MiG.\nCon la direttiva NKAP numero 704 del 9 dicembre 1940 del \"Commissariato del popolo per l'industra aeronautica\", la designazione ufficiale degli aeromobili in Unione Sovietica veniva riorganizzata. Ogni apparecchio perci\u00f2, una volta entrato allo stadio di prototipo, accettato da una commissione apposita, veniva registrato con le prime due iniziali del cognome del capo dell'OKB e da un numero progressivo, dispari per i caccia e pari per tutti gli altri apparecchi, anche se non mancano numerose eccezioni. Nel caso in cui i progettisti capo fossero stati pi\u00f9 d'uno l'iniziale del progettista seguente era solo una. Questo in parte spiega il motivo per il quale una sigla \u00e8 stata riusata (MiG-9) e perch\u00e9 alcune sigle sono state saltate (quasi tutte le pari).\nImmaginari.\nI MiG erano i pi\u00f9 conosciuti caccia sovietici durante la guerra fredda, di conseguenza si possono trovare un gran numero di MiG nei film e nei libri occidentali, ma alcuni di essi sono di pura fantasia:"}
{"id": "286483", "revid": "339392", "url": "https://it.wikipedia.org/wiki?curid=286483", "title": "Cuscinetto plantare", "text": ""}
{"id": "286485", "revid": "1745361", "url": "https://it.wikipedia.org/wiki?curid=286485", "title": "Feromone", "text": "Feromone (o ferormone) \u00e8 il nome dato a sostanze biochimiche prodotte da ghiandole esocrine che sono emesse dagli organismi viventi a basse concentrazioni con la funzione di inviare segnali ad altri individui della stessa specie.\nIl nome deriva dall'inglese \"pheromone\", a sua volta derivato dal tedesco \"Pheromon\", composto da \"phero\" (dal greco antico \u03c6\u03ad\u03c1\u03c9, \u00abportare\u00bb) e \"(hor)mone\", \u00abormone\u00bb.\nClassificati nel gruppo dei semiochimici, generano comportamenti e reazioni fisiologico-comportamentali in altri individui della stessa specie che vi vengono a contatto. Un esempio sono i feromoni sessuali che vengono scambiati per contatto o per stimolo olfattivo e che provocano interesse sessuale in un altro individuo.\nClassificazione.\nI feromoni vengono distinti generalmente in quattro classi a seconda dell'effetto provocato:\nNelle api, ad esempio, i feromoni dell'ape regina inibiscono lo sviluppo degli organi riproduttori delle operaie.\nNell\u2019essere umano.\nCi sono evidenze sull'esistenza di ferormoni nell'essere umano e c'\u00e8 una stretta relazione tra olfatto e funzione sessuale nonostante l'organo di percezione degli odori che agiscono da ferormoni non sia ben sviluppato (come lo \u00e8 nei roditori e in altri mammiferi) anche se si pu\u00f2 comunque trovare un'area dell'epitelio olfattivo, anatomicamente distinta e unica dal punto di vista biochimico, a livello di una piccola regione del terzo anteriore del setto nasale."}
{"id": "286486", "revid": "110157", "url": "https://it.wikipedia.org/wiki?curid=286486", "title": "Terzo (nome)", "text": "Origine e diffusione.\nDeriva dal \"praenomen\" e \"cognomen\" latino \"Tertius\", che vuol dire letteralmente \"terzo\". In origine veniva attribuito o al terzogenito della famiglia oppure al terzo o pi\u00f9 giovane fra tre membri omonimi della stessa famiglia (qualora i loro \"praenomina\" \"nomina\" fossero ricorrenti nella genealogia della famiglia, cosa molto frequente in tempi antichi). La stessa logica fa da sfondo anche a nomi quali Primo, Secondo, Quarto, Quinto, Sesto, Settimo, Ottavio, Nono e Decimo.\nA proposito delle varianti del nome Terzo, il nome Terziano deriva dal gentilizio latino \"Tertianus\", mentre, in alcuni casi, le varianti terminanti in \"-ilio\" o \"-iglio\" potrebbero derivare dal nome Tarsilio. Inoltre, anche il nome Tertulliano potrebbe avere un'origine comune a Terzo.\nOnomastico.\nL'onomastico si pu\u00f2 festeggiare il 6 dicembre, san Terzo o Terzio, martire con altri compagni in Africa sotto Unerico"}
{"id": "286487", "revid": "2160814", "url": "https://it.wikipedia.org/wiki?curid=286487", "title": "Teofilo (nome)", "text": "Origine e diffusione.\nDeriva dal greco antico \u0398\u03b5\u03cc\u03c6\u03b9\u03bb\u03bf\u03c2 (\"Theophilos\"), composto da \u03b8\u03b5\u03cc\u03c2 (\"theos\", \"dio\") e \u03c6\u03b9\u03bb\u03bf\u03c2 (\"philos\", \"amico\", \"amato\", \"caro\"): pu\u00f2 quindi essere interpretato come \"amico di Dio\", \"amante di Dio\" o \"caro a Dio\", \"amato da Dio\". Gli stessi termini, per\u00f2 invertiti di posizione, compongono anche il nome Filoteo; per significato, \u00e8 inoltre affine ai nomi Amedeo e Gottlieb.\n\u00c8 presente nel Nuovo Testamento, dove l'evangelista Luca indirizza il suo vangelo e il libro degli Atti ad un uomo cos\u00ec chiamato (probabilmente un ufficiale romano, ma non \u00e8 escluso che possa essere un nome metaforico riferito, in virt\u00f9 del suo significato, a tutti i cristiani).\nOnomastico.\nNumerosi sono i santi che portano questo nome; l'onomastico pu\u00f2 essere festeggiato in una delle seguenti date:"}
{"id": "286488", "revid": "287204", "url": "https://it.wikipedia.org/wiki?curid=286488", "title": "OKB", "text": "Un OKB, , \"Opytnoe konstruktorskoe bjuro\", cio\u00e8 Ufficio di progettazione sperimentale, era, durante l'epoca sovietica, un'istituzione in cui un gruppo di ingegneri lavorava alla progettazione e alla creazione di prototipi nel campo della tecnologia avanzata, applicata prevalentemente in ambito militare. \nStoria.\nOgni OKB, che di solito prendeva il numero della fabbrica che gli era affidata, veniva spesso chiamato col cognome dell'ingegnere capo (cos\u00ec ad esempio l'OKB 51, diretto da Pavel Sukhoj divenne lo OKB Sukhoj). Alcuni uffici mantennero il proprio nome anche dopo la morte o la sostituzione del loro ingegnere capo.\nIn genere, questi uffici, relativamente piccoli, non erano pensati per una produzione di massa delle apparecchiature che progettavano, ma erano in grado di realizzare prototipi, che, una volta approvati, venivano avviati alla produzione nelle grandi fabbriche statali.\nGli OKB.\nQuesto specchietto \u00e8 solo indicativo, dato che i numeri degli OKB-non restarono gli stessi in pi\u00f9 casi.\nGli SKB.\n\u0421\u043f\u0435\u0446\u0438\u0430\u043b\u044c\u043d\u043e\u0435 \u043a\u043e\u043d\u0441\u0442\u0440\u0443\u043a\u0442\u043e\u0440\u0441\u043a\u043e\u0435 \u0431\u044e\u0440\u043e, \"Special'noe konstruktorskoe bjuro\", Ufficio di progettazione speciale."}
{"id": "286489", "revid": "66387", "url": "https://it.wikipedia.org/wiki?curid=286489", "title": "MiG", "text": ""}
{"id": "286491", "revid": "484532", "url": "https://it.wikipedia.org/wiki?curid=286491", "title": "Riviera romagnola", "text": "La riviera romagnola \u00e8 un tratto di costa che si affaccia sull'Alto Adriatico ricompresa per quasi la sua totalit\u00e0 in Emilia-Romagna, lungo 91 chilometri, dalla foce del fiume Reno (che separa le Valli di Comacchio dalla Provincia di Ravenna) fino a Gabicce Mare (PU).\n\u00c8 uno dei comprensori turistici balneari pi\u00f9 importanti ed estesi d'Italia, e ha conosciuto il suo massimo sviluppo dal secondo dopoguerra fino alla fine degli anni '80 del XX secolo, quando si \u00e8 formata una conurbazione quasi ininterrotta lungo tutta la fascia costiera.\nGeografia.\nSi estende dalla foce del fiume Reno (Regione Emilia-Romagna) al promontorio di Gabicce Monte (nel comune di Gabicce Mare, il pi\u00f9 settentrionale della Regione Marche), attraversando tutta la Provincia di Ravenna (Lidi ravennati), la Provincia di Forl\u00ec-Cesena e la Provincia di Rimini per terminare all'inizio della Provincia di Pesaro-Urbino, della quale include una piccola estremit\u00e0 pianeggiante nord-occidentale prima del Monte San Bartolo.\nCaratterizzata da spiagge ampie, basse e sabbiose con la presenza a nord di frequenti zone naturalistiche (\"valli\" e pinete), mentre il sud \u00e8 stato interessato, negli ultimi 30-40 anni del XX secolo, ad una progressiva urbanizzazione, dal dopoguerra in avanti lo sviluppo economico dell'area \u00e8 stato particolarmente rilevante, con un grande sviluppo del settore terziario.\nI centri abitati della Riviera, partendo da nord a sud, sono rispettivamente: Ravenna (\"Casal Borsetti, Marina Romea, Porto Corsini, Marina di Ravenna, Punta Marina Terme, Lido Adriano, Lido di Dante, Lido di Classe, Lido di Savio\"), Cervia (\"Milano Marittima, Pinarella, Tagliata\"), Cesenatico, (\"Zadina, Valverde, Villamarina\"), Gatteo a Mare, Savignano a Mare, San Mauro Mare, Bellaria-Igea Marina, Rimini (da \"Torre Pedrera\" a nord, fino a \"Miramare\" a sud), Riccione, Misano Adriatico (\"Misano Brasile\" e \"Portoverde\"), Cattolica e il tratto di costa pianeggiante di Gabicce Mare, in Provincia di Pesaro e Urbino.\nStoria.\nLe origini.\nLo sviluppo della Riviera romagnola come area turistica attrezzata ebbe inizio a Rimini.\nIl primo \u201cStabilimento privilegiato dei Bagni Marittimi\u201d, fu inaugurato il 30 luglio 1843, sotto il governo pontificio. Tappe successive furono la costruzione del Kursaal (1873) e dello Stabilimento Idroterapico (1876). I bagni di mare, intesi inizialmente come pratica terapeutica, assunsero una nuova funzione sociale e ricreativa, e divennero occasione di soggiorno mondano dell'aristocrazia e dell'alta borghesia. Nel 1873, il Tempio di Igea a Rimini fu il primo esempio di tale cambiamento. Negli stessi anni, il turismo balneare era partito anche in altre citt\u00e0 rivierasche romagnole: Cervia, Cesenatico, Cattolica e, pi\u00f9 tardi, Riccione. Nel 1870 la giunta di Cattolica aveva chiesto al demanio i primi 300 metri quadrati di spiaggia da adibire ad attivit\u00e0 balneare. Nel 1871 a Ravenna venne fondata la \u201cSociet\u00e0 bagni Lido\u201d e nel 1878 a Cesenatico lo Stabilimento Balneare.\nNel 1911 fu realizzata una nuova e molto estesa zona balneare nel comune di Cervia: a Nord della cittadina venne lottizzata una lunga fascia litoranea gi\u00e0 coperta di pineta, facendo sorgere villini, parchi e giardini: nasceva Milano Marittima. Sul versante meridionale, in cambio dell'edificabilit\u00e0, gli oneri di urbanizzazione portarono alla costruzione della linea tramviaria Rimini-Riccione lungo la strada litoranea.\nCon la diffusione del turismo di massa gli anni trenta videro la costruzione di numerosi alberghi, pensioni e villini sia a Rimini-Riccione (quest'ultimo divenuto comune autonomo nel 1922) che a Milano Marittima. Le prime colonie balneari per i figli delle famiglie meno abbienti, sorte a Rimini nel 1870 e a Riccione nel 1877, si iniziarono a diffondere, ospitando soprattutto i bambini poveri colpiti dalla scrofola. Nel 1935 venne iniziata la costruzione del lungomare di Rimini. Il secondo dopoguerra fu caratterizzato da una rapida ricostruzione e da un'enorme crescita del settore turistico. Rimini, Riccione, Cattolica, Cesenatico e Milano Marittima divennero tra le pi\u00f9 importanti localit\u00e0 turistiche d'Italia e d'Europa, meta di numerosi turisti stranieri, soprattutto da Germania e Paesi Bassi. Nel 1957 Rimini deteneva il primato per il maggior numero di alberghi e pensioni mentre Riccione, al terzo posto, ne contava 443.\nSviluppo urbanistico.\nFino agli anni trenta lo sfruttamento della fascia costiera rimase limitato: le aree attrezzate (con stabilimenti balneari, ecc.) erano distanziate tra loro da km di spiagge libere. A partire dagli anni Cinquanta, tutto lo spazio disponibile venne progressivamente riempito.\nNel riminese: dopo Rimini e Riccione, anche Bellaria e Igea Marina scoprivano la vocazione balneare; a sud di Rimini, nel 1959 sorse Rivaverde. Nel ravennate: Marina Romea sorse a partire dal 1957 riempiendo lo spazio tra Casal Borsetti e Porto Corsini; a sud di Punta Marina si ebbe la rapida edificazione di Lido di Savio (1958), Lido di Classe (1962), Lido di Dante (toponimo scelto appositamente per il turismo) e infine Lido Adriano (1965).\nNegli anni Cinquanta, il grande flusso di turisti port\u00f2 anche alla costruzione di grattacieli in prossimit\u00e0 del mare con funzione residenziale. Il primo fu costruito a Milano Marittima nel 1957 e l\u2019anno seguente a Cesenatico venne edificato quello che al tempo era riconosciuto come \u201cil pi\u00f9 grande grattacielo in cemento armato d\u2019Europa\u201d.\nLa Riviera Romagnola registra un forte sviluppo intorno agli anni 1960 con la nascita di numerosi locali notturni, diventano cos\u00ec la meta prediletta dei personaggi del mondo dello spettacolo.\nDagli anni ottanta a oggi.\nNegli anni ottanta si fa sentire il problema della qualit\u00e0 ambientale, soprattutto in termini di pulizia delle acque. Vengono pertanto realizzati progressivamente depuratori delle acque reflue, mentre le condizioni di balneabilit\u00e0 sono sottoposte a monitoraggio regolare. Alle nuove esigenze dei turisti si risponde frenando la cementificazione, valorizzando spazi verdi, curando l'arredo urbano, realizzando aree pedonali.\nSi fa sentire anche la concorrenza di altre zone turistiche marine europee (Spagna, Grecia, Croazia): ad esempio a Rimini, alla fine del XX secolo, la quota delle presenze straniere \u00e8 del 25% contro il 70% della Costa Brava.\nAmbiente.\nLe riserve naturali situate nel territorio della Riviera romagnola sono:\nTurismo.\nIl movimento turistico.\nLa Riviera Romagnola \u00e8 caratterizzata da una forte stagionalit\u00e0 che vede l'apertura della maggior parte delle strutture per un periodo di cinque mesi, da met\u00e0 aprile a met\u00e0 settembre, insieme ad alcuni periodi dell'anno come Capodanno ed Epifania. Sebbene la Riviera Romagnola presenti un turismo prettamente balneare, il turismo congressuale, sportivo, termale ed eno-gastronomico stanno evolvendo.\nSecondo l\u2019Osservatorio Congiunturale Emilia-Romagna, il movimento turistico della Riviera Romagnola nel 2000 occupava l'83% dei movimenti regionali. Nel 2012 l'Emilia-Romagna presentava la pi\u00f9 alta concentrazione di esercizi (4462) e nel 2013 il numero maggiore di presenze si registravano a Rimini (14.421.290), seguita da Ravenna (4.313.244). Nel 2015 il 70% dei vacanzieri italiani scelse la Riviera Romagnola come meta nei mesi di luglio e agosto. Aumentarono inoltre nel 2015 il numero di turisti Tedeschi (+3,5%), Svizzeri (+4,9%) e Francesi (+ 6,3%).\nNel 2018 si contarono un totale di 331.499 posti letto, dei quali 217.067 nelle strutture alberghiere e 114.432 in quelle extra-alberghiere. Nel 2019 si registrarono un incremento del +1,7% degli arrivi e del +0,7% delle presenze."}
{"id": "286492", "revid": "66387", "url": "https://it.wikipedia.org/wiki?curid=286492", "title": "Mikoyan-Gurevich", "text": ""}
{"id": "286494", "revid": "226458", "url": "https://it.wikipedia.org/wiki?curid=286494", "title": "Tarsilio", "text": "Origine e diffusione.\nNome tipico della Sardegna, dotato di scarsa diffusione e sopravvissuto solo grazie al culto di santa Tarsilia. Non possiede una sicura tradizione greca o latina, e la sua origine \u00e8 dubbia: potrebbe forse essere derivato da un soprannome etnico riferito alla citt\u00e0 di Tarso.\nOnomastico.\nL'onomastico si festeggia il 24 dicembre in memoria di santa Tarsilia o Tarsilla, zia di san Gregorio Magno, monaca con le sorelle Emiliana e Gordiana."}
{"id": "286496", "revid": "30610", "url": "https://it.wikipedia.org/wiki?curid=286496", "title": "Massimo Volume", "text": "I Massimo Volume sono un gruppo rock italiano nato a Bologna sul finire degli anni ottanta, scioltosi nel 2002 e riunitosi nel 2008.\nStoria.\nEsordi.\nA fine anni ottanta Emidio Clementi e Gabriele Ceci realizzano un demo registrato da Umberto Palazzo, con i Maggie's Farm.\nIl nucleo originario del gruppo si forma a Bologna nell'inverno del 1991 da studenti universitari. La compagnia era composta da un ragazzo appassionato di scrittura originario di Ascoli Piceno (Emidio Clementi), un rocker abruzzese reduce da alcune esperienze musicali con Allison Run, Ugly Things e Aut Aut (Umberto Palazzo), una batterista (Vittoria Burattini) e un chitarrista (Gabriele Ceci). Attivi politicamente nelle occupazioni del Pratello, nel 1992 registrano un demotape che include quattro brani, chiamato il \"Demo Nero\" per il colore della sua copertina, suscitando subito interesse negli addetti ai lavori. Gi\u00e0 da questo lavoro collabora il DJ Papa Rodriguez, reduce dall'esperienza di Radio Alice e pioniere dell'hip hop in Italia con i suoi scratch.\nNel 1993 firmano per l'etichetta discografica indipendente Underground Records e pubblicano l'album d'esordio, \"Stanze\", registrato insieme al produttore artistico Manuele Giannini (Starfuckers, Sinistri). \"Stanze\" \u00e8 l'unico disco dei Massimo Volume realizzato insieme a Umberto Palazzo, il quale lascia il gruppo poco prima la pubblicazione del disco per fondare il Santo Niente. Palazzo viene sostituito alla chitarra da Egle Sommacal, che nel frattempo continua la sua esperienza musicale iniziata nel 1991 con i Detriti. Il fattore singolare pi\u00f9 evidente, quello che da subito render\u00e0 unici i Massimo Volume \u00e8 la vena poetica dei testi di Clementi, parlati, recitati e declamati ma mai propriamente cantati. Tutto ci\u00f2 nasce dalla convinzione del frontman di non saper cantare e contemporaneamente dalla decisione degli altri componenti di non sostituirlo.\n\"Lungo i bordi\".\nNel 1994 anche le major notano infine il gruppo e, in marzo, vengono messi sotto contratto dalla Wea, (l'attuale Warner). Per questa etichetta pubblicheranno il secondo lavoro discografico, \"Lungo i bordi\" (Polygram), uscito nel 1995. La produzione artistica viene affidata a Fausto Rossi (Faust'O), da sempre modello per Clementi e soci, per il suo modo di fare fuori dagli schemi del mercato.\nIl disco contiene tra l'altro i brani \"Il primo Dio\" (dedicata al poeta bolognese Emanuel Carnevali e inserita da Walter Gatti tra le migliori canzoni italiane di sempre nel suo libro \"Cosa Sar\u00e0\"), \"Fuoco fatuo\", \"Pizza Express\", che segnano l'inizio della produzione della Mescal. Con tale album i Massimo Volume iniziano ad essere considerati uno dei nomi di punta della sempre pi\u00f9 florida scena alternativa italiana: il disco ottiene un grande successo di critica e di pubblico, presente sempre pi\u00f9 numeroso ai concerti del gruppo.\nNello stesso anno, un brano di Clementi e Sommacal chiamato \"Una buona scusa per andarmene\" viene inserito nella compilation \"Soniche avventure\".\nIl 31 dicembre 1996 i Massimo Volume presentano i brani dell'album in uscita dopo pochi mesi, \"Da qui\", con un concerto al Link in una Bologna sferzata da una tormenta di neve.\nAl nuovo album collabora un nuovo chitarrista, Metello Orsini. Il produttore artistico \u00e8 Steve Piccolo, ex Lounge Lizards.\nNel 1997 alcuni membri dei Massimo Volume partecipano ad un lavoro estremamente sperimentale ovvero \"Infrantumi\" degli Starfuckers: Clementi in \"In minor meno\", Burattini in \"Di me\" e Sommacal in \"Di marmo\".\nL'anno seguente Clementi e Sommacal sono ospiti del disco \"Io sono l'angelo\" di Giancarlo Onorato, ex frontman degli Undergroung Life.\nSommacal partecipa anche al brano \"Mostar\", inserito in \"Tempo di vento\" di Lalli (1998).\nNello stesso periodo, Clementi propone i suoi reading accompagnato da Egle Sommacal e da Marcella Riccardi.\nNel 1999 Metello Orsini lascia il gruppo.\n\"Club priv\u00e8\".\nNell'ottobre del 1999 esce il quarto album, \"Club priv\u00e9\", che vede la partecipazione di artisti come Manuel Agnelli degli Afterhours (anche alla produzione) e Cristina Don\u00e0 e, ancora una volta, Steve Piccolo. In previsione delle date dal vivo si aggiunge alla formazione del gruppo Dario Parisini, ex Disciplinatha, che uscir\u00e0 nuovamente l'anno dopo per dedicarsi al progetto Post Contemporary Corporation.\nIl gruppo cura poi la colonna sonora del film \"Almost Blue\" di Alex Infascelli, con brani editi e inediti.\nNel 2001 i Massimo Volume eseguono da vivo il brano \"Esercito di santi\", proveniente dalle sessioni di \"Da qui\", che rimarr\u00e0 inedito sino alla pubblicazione di \"Bologna\" (novembre 2008). Nello stesso anno la band collabora al disco \"Closet meraviglia\" di Cesare Basile, in cui viene reinterpretata la canzone \"Qualche cosa l\u00ec fuori\".\nIntanto il gruppo inizia a lavorare ad alcuni brani (tra cui \"Esercito di santi\"), che avrebbero dovuto essere presenti nel successivo disco. Tuttavia, il 28 gennaio 2002 la band annuncia il proprio scioglimento.\nNegli anni successivi, i diversi membri del gruppo continueranno la propria carriera separatamente: Vittoria Burattini collabora con i Franklin Delano (band di una'altra ex Massimo Volume Marcella Riccardi) e con Moltheni; Clementi collabora con Perturbazione, Ulan Bator, Circo Fantasma, Riccardo Sinigallia, Manuel Agnelli; Egle Sommacal intraprende una carriera solista che lo porta a pubblicare l'album \"Legno\" nel febbraio 2007 e collabora con numerose band.\nLa reunion.\nIl gruppo si riforma in seguito alla richiesta del Museo del Cinema di Torino (in collaborazione con il Traffic Festival) di sonorizzare il film \"La caduta della casa Usher\" di Jean Epstein.\nTornano a suonare dal vivo il 12 luglio 2008, per un concerto speciale come supporto di Afterhours e Patti Smith nell'ambito del \"Traffic Festival\" di Torino. In questa occasione esordisce in formazione il nuovo secondo chitarrista, ossia Stefano Pilia. Partecipano il 10 agosto seguente al festival \"Frequenze Disturbate\" di Urbino.\nNel settembre 2008 la reunion diventa definitiva con l'ingresso della band nella Estragon Booking di Alessandro Ceccarelli, incaricato di organizzare un tour. Cos\u00ec nel periodo ottobre-dicembre di quell'anno i Massimo Volume intraprendono un tour in tutta Italia. Il 10 dicembre 2008 la band \u00e8 protagonista di \"Magazzeno Bis\", show radiofonico trasmesso su emittenti come Radio Citt\u00e0 del Capo, in cui sono presenti interviste e brani live tratti dal concerto all'Estragon di Bologna.\nNel periodo maggio-giugno 2009 i Massimo Volume suonano a Lugano, Bruxelles e Lussemburgo. In estate proseguono l'attivit\u00e0 live, eseguendo anche brani che stanno componendo per il nuovo album. Nel frattempo viene annunciata l'uscita di un disco dopo l'estate.\nIl 28 agosto 2009 esce il primo album live, \"Bologna Nov. 2008\" (Mescal/EMI). Si tratta della registrazione del concerto tenuto il 7 novembre 2008 a Bologna.\nIl 15 ottobre 2010 \u00e8 uscito per \"La Tempesta Dischi\" l'album \"Cattive abitudini\". Viene realizzato il videoclip del brano \"Fausto\" (regia di Anna De Manincor). Tra il novembre 2010 e il febbraio 2011 intraprendono il tour promozionale di \"Cattive abitudini\".\nNella stessa settimana viene pubblicato il libro \"Tutto Qui \u2013 La storia dei Massimo Volume\" (Arcana Editrice), biografia ufficiale del gruppo scritta da Andrea Pomini.\nIl 15 aprile 2011 esce per \"La tempesta\" uno split EP realizzato assieme ai Bachi da pietra e contenente 4 brani: un inedito per ciascun gruppo, \"Un altro domani\" per i Massimo Volume e \"Stige 11\" per i Bachi da Pietra, e una reinterpretazione ciascuno scambiata reciprocamente (i Massimo Volume interpretano \"Morse\" e i Bachi da pietra \"Litio\"). Viene realizzato anche il video di \"Un altro domani\", diretto da Annapaola Martin.\nNel settembre 2011 vengono premiati con il KeepOn 100% Live nella categoria \"Miglior gruppo live\".\nNel periodo 2011-2013 i diversi componenti del gruppo sono impegnati in progetti paralleli: Emidio Clementi ha realizzato i reading \"La ragione delle mani\" con Corrado Nuccini, mentre Stefano Pilia \u00e8 stato impegnato coi suoi progetti In Zaire e Il Sogno del Marinaio, oltre ad aver realizzato uno split album con Paolo Spaccamonti.\n\"Aspettando i barbari\".\nIl 13 giugno 2013 comunicano tramite un video pubblicato su YouTube e sul sito ufficiale del gruppo che nell'ottobre seguente sar\u00e0 dato alle stampe il nuovo album \"Aspettando i barbari\". Il singolo di lancio dell'album, intitolato \"La cena\", viene diffuso il 20 settembre attraverso un videoclip realizzato dal fumettista Gipi. Il 1\u00ba ottobre 2013 esce l'album \"Aspettando i barbari\".\nIl 19 dicembre 2018 la band annuncia che nel febbraio dell'anno successivo uscir\u00e0 un nuovo album di inediti, seguito da un tour promozionale nei teatri italiani.\n\"Il nuotatore\".\nIl 2 febbraio 2019 esce \"Il Nuotatore\" per 42 Records. Stefano Pifferi scrive su Sentireascoltare: \"Non un album a tema, Il Nuotatore, ma un album, l'ennesimo, in cui i tre hanno di nuovo messo una distanza quasi incolmabile tra i Massimo Volume e il resto della musica italiana\"."}
{"id": "286498", "revid": "47767", "url": "https://it.wikipedia.org/wiki?curid=286498", "title": "Tecla", "text": "Origine e diffusione.\nDeriva dal tardo nome greco \u0398\u03b5\u03ba\u03bb\u03b1 (\"Thekla\"), latinizzato in \"Thecla\", dall'origine dubbia; generalmente viene considerato una contrazione di \u0398\u03b5\u03bf\u03ba\u03bb\u03b5\u03b9\u03b1 (\"Theokleia\"), che \u00e8 composto da \u03b8\u03b5\u03bf\u03c2 (\"theos\", \"dio\") e \u03ba\u03bb\u03b5\u03bf\u03c2 (\"kleos\", \"gloria\"), e quindi il suo significato pu\u00f2 essere interpretato come \"gloria di Dio\" o \"dea illustre\". Entrambi gli elementi sono assai diffusi nell'onomastica greca: il primo si ritrova ad esempio in Timotea, Teofano, Dorotea e Filotea, mentre il secondo forma i nomi Clio, Cleopatra, Patroclo, Eracle, Pericle, Empedocle, Aristocle e Temistocle.\nVenne portato da santa Tecla, una giovane convertita da san Paolo, di cui si narra negli \"Atti di Paolo e Tecla\", considerata la prima donna a morire martire, a cui si deve la prima ampia diffusione del nome; il suo uso \u00e8 stato poi aiutato da Friedrich Schiller, che diede il nome alla figlia del protagonista della sua trilogia di tragedia \"Wallenstein\".\nIn Italia \u00e8 maggiormente diffuso nel Nord e nel Centro, e pi\u00f9 raro al Sud.\nOnomastico.\nL'onomastico si festeggia generalmente il 23 settembre in ricordo di santa Tecla, martirizzata ad Iconio, considerata la prima martire donna. Fra le altre sante con questo nome si ricordano, alle date seguent"}
{"id": "286501", "revid": "6923", "url": "https://it.wikipedia.org/wiki?curid=286501", "title": "Intervista a Marco Travaglio a Satyricon", "text": "L'intervista a Marco Travaglio a \"Satyricon\" venne condotta da Daniele Luttazzi al giornalista Travaglio nella puntata del 14 marzo 2001 della trasmissione di Rai Due \"Satyricon.\"\nLuttazzi invit\u00f2 Travaglio per parlare del suo ultimo libro \"L'odore dei soldi\", scritto insieme a Elio Veltri, da poco pubblicato. Il libro cominciava dalla domanda \u00abCavaliere dove ha preso i soldi?\u00bb, in riferimento al dibattito sulle origini delle fortune di Silvio Berlusconi, che all'epoca dell'intervista era il candidato premier dell'opposizione di centro-destra alle elezioni politiche che si sarebbero tenute pochi mesi dopo. Nel libro erano presentati documenti inerenti a vari atti processuali, tra cui quelli prodotti nelle inchieste penali della Procura di Caltanissetta sui mandanti occulti delle stragi mafiose di Capaci e di via d'Amelio in cui erano indagati il Cavaliere ed il suo stretto collaboratore Marcello Dell'Utri, e quelli sul processo in cui quest'ultimo era imputato a Palermo di concorso esterno in associazione mafiosa (poi condannato in primo grado a nove anni di carcere ed in secondo grado a sette). Il motivo dello scandalo suscitato dall'intervista \u00e8 stato principalmente che tali documenti sollevavano pubblicamente dei dubbi sui rapporti di Berlusconi e Dell'Utri con Cosa nostra.\nIn seguito Berlusconi (divenuto intanto Presidente del Consiglio) denunci\u00f2 come \u00ab\"criminoso\"\u00bb l'uso della televisione di stato fatto da Luttazzi, Michele Santoro e Enzo Biagi. In un incontro con la stampa, avvenuto mentre era in visita in Bulgaria (il cosiddetto \"editto bulgaro\"), Berlusconi espresse l'opinione che la dirigenza Rai non avrebbe dovuto permettere il ripetersi di quello che era successo.\nI contenuti dell'intervista.\nSulle origini delle fortune di Silvio Berlusconi.\nLuttazzi comincia dalla domanda principale: \"Cavaliere, dove ha preso i soldi?\" e Travaglio riferisce delle indagini del dottor Francesco Giuffrida, tecnico della Banca d'Italia, che fu incaricato dalla procura di Palermo di scoprire l'origine dei 113 miliardi di lire che arrivarono in contanti alla Fininvest di Berlusconi tra il 1978 e il 1983. Ma un complicato sistema di societ\u00e0 holding, tra le quali pass\u00f2 il danaro, rese impossibile al tecnico individuarne la provenienza.\nTravaglio, su domanda di Luttazzi, accenna anche alle banche presso cui Giuffrida si era documentato riguardo a tali finanziamenti, e al fatto che la pi\u00f9 famosa di queste fosse la Banca Rasini, dove Luigi Berlusconi, padre di Silvio, inizi\u00f2 a lavorare come impiegato per poi diventare direttore generale; questa banca, aggiunge Travaglio, \u00e8 stata indicata dai giudici di Palermo come una di quelle utilizzate dalla mafia per il riciclaggio del denaro.\nSu Mangano e la Mafia.\nL'intervista prosegue menzionando Marcello Dell'Utri che viene introdotto da Travaglio come \u00abil braccio destro di Silvio Berlusconi, palermitano, l'uomo che nel 1974 quando Berlusconi ha bisogno di uno stalliere va a Palermo, prende un boss mafioso glielo porta a Milano e glielo mette in villa per un anno e mezzo: si chiamava Mangano questo boss, \u00e8 stato poi processato al maxiprocesso di Falcone e Borsellino e poi \u00e8 stato condannato all'ergastolo per traffico di droga, mafia e omicidio, ed era in rapporto con Dell'Utri fino almeno al '93-'94\u00bb. Travaglio poi cita la dichiarazione di Ezio Cartotto, collaboratore di Dell'Utri e Berlusconi alla nascita di Forza Italia, secondo cui Berlusconi tra il 1992 e il 1993 si aggirava per le sue aziende dicendo \u00abse non andiamo in politica ci accuseranno di essere mafiosi\u00bb. A questo proposito, Travaglio menziona anche la prima uscita pubblica sull'argomento dello stesso Cartotto, in un'intervista a Francesco Battistini del Corriere della Sera che fu poi oggetto d'inchieste giudiziarie.\nLe accuse al giornalismo italiano e la video-intervista a Borsellino.\nNell'intervista Travaglio rivolge anche delle critiche ai giornalisti italiani, in quanto \u00abin Italia abbiamo inventato questo genere letterario dell'intervista senza domande, almeno quando il politico \u00e8 l'ospite\u00bb. Cita inoltre il caso dell'ultima video-intervista fatta a Paolo Borsellino \u2013 storico magistrato, insieme a Giovanni Falcone, del pool antimafia di Palermo \u2013 rilasciata a un giornalista di Canal+ il 21 maggio 1992, due giorni prima dell'assassinio di Falcone e un paio di mesi prima dell'uccisione dello stesso Borsellino. L'intervista, acquisita eccezionalmente nel 2000 da Rai News 24 dopo un fortunoso ritrovamento del nastro da parte della famiglia Borsellino, fu proposta per essere trasmessa in vari programmi e telegiornali Rai di prima e seconda serata, incontrando per\u00f2 la ritrosia dei vari conduttori che non vollero trasmetterla (fu poi trasmessa solo sul canale satellitare Rai News 24 il 19 settembre 2000 alle ore 23). Il contenuto della stessa era alquanto eccezionale, poich\u00e9 Borsellino riferiva di Mangano, Dell'Utri e delle loro presunte trattative per la compravendita di una partita di droga, e accennava all'esistenza di un'inchiesta aperta, a Palermo, che vedeva coinvolti insieme Mangano, Dell'Utri e Berlusconi.\nAltri argomenti trattati.\nSi parla inoltre del conflitto di interessi, citando di come Mediaset benefici\u00f2 della Legge Tremonti, e delle differenze tra l'Italia e il Regno Unito quanto a conseguenze per i politici coinvolti in scandali giudiziari. A tal proposito Travaglio cita il caso \u2013 riferitogli da un giornalista inglese con cui ebbe a confrontarsi in un'intervista per il libro \"L'odore dei soldi\" \u2013 del dirigente politico Jonathan Aitken, finito in carcere e stroncato politicamente per aver mentito in tribunale su chi avesse pagato un conto d'albergo alla figlia.\nLo scambio di battute finale.\nAl termine dell'intervista i due protagonisti hanno un ultimo scambio di battute, che renderanno Luttazzi \u2013 a causa delle espressioni ivi pronunciate \u2013 oggetto di querela (in seguito archiviata). Rivolgendosi a Travaglio, lo showman afferma: \u00abA questo punto mi chiedo in che paese viviamo. Comunque volevo ringraziarti perch\u00e9, scrivendo questo libro e parlando come fai, dimostri di essere un uomo libero. E non \u00e8 facile trovare uomini liberi in quest'Italia di merda\u00bb. Travaglio risponde equiparando metaforicamente l'intervista a un atto di suicidio professionale da parte di Luttazzi, alludendo alle possibili conseguenze negative che questa avrebbe comportato: \u00abMi veniva in mente una cosa: quel governatore della Pennsylvania che un giorno si present\u00f2 in televisione e si infil\u00f2 la canna di una pistola in bocca e si spar\u00f2: credo che tu stasera, pi\u00f9 o meno...\u00bb.\nConseguenze.\nLe reazioni della politica.\nLe reazioni da parte della coalizione di Silvio Berlusconi \u2013 candidato premier per le elezioni politiche che si sarebbero tenute due mesi dopo \u2013 furono immediate.\nIl primissimo commento si ebbe ancor prima che la puntata di \"Satyricon\" terminasse da parte del deputato (e futuro Ministro delle Telecomunicazioni) di Alleanza Nazionale Maurizio Gasparri, che quella stessa sera, ospitato a Rai Tre in un'altra trasmissione, dichiar\u00f2 in diretta:\nA stretto giro seguirono le reazioni di tutti i membri della Casa delle Libert\u00e0, invocando all'unisono la sospensione di \"Satyricon\", le dimissioni del consiglio di amministrazione Rai e del presidente Roberto Zaccaria, nonch\u00e9 del direttore responsabile di rete Carlo Freccero. Annunciarono inoltre per protesta che tutti i membri di partito avrebbero disertato i programmi d'informazione Rai finch\u00e9 non fossero state definite nuove regole che garantissero un'informazione imparziale per la campagna elettorale.\nBerlusconi e Dell'Utri manifestarono l'intento di voler agire per via legale, il primo in particolare annunci\u00f2 azioni penali ritenendo di essere stato accusato ingiustamente di contiguit\u00e0 mafiose (da parte del Cavaliere scaturirono poi solo richieste di risarcimento danni in sede civile, mentre nessuna azione legale fu intrapresa da Dell'Utri):\nNei giorni successivi Dell'Utri comment\u00f2 nuovamente l'episodio di \"Satyricon\" con tono umoristico, definendo Luttazzi un \u00abcretino\u00bb, e dicendo: \u00abSe l'avessi davanti gli darei un \"timpuluni\"\u00bb (un ceffone).\nIl 15 marzo, con un comunicato ufficiale, i leader dei partiti della Casa delle Libert\u00e0 commentarono l'intervista come un'\u00abignobile aggressione\u00bb che nulla aveva a che vedere con la satira, accusando inoltre la coalizione di maggioranza (L'Ulivo) di utilizzare a suo vantaggio il servizio pubblico Rai per svolgere nei loro confronti \u00abuna campagna di mistificazione, di denigrazione e di aggressione\u00bb. Per questi motivi il 17 marzo i consiglieri del CdA della Rai vicini alla Casa delle Libert\u00e0 Giampiero Gamaleri e Alberto Contri si dimisero.\nA seguito dell'evolversi della situazione e delle durissime critiche mosse dal giornalista Indro Montanelli alla Casa delle Libert\u00e0, Berlusconi defin\u00ec \u00abingrati\u00bb lo stesso Montanelli, insieme a Daniele Luttazzi, Marco Travaglio, Carlo Freccero, Michele Santoro e Sabina Guzzanti, a suo avviso \u00abex-dipendenti\u00bb irriconoscenti della libert\u00e0 che da editore aveva loro sempre concessa. E accomun\u00f2 tutti gli accadimenti come elementi di un unico \u00abpiano preordinato\u00bb dal centro-sinistra per delegittimarlo in Rai. Bruno Vespa, per aver sostenuto la stessa tesi nel libro \"Rai, la grande guerra\" pubblicato qualche mese dopo, sub\u00ec una querela per diffamazione dal presidente Rai Roberto Zaccaria e fu condannato \u2013 in primo grado \u2013 al risarcimento di 82.000 euro.\nNell'altro schieramento, le reazioni dei membri della coalizione L'Ulivo furono invece piuttosto diversificate. A parte singole personalit\u00e0, gran parte delle opinioni espresse furono per una generica difesa della satira senza per\u00f2 mai entrare nel merito dei contenuti dell'intervista e dei documenti in essa presentati. Altre posizioni manifestavano poi contrariet\u00e0 a quella che consideravano una \u00abdemonizzazione\u00bb sbagliata dell'avversario. Alcune voci infine si allinearono parzialmente alle tesi della Casa delle Libert\u00e0, ravvisando nel programma modalit\u00e0 di satira e di informazione scorrette. Un orientamento piuttosto diffuso nella maggioranza fu quello di considerare quanto successo a \"Satyricon\" controproducente ai fini elettorali, temendo un \u00abeffetto boomerang\u00bb a causa del \u00abvittimismo\u00bb di Berlusconi.\nInfine sul fronte Rai, il presidente Roberto Zaccaria si schier\u00f2 per l'assoluta difesa del \"Satyricon\", il direttore generale Claudio Cappon invece si alline\u00f2 all'idea che quanto verificatosi fosse stato un errore che doveva essere evitato.\nCommenti e polemiche nei media.\nLa reazione nei media fu immediata e fragorosa. I commentatori politici si divisero sulla vicenda assumendo varie posizioni.\nLa maggioranza degli opinionisti si schier\u00f2 contro Luttazzi e Travaglio. I media vicini alla Casa delle Libert\u00e0 assunsero una posizione di sdegno, sostenendo da un lato la tesi di Berlusconi secondo la quale la dirigenza Rai utilizzasse il servizio pubblico a fini politici senza garantire contraddittorio, dall'altro minimizzando o svilendo i contenuti dell'intervista e del libro. Altri commentatori, ma in porzione minore, si schierarono per la difesa del programma, alcuni di loro pur tuttavia senza mancare di esprimere alcune riserve sull'opportunit\u00e0 che determinati argomenti potessero essere trattati in trasmissioni satiriche ed in campagna elettorale. Poche, invece, furono le voci che sottolineavano la necessit\u00e0 di affrontare dinanzi all'opinione pubblica le questioni sollevate nell'intervista nonch\u00e9 il dovere dei diretti interessati (Berlusconi e Dell'Utri) a chiarire pubblicamente di fronte agli elettori, oltre che nelle sedi giudiziarie.\nContro Travaglio e Luttazzi si schier\u00f2 anche il presidente dell'Ordine dei giornalisti Mario Petrina, il quale affermava che quanto andato in onda non corrispondeva n\u00e9 a informazione n\u00e9 a satira, ma ad un \u00abmassacro delle regole dell'informazione che prescrivono sempre il contraddittorio\u00bb, annunciando anche che avrebbe dato mandato ai legali dell'Ordine per denunciare Luttazzi per \u00abesercizio abusivo della professione giornalistica\u00bb ed il presidente della Rai Roberto Zaccaria per \u00abconcorso nell'esercizio abusivo\u00bb, e avvisando infine che avrebbe fatto indagare sulla correttezza deontologica del giornalista Travaglio.\nLa citata intervista a Paolo Borsellino divenne oggetto di attenzione dei media, e l'argomento fu trattato da Michele Santoro in una puntata del suo programma \"Il raggio verde\" su Rai Due e da Toni Capuozzo in una puntata della trasmissione \"Terra!\" su Canale 5.\nNella puntata de \"Il raggio verde\" del 16 marzo (sulla video-intervista a Borsellino ed il caso Mangano), Berlusconi, contravvenendo al vincolo politico di astensione ai programmi Rai da lui stesso impartito alla coalizione, intervenne telefonicamente accusando Santoro di condurre \u00abprocessi in diretta\u00bb e denunci\u00f2 la Rai di confezionare \u00abtrasmissioni trabocchetto costruite apposta per fare processi\u00bb. Nel prosieguo di quella telefonata comment\u00f2 inoltre alcune questioni inerenti alla sua attivit\u00e0 imprenditoriale che ormai infuriavano il dibattito mediatico, in particolare in quel frangente neg\u00f2 di aver mai fatto ricorso a societ\u00e0 offshore. Tuttavia fu il durissimo scontro che ebbe luogo tra il Cavaliere ed il conduttore all'inizio della telefonata che rimase poi nella memoria della televisione e che suscit\u00f2 in tutti i media fortissima risonanza.\nIl 17 marzo il giornalista Indro Montanelli, in merito alla telefonata di Berlusconi a Santoro e all'annuncio da parte del segretario di Alleanza Nazionale Gianfranco Fini di epurazioni in Rai in caso di vittoria alle elezioni, rilasci\u00f2 nel suo consueto spazio di commento politico \"La settimana di Montanelli\" sulla rete televisiva TMC un'intervista dai contenuti durissimi, che Berlusconi comment\u00f2 come \u00abingratitudine\u00bb.\nOltre alla gi\u00e0 citata puntata de \"Il raggio verde\" Michele Santoro dedic\u00f2 al caso \"Satyricon\" e al dibattito che imperversava altre tre puntate. Il 23 marzo fu condotta una puntata su \"Giornalismo e satira in TV\", di cui \u00e8 memorabile l'intervento telefonico in diretta di Montanelli, ancora una volta fortemente critico verso il Cavaliere. Il 20 aprile fu trasmessa una puntata con ospite Marcello Dell'Utri, suggerita dall'Autorit\u00e0 per le Comunicazioni (AGCOM) appositamente per consentirgli diritto di replica. Le quattro puntate de \"Il raggio verde\" furono seguite da una media di cinque-sei milioni di telespettatori (share del 21-25%) e furono oggetto di roventi critiche da parte di Berlusconi e del suo partito, per le quali presentarono due esposti all'AGCOM (uno per la prima puntata del 16 marzo, in risposta al quale l'AGCOM sugger\u00ec la puntata riparatoria del 20 aprile con Dell'Utri, l'altro contro la puntata riparatoria stessa, che ad avviso di Forza Italia non aveva rispettato i termini di par condicio). Successivamente Berlusconi present\u00f2 in poche settimane altri tre esposti contro \"Il raggio verde\". Dopo le elezioni del maggio del 2001 l'AGCOM, in risposta agli esposti pendenti, produsse una sentenza cumulativa che sanzion\u00f2 la Rai con una multa di 40 milioni di lire. Il presidente Rai Zaccaria, profondamente convinto della correttezza delle trasmissioni di Santoro, impugn\u00f2 davanti al TAR del Lazio la sentenza dell'AGCOM, tuttavia il ricorso non arriv\u00f2 mai a giudizio in quanto la nuova dirigenza Rai, nominata nella nuova legislatura a maggioranza di centro-destra, non prosegu\u00ec pi\u00f9 la causa.\nConseguenze per \"Satyricon\" e Luttazzi.\nNell'infuriare delle polemiche \"Satyricon\" fu temporaneamente sospeso, e al posto della puntata del 21 marzo fu proposta dal CdA Rai una trasmissione riparatoria in cui furono invitati Berlusconi e Dell'Utri a replicare. Questi rifiutarono, e fu cos\u00ec trasmesso il film \"Satyricon\" di Federico Fellini. La puntata successiva del 28 marzo venne mandata in onda solo dopo la garanzia data dal responsabile di rete Carlo Freccero al direttore generale Rai Claudio Cappon che la trasmissione non avrebbe contenuto temi di natura politica.\nDaniele Luttazzi, gi\u00e0 osservato speciale per il suo stile piccante e per i temi scomodi affrontati nella sua trasmissione, divenne dopo quella puntata bersaglio di una campagna stampa fortemente critica, perpetrata in particolare dal quotidiano diretto da Maurizio Belpietro \"il Giornale\" (edito da Paolo Berlusconi). Insieme agli attacchi su stampa lo showman ricevette una serie di minacce, telefonate e lettere anonime. Sub\u00ec anche l'intrusione sospetta di alcuni ladri nella sua abitazione sul litorale romano, e altre intimidazioni furono perpetrate attraverso il recapito di vari dossier anonimi, contenenti informazioni sulle sue abitudini e sulla sua vita privata. Per queste ragioni Luttazzi comment\u00f2 negativamente una pubblicazione de \"il Giornale\" che recava la sua dichiarazione dei redditi, dove erano lasciati ben visibili dati personali e indirizzo di casa.\nTerminate le puntate del suo programma Luttazzi port\u00f2 in scena un monologo teatrale in tour per l'Italia, denominato \"Satyricon\", ottenendo grande successo. In alcune regioni italiane, come Puglia, Lombardia e Veneto, i teatri subirono pressioni politiche per la cancellazione degli spettacoli; a Cagliari Mauro Meli, sovrintendente della Fondazione Teatro Lirico, ed Emilio Floris, presidente della fondazione nonch\u00e9 sindaco della citt\u00e0, cercarono di impedire la serata.\nPer Luttazzi ulteriori controversie da quell'intervista scaturirono per la sua battuta finale rivolta a Travaglio, in cui diceva: \u00abNon \u00e8 facile trovare uomini liberi in quest'Italia di merda\u00bb. Tale espressione suscit\u00f2 lo sdegno di diversi uomini politici. Il Presidente della Camera Luciano Violante, in una lettera al presidente Rai Roberto Zaccaria, commentava come \u00abassolutamente inaccettabile\u00bb il fatto che in una trasmissione Rai si potessero usare verso il Paese tali \u00abespressioni volgari e insultanti\u00bb. Per questo motivo Luttazzi sub\u00ec una denuncia per vilipendio alla Nazione da parte di un gruppo di ex carabinieri e poliziotti. Il fascicolo aperto d'ufficio dalla Procura di Roma fu archiviato nell'ottobre dell'anno successivo, in quanto \u2013 come si legge nel decreto del giudice e come pi\u00f9 volte anche Luttazzi aveva precisato \u2013 la frase \u00abtendeva a stigmatizzare i fenomeni di affarismo e contiguit\u00e0 al crimine organizzato che si stavano illustrando: si pu\u00f2 essere politicamente d'accordo o in radicale contrasto con le tesi che l'autore ha palesato, ma la sua rimane manifestazione di libera espressione di pensiero costituzionalmente garantita\u00bb.\nIl programma \"Satyricon\" non fu riconfermato nella stagione successiva. Da allora Luttazzi non ha pi\u00f9 lavorato in Rai.\nLe richieste di risarcimento danni contro \"Satyricon\" e \"L'odore dei soldi\".\nDopo l'intervista a Satyricon vennero prodotte otto cause civili per danni contro i responsabili della trasmissione e contro gli autori e l'editore del libro. Berlusconi avanz\u00f2 due richieste: una di 10 milioni di euro contro Marco Travaglio, Elio Veltri e Editori Riuniti per il libro, e una di 21 miliardi di lire contro Daniele Luttazzi, Marco Travaglio, Rai, Carlo Freccero (direttore di Rai 2) e Ballandi Enterteinment (produttore del programma) per \"Satyricon\". Mediaset fece altrettanto, con le stesse identiche cause per 5 miliardi di lire l'una. Lo stesso fece Fininvest, lasciando per\u00f2 al giudice la quantificazione del danno. Forza Italia \u2013 nella persona di Beppe Pisanu \u2013 avanz\u00f2 solo una denuncia per la trasmissione \"Satyricon\", chiedendo danni per 10 miliardi di lire. Infine l'ex Ministro delle finanze Giulio Tremonti fece causa agli autori e all'editore del libro per quanto scritto sulla legge 489/1994 (legge Tremonti), chiedendo il risarcimento di 1 miliardo di lire. In totale le cause assommavano una richiesta complessiva di 62 miliardi di lire, pi\u00f9 l'importo imprecisato di Fininvest.\nTutte le otto cause si sono risolte in primo grado con la respinta delle domande e con la condanna degli attori Berlusconi, Mediaset, Fininvest, Forza Italia e Giulio Tremonti al pagamento delle spese processuali. Tutti gli attori, tranne Tremonti, hanno presentato ricorso in appello.\nLa sentenza contro Berlusconi, Mediaset, Fininvest e Forza Italia \u00e8 stata confermata anche in secondo grado (Mediaset, Fininvest e Forza Italia hanno rinunciato alla Cassazione) e infine contro Berlusconi in Cassazione.\nGli esiti delle inchieste di Caltanissetta e del processo a Dell'Utri.\nLe inchieste sui mandanti occulti delle stragi mafiose della Procura di Caltanissetta con Berlusconi e Dell'Utri indagati a cui si faceva riferimento nell'intervista \u2013 che furono poi il fulcro attorno al quale scaturirono la gran parte delle controversie politico-mediatiche \u2013 vengono archiviate un anno dopo la trasmissione.\nL'archiviazione pone cos\u00ec termine ad un ciclo di polemiche che erano affiorate gi\u00e0 nel 2000 in occasione della messa in onda della citata video-intervista a Borsellino su Rai News 24 e quando, nel mese successivo, il procuratore titolare dell'inchiesta Luca Tescaroli aveva deciso di lasciare l'incarico per trasferirsi in altra sede, affermando che \u00abnon ci sono pi\u00f9 le condizioni per lavorare\u00bb. \u00c8 in questo clima dunque che, quattro mesi dopo la dipartita di Tescaroli, il 16 febbraio 2001 (un mese prima dell'intervista di Luttazzi a Travaglio) il procuratore capo di Caltanissetta Giovanni Tinebra, esauriti i termini di legge per la durata delle indagini, chiede l'archiviazione.\nNel decreto di archiviazione, prodotto dal GIP il 3 maggio 2002, \u00e8 tuttavia riconosciuta l'esistenza di \u00abaccertati rapporti di societ\u00e0 facenti capo al gruppo Fininvest con personaggi in varia posizione collegati all'organizzazione Cosa nostra\u00bb. La richiesta di archiviazione, tuttavia, non viene sottoscritta dall'altro pm che si era occupato delle inchieste e dei processi sulle stragi, Luca Tescaroli, contrario alle impostazioni della richiesta di archiviazione, soprattutto nella parte in cui si sostiene che le dichiarazioni dei principali pentiti della strage, Salvatore Cancemi e Giovanni Brusca, erano contrastanti. Una tesi che \u00e8 stata confermata anche nella sentenza d'appello della strage di Capaci dove i giudici scrissero tra l'altro che le dichiarazioni di Brusca e Cancemi erano convergenti e che era necessario indagare ancora \u00abnelle opportune direzioni per individuare i convergenti interessi di chi era in rapporto di reciproco scambio con i vertici di Cosa nostra\u00bb. 2017: la procura di Firenze ottiene dal GIP la riapertura del fascicolo, archiviato nel 2011, e ha delegato gli accertamenti alla Direzione investigativa antimafia, basandosi sulle parole del boss Giuseppe Graviano, intercettato nell'ambito del processo \"Trattativa Stato-mafia\" mentre parlava dell'ex presidente del Consiglio e di Marcello Dell'Utri.\nPer quanto riguarda il processo a Palermo per concorso esterno in associazione mafiosa a carico di Marcello Dell'Utri, l'imputato sar\u00e0 condannato in primo grado a nove anni di reclusione e all'interdizione perpetua ai pubblici uffici, in appello la pena detentiva sar\u00e0 ridotta a sette anni. Nelle sentenze di condanna verr\u00e0 scritto che Dell'Utri aveva agito come mediatore tra gli interessi di Cosa nostra e Silvio Berlusconi.\nL'editto bulgaro.\nIl 18 aprile 2002, a distanza di circa un anno da quella celebre intervista a \"Satyricon\", Silvio Berlusconi, in occasione di una conferenza stampa tenutasi in una visita ufficiale a Sofia nelle sue nuove vesti di presidente del Consiglio, con una esternazione che parte della stampa denominer\u00e0 poi \"editto bulgaro\", dichiara pubblicamente:\nIn seguito le trasmissioni citate saranno soppresse."}
{"id": "286503", "revid": "47767", "url": "https://it.wikipedia.org/wiki?curid=286503", "title": "Tatiana", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue\nOrigine e diffusione.\nDeriva dal latino \"Tatiana\", femminile di \"Tatianus\": si tratta di un derivato del nome Tazio, per la precisione di un patronimico che vuol dire \"relativo a Tazio\", \"di Tazio\".\nIl nome venne portato da santa Tatiana o Taziana, una martire romana: il suo culto, scarso in Europa occidentale, era invece ben presente in Europa orientale e quindi il nome latino, tramite il greco di epoca imperiale \u03a4\u03b1\u03c4\u03b9\u03b1\u03bd\u03ae (\"Tatian\u00e9\"), si diffuse in molte lingue slave, capeggiate dal russo (dove \u00e8 scritto \u0422\u0430\u0442\u044c\u044f\u043d\u0430, \"Tat'jana\"). Per vie letterarie e cinematografiche (il nome \u00e8 portato, ad esempio, da un personaggio dell'\"Eugenio Onegin\" di Pu\u0161kin, nonch\u00e9 dalla celebre attrice russa Tat'jana Pavlova), il nome si \u00e8 quindi diffuso nuovamente in Occidente, sia in Italia, sia (dagli anni 1980) nei paesi anglofoni. In Italia \u00e8 attestato maggiormente in Friuli-Venezia Giulia e in Toscana, e sparso per il resto nel Nord del paese (con l'eccezione delle forme in \"Taz-\", comuni a Roma, dove sono sempre state diffuse grazie sempre alla medesima santa).\nOnomastico.\nL'onomastico si pu\u00f2 festeggiare in memoria di diverse sante, alle date seguenti:"}
{"id": "286504", "revid": "110157", "url": "https://it.wikipedia.org/wiki?curid=286504", "title": "Sukhoi", "text": "La JSC Sukhoi Company () \u00e8 una delle principali aziende nel settore aerospaziale russo, con sede a Begovoj, nel Distretto amministrativo settentrionale a Mosca.\nLe origini dell'azienda risalgono al 1939 quando Pavel Osipovi\u010d Suchoj fu messo a capo di un proprio OKB (\"Opytnoe Konstruktorskoe Bjuro\", ufficio sperimentale di progettazione), dopo le precedenti esperienze maturate nello TsAGI, all'epoca guidato da Andrej Nikolaevi\u010d Tupolev; in epoca odierna si occupa sia del settore civile che quello militare dell'aviazione.\nIl governo russo ha deciso di unire Sukhoi con Ilyushin, Irkut, Tupolev e Yakovlev sotto un unico gruppo chiamato OAK.\nStoria.\nLe origini della compagnia risalgono al gruppo n.4 del AGOS, creato dallo TsAGI, una struttura che si occupava della progettazione di aeroplani e idrovolanti e ne realizzava i prototipi. Il gruppo di lavoro fu affidato a Sukhoi nell'ottobre del 1930. \u00c8 a questo punto che il futuro OKB, prese forma.\nI seguenti nove anni portano l'OKB a produrre i caccia sperimentali I-3, I-14 e DIP; si occup\u00f2 inoltre dell'RD (\"Record Dal'nosti\" o ANT-25), un aeroplano usato per infrangere primati sulla lunga distanza: pilotato da \u010ckalov arriv\u00f2 fino a Vancouver mentre Gromov con altri, partendo da Mosca giunsero a San Jacinto, in California, passando per il Polo: 10 148\u00a0km coperti in 62 ore e 17 minuti.\nIl gruppo di Suchoj si occup\u00f2 poi del progetto del bombardiere a lungo raggio DB-2 (Dal'nyj Bombardirovschik, bombardiere a lungo raggio), una versione modificata del quale, indicata come un ANT-37bis e battezzata (terra natale), tra il 24 ed il 25 settembre 1938 affidata all'equipaggio tutto femminile composto dal comandante Valentina Stepanovna Grizodubova, il copilota Polina Denisovna Osipenko e navigatore Marina Michajlovna Raskova, stabil\u00ec un record mondiale di distanza per equipaggi femminili percorrendo i 5\u00a0908\u00a0km che separavano Mosca da Kerbi, nell'estrema regione orientale dell'Unione Sovietica prima di effettuare un atterraggio d'emergenza.\nSegu\u00ec il progetto dell multiruolo BB-1 (Bli\u017enyj Bombardirov\u0161\u010dik, bombardiere a corto raggio), conosciuto dopo la guerra col nome di Su-2, che fu il primo aereo progettato Suchoj ad essere prodotto in grande serie (910 aeroplani) e nelle versioni a corto raggio e ricognitore d'artiglieria prese parte attiva nella grande guerra patriottica.\nPer far partire la produzione del BB-1, una risoluzione del governo datata 29 luglio 1939 nomin\u00f2 Suchoj ingegnere capo dell'OKB. Cosicch\u00e9 egli e i suoi uomini vennero trasferiti alla fabbrica di aeroplani numero 135 a Charkiv.\nGli sforzi del \"bureau\" erano focalizzati nello sviluppo di nuove versioni del Su-2; nella costruzione di un prototipo del Su-6, un aeroplano corazzato d'attacco al suolo, sia biposto che monoposto, per il quale Sukhoj fu insignito della stella di Stalin di primo livello nel 1943; nella costruzione del caccia Su-1 (Su-3); del prototipo dell'aereo corazzato d'attacco al suolo Su-8; degli aerei a motorizzazione mista Su-5 ed Su-7.\nAgli inizi del 1945, lo OKB fu incaricato di sviluppare e costruire gli aviogetti da caccia designati come Su-9, Su-15, Su-17, il bombardiere a reazione Su-10 ed il bimotore a pistoni da ricognizione Su-12.\nIl bombardiere Tu-2 fu modificato per essere messo in produzione anche come addestratore (UTB-2); inoltre fu concepito anche come aereo passeggeri e trasporto di truppe. Fu anche iniziato il progetto del Su-14, un jet d'attacco, ed un numero imprecisato di altre idee.\nI primi cinque anni del dopoguerra videro l'OKB creare ed introdurre il primo aereo con sistema di controllo a razzo dell'Unione Sovietica, il primo parafreno (paracadute usato come freno in atterraggio), il primo seggiolino eiettabile ed il primo abitacolo pressurizzato.\nNel novembre del 1949, un'altra risoluzione del governo sciolse il \"Design Bureau\" che non risorse prima del maggio 1953, quando gli fu assegnata una nuova fabbrica. L'OKB assunse nuova linfa dall'avvento dell'era supersonica. Questo fu il motivo per il quale i primi progetti del rinato ufficio tecnico furono l'S-1 ed il T-3. L'S-1 fu il prototipo del Su-7 e perci\u00f2 del Su-17 che divenne il primo aereo con ala a geometria variabile dell'Unione Sovietica. Il T-3 invece divenne la piattaforma di sviluppo del primo sistema d'arma missilistico antiaereo sovietico, il Su-9-51 ed i seguenti Su-11-8M e Su-15-98.\nNegli anni sessanta, la lista degli aerei prodotti si allunga. Nel 1962 fu lanciato il progetto per costruire un aeroplano da ricognizione supersonico, il T-4, il cui primo volo cominci\u00f2 il 22 agosto 1972. Questo aereo montava il primo sistema \"fly-by-wire\" dell'Unione Sovietica, insieme ad un sistema di controllo della manetta automatizzato ed una carena di titanio ed acciaio a lunga tenuta.\nNel 1969 il Su-24, un cacciabombardiere biposto a geometria variabile, comp\u00ec il suo primo volo come primo bombardiere ognitempo. Prodotto in numerose versioni \u00e8 ancora impiegato dall'aviazione di Russia ed altri paesi.\nNel 1975 fece il suo ingresso il Su-25, corazzato d'attacco anticarro. Fu il primo aereo d'attacco al suolo costruito in grande serie nell'Unione Sovietica ed \u00e8 ancora in prima linea.\nSuchoj mor\u00ec il 15 settembre del 1975.\nNel 1969, il Bureau inizi\u00f2 lo sviluppo di un caccia di quarta generazione e nel 1977 il prototipo del Su-27 comp\u00ec il suo primo volo. Negli anni seguenti la cellula del Su-27 fu impiegata per produrre numerose varianti, tra le quali il Su-47. Il Su-27 conquist\u00f2 anche 27 primati mondiali.\nL'esperienza acquisita dall'ufficio tecnico nei decenni di attivit\u00e0 diedero anche la possibilit\u00e0 di costruire aerei acrobatici, il Su-26, il Su-29 ed il Su-31. Con questi apparecchi le squadre acrobatiche di URSS e Russia hanno vinto un totale di 330 medaglie (156 medaglie d'oro) in campionati mondiali ed europei.\nAgli inizi degli anni novanta il \"design bureau\" inizi\u00f2 a lavorare su progetti civili. Il 2001 vide il primo volo del S-80GP e del Su-38L.\nLa compagnia ha stretto nel 2007 accordi con Alenia Aeronautica per la costruzione di un aereo passeggeri regionale.\nLa compagnia ha sviluppato oltre 100 versioni di aeroplani, con oltre 10\u00a0000 apparecchi usciti di fabbrica ed oltre 2\u00a0000 esemplari esportati in 30 Paesi. Gli aerei di Suchoj hanno stabilito pi\u00f9 di 50 primati mondiali.\nAerei prodotti.\nCon la direttiva NKAP numero 704 del 9 dicembre 1940 del \"commissario del popolo per l'industria aeronautica\", intitolata \u00ab\u041e \u043f\u0435\u0440\u0435\u0438\u043c\u0435\u043d\u043e\u0432\u0430\u043d\u0438\u0438 \u0431\u043e\u0435\u0432\u044b\u0445 \u0441\u0430\u043c\u043e\u043b\u0435\u0442\u043e\u0432\u00bb, in italiano \u00absulla ridenominazione degli aerei da guerra\u00bb, la designazione ufficiale degli aeromobili in Unione Sovietica veniva riorganizzata. Ogni apparecchio perci\u00f2, una volta entrato allo stadio di prototipo, accettato da una commissione apposita, veniva registrato con le prime due iniziali del cognome del capo dell'OKB (o meglio \u0413\u043b\u0430\u0432\u043d\u044b\u0445 \u043a\u043e\u043d\u0441\u0442\u0440\u0443\u043a\u0442\u043e\u0440\u043e\u0432, del progettista principale) e da un numero progressivo, dispari per i caccia e pari per tutti gli altri apparecchi, anche se non mancano numerose eccezioni. Nel caso in cui i progettisti capo fossero stati pi\u00f9 d'uno l'iniziale del progettista seguente era solo una. Questo in parte spiega il motivo per il quale molte sigle sono state riusate (Su-7, Su-9, Su-11, Su-15 e Su-17) e perch\u00e9 alcune sigle siano state saltate (Su-16, Su-18 e Su-23). Si veda a tal proposito la voce relativa alle sigle impiegate dalla V-VS.\nLoghi della societ\u00e0.\nNel corso della sua attivit\u00e0 l'ufficio tecnico ha apposto vari loghi sui propri apparecchi. I pi\u00f9 famosi sono:"}
{"id": "286505", "revid": "1318658", "url": "https://it.wikipedia.org/wiki?curid=286505", "title": "OGG", "text": ""}
{"id": "286506", "revid": "125278160", "url": "https://it.wikipedia.org/wiki?curid=286506", "title": "Tania", "text": "Origine e diffusione.\nSi tratta di un adattamento del nome russo \u0422\u0430\u043d\u044f (\"Tanja\"), una forma abbreviata di \u0422\u0430\u0442\u044c\u044f\u043d\u0430 (\"Tat'jana\"); in inglese, \u00e8 in uso dagli anni 1970.\nOnomastico.\nL'onomastico si festeggia in concomitanza con quello del nome Tatiana, da cui deriva, cio\u00e8 generalmente il 12 gennaio in memoria di santa Taziana, martire a Roma."}
{"id": "286507", "revid": "110157", "url": "https://it.wikipedia.org/wiki?curid=286507", "title": "IWarp", "text": "iWarp \u00e8 un computer sperimentale multiprocessore sviluppato dall'Intel e dalla Carnagie Mellon University. Il progetto venne avviato nel 1988 per esplorare la possibilit\u00e0 di realizzare una rete di calcolo dove ogni nodo \u00e8 un singolo microprocessore completo di memoria e sistema di comunicazione. Il progetto iWarp \u00e8 molto simile al progetto INMOS Transputer e nCUBE.\nIntel annunci\u00f2 la realizzazione dei sistemi iWarp nel 1989. Il prototipo iWarp venne realizzato alla Carnegie Mellon nell'estate del 1990, il sistema era formato da 64 nodi e due altre macchine vennero realizzate nel 1991. Con la creazione della divisione Intel Supercomputer System nell'estate del 1992 il progetto iWarp venne fuso con la linea iPSC. iWarp venne mantenuto come prodotto ma Intel non lo present\u00f2 mai pubblicamente nel mercato. Ma molto tempo non si hanno notizie del prodotto e quindi lo si ritiene dismesso.\nOgni nodo iWarp era formato da una CPU con ALU a 32 bit e FPU a 64 bit funzionanti a 20\u00a0MHz. La CPU era scalare e quindi in grado di eseguire un ciclo di calcolo per ciclo di clock e quindi poteva eseguire 20 milioni di istruzioni intere o in virgola mobile a singola precisione. Nel caso di istruzioni a virgola mobile a doppia precisione la CPU poteva eseguire 10 milioni di istruzioni. La comunicazione frai nodi era gestita da un'unit\u00e0 separata che collegava quattro nodi seriali a 40 MB/s per collegare 4 CPU e il sistema includeva un gestore di rete che permetteva la realizzazione di 20 reti virtuali se necessario (simile a quanto gestito dall'INMOS T9000).\nLa CPU era inserita in una scheda con la memoria di sistema. Per realizzare il nodo Intel scelse la veloce ma costosa RAM statica. Un nodo includeva tipicamente 4 CPU e una memoria RAM compresa tra 512 kilobyte e 4 megabyte.\nUn'altra differenza del sistema iWarp era che il sistema era organizzato con una topologia a toro da n a m invece che il pi\u00f9 classico ipercubo. Un tipico sistema a 64 CPU era collegato con 8 tori e era in grado di fornire 1.2 Gigaflops di velocit\u00e0 di picco."}
{"id": "286512", "revid": "2036605", "url": "https://it.wikipedia.org/wiki?curid=286512", "title": "Teodosio (nome)", "text": "Origine e diffusione.\nDeriva dal nome greco \u0398\u03b5\u03bf\u03b4\u03cc\u03c3\u03b9\u03bf\u03c2 (\"Theodosios\"), latinizzato in \"Theodosius\"; \u00e8 composto da \u03b8\u03b5\u03bf\u03c2 (\"theos\", \"dio\"), e \u03b4\u03bf\u03c3\u03b9\u03c2 (\"dosis\", \"che d\u00e0\"); il significato pu\u00f2 essere interpretato come \"che d\u00e0 a [un] dio\" o \"dato divinamente\" (in quest'ultimo caso, analogo a quello dei nomi Teodoro e Doroteo).\nOnomastico.\nNumerosi sono i santi con questo nome; l'onomastico pu\u00f2 essere pertanto celebrato in una qualsiasi delle date seguenti:"}
{"id": "286513", "revid": "119203854", "url": "https://it.wikipedia.org/wiki?curid=286513", "title": "Tiberio (nome)", "text": "Origine e diffusione.\nDeriva dall'antico \"praenomen\" latino \"Tiberius\", basato su \"Tiberis\", nome latino del Tevere e del dio fluviale che lo personificava; il significato \u00e8 pertanto \"del Tevere\", \"proveniente dal Tevere\", \"consacrato al dio Tevere\".\nOnomastico.\nL'onomastico si pu\u00f2 festeggiare in memoria di diversi santi, commemorati nelle date seguenti:"}
{"id": "286517", "revid": "123438093", "url": "https://it.wikipedia.org/wiki?curid=286517", "title": "Live Era '87-'93", "text": "Live Era '87-'93 \u00e8 un album dal vivo del gruppo musicale statunitense Guns N' Roses, pubblicato il 23 novembre 1999 dalla Geffen Records.\nSi tratta della prima pubblicazione ufficiale del gruppo da \"The Spaghetti Incident?\", pubblicato lo stesso giorno nel 1993.\nIl disco.\nI brani contenuti nel disco sono registrati da diversi concerti, la maggior parte del periodo dell'Use Your Illusion Tour tra il 1991 ed il 1993.\nSi tratta dell'ultimo album con materiale della formazione storica del gruppo. La lista tracce venne selezionata di comune accordo tra Axl Rose, Slash e Duff McKagan. Nelle note di copertina sia Matt Sorum che Gilby Clarke compaiono come musicisti addizionali, e non come membri effettivi della band, della quale facevano parte al periodo delle registrazioni che compaiono sull'album.\nLa performance di \"Knockin' on Heaven's Door\" \u00e8 presa dal Freddie Mercury Tribute Concert al Wembley Stadium di Londra. Altri pezzi come \"Estranged\", \"Don't Cry\", \"November Rain\", \"Pretty Tied Up\", \"You Could Be Mine\" e \"Move To The City\" provengono invece dai video live \"Use Your Illusion I\" e \"Use Your Illusion II\" registrati a Tokyo. Alcune tracce vocali furono sostituite e registrate nuovamente da Axl Rose nel 1999 per esempio in Nightrain Rocket Queen ,Mr. Brownstone e nella parte finale di Used To Love Her."}
{"id": "286518", "revid": "110157", "url": "https://it.wikipedia.org/wiki?curid=286518", "title": "Tacito (nome)", "text": "Origine e diffusione.\nDeriva dal latino \"Tacitus\", letteralmente \"silenzioso\", \"taciturno\", participio passato di \"tacere\" (\"essere silenzioso\", \"tacere\"), dalla radice protoindoeuropea \"tak\", del medesimo significato.\nTacito era il \"cognomen\" di due importanti personaggi della storia romana, l'imperatore Marco Claudio Tacito e lo storiografo Publio Cornelio Tacito. Al femminile si ritrova inoltre nella mitologia romana, nel nome di Tacita Muta, la dea che personificava il silenzio.\nOnomastico.\nIl nome \u00e8 adespota, non essendo portato da alcun santo, quindi l'onomastico ricade il 1\u00ba novembre, giorno di Ognissanti."}
{"id": "286519", "revid": "842", "url": "https://it.wikipedia.org/wiki?curid=286519", "title": "Pipeline (Unix)", "text": ""}
{"id": "286521", "revid": "287204", "url": "https://it.wikipedia.org/wiki?curid=286521", "title": "James Dale Robinson", "text": "\u00c8 conosciuto anche per il suo interesse per il collezionismo di oggetti antichi e storici.\nLa sua opera pi\u00f9 celebre \u00e8 \"Starman\", in cui ha rivitalizzato un personaggio poco conosciuto, rendendolo un successo di critica e pubblico. Nel 1997 il lavoro di Robinson su questa serie fu premiato con l'Eisner Award, nella categoria \"Miglior storia a puntate\", per la saga contenuta nei numeri dal 20 al 23.\n\u00c8 famoso anche per \"Golden Age\" (tradotto in italiano dalla Play Press Publishing), che a dispetto dell'essere uscito come un elseworlds, quindi al di fuori della normale \"continuity\" della DC Comics, \u00e8 stato utilizzato in seguito per costruire molti dei retroscena di \"Starman\". Robinson ha anche scritto storie di Batman per \"Legends of the Dark Knight\", \"JSA\", \"Hawkman\", \"Wildcats\", \"Cable\". Inoltre \u00e8 autore di un fumetto di propria creazione: \"Leave it to Chance\", pubblicato dalla \"Homage\", una sottoetichetta \"Wildstorm\", che ha vinto nel 1997 due Eisner Award come \"Miglior Nuova Serie\" e \"Miglior Albo per Ragazzi\".\nTra gli altri fumetti che ha sceneggiato c'\u00e8 \"Ectokid\", una delle serie create sotto l'etichetta \"Razorline\" della Marvel Comics, ideata dal romanziere horror/fantasy Clive Barker.\nIl suo lavoro sui fumetti gli ha procurato anche diverse \"nomination\" per il \"Comics' Buyer's Guide Award\" (premio assegnato da una prestigiosa rivista specializzata), come \"Scrittore preferito\", negli anni 1997, 1998, 1999, e 2000.\nOltre al suo lavoro con i fumetti Robinson ha anche scritto la sceneggiatura per La leggenda degli uomini straordinari, film del 2003 che adatta per il grande schermo il fumetto La Lega degli Straordinari Gentlemen di Alan Moore. Per le numerose modifiche e infedelt\u00e0, soprattutto allo spirito originario, questa versione \u00e8 stata contestata dai fan del fumetto. Hanno manifestato il loro disappunto nei confronti di un affermato scrittore di fumetti che si \u00e8 preso cos\u00ec tante libert\u00e0 ed ha effettuato considerevoli cambiamenti di tono rispetto alla fonte.\nVita privata.\nVive a San Francisco con la moglie Jann Jones.\nPersonaggio a fumetti preferito.\nIl personaggio preferito tra quelli DC Comics \u00e8 Hawkman nella sua versione Silver Age, cio\u00e8 quella in cui il supereroe \u00e8 un poliziotto del pianeta Thanagar. Le storie preferite del personaggio sono quelle realizzate dal disegnatore Joe Kubert. Apprezza particolarmente le storie dell'albo \"The Atom and Hawkman\" in cui il thanagariano agisce in team-up con Atomo (la versione Silver Age, cio\u00e8 lo scienziato Ray Palmer)."}
{"id": "286522", "revid": "47767", "url": "https://it.wikipedia.org/wiki?curid=286522", "title": "Taddeo", "text": "Origine e diffusione.\nSi tratta di un nome biblico, che richiama la figura neotestamentaria dell'apostolo Giuda Taddeo; l'appellativo \"Taddeo\", che probabilmente era un soprannome dell'apostolo, \u00e8 usato solo nel \"Vangelo di Marco\" (il personaggio \u00e8 chiamato \"Lebbeo\" nel \"Vangelo di Matteo\" e \"Giuda di Giacomo\" nel \"Vangelo di Luca\" e negli \"Atti\").\nIl nome \"Taddeo\" risale, tramite il latino \"Thaddeus\" e il greco \u0398\u03b1\u03b4\u03b4\u03b1\u1fd6\u03bf\u03c2 (\"Thadd\u00e1ios\"), all'aramaico \"Thadday\", dall'origine incerta; \u00e8 stata ipotizzata una connessione con vocaboli aramaici come \"thaddayah\" o \"tedhayya\" (\"petto [di donna]\", \"seni\", oppure \"cuore\", col possibile significato di \"dal grande cuore\", e quindi \"coraggioso\") o \"tawd\u012b\" (\"ringraziamento\", \"lode\", quindi \"colui che loda\"), ma pi\u00f9 convincente appare l'etimologia proposta da Dalman, secondo il quale nomi come \"Thadday\", \"Theud\u00e2h\" e \"Theud\u00e2s\", attestati anche al di fuori dei Vangeli, sarebbero in realt\u00e0 l'adattamento di vari ipocoristici greci di nomi quali Teodoro, Teodosio e Teodoto.\nLa diffusione del nome in Italia, scarsa e dispersa su tutto il territorio nazionale, \u00e8 riflesso del culto verso il santo apostolo. Tra i paesi anglofoni, dal XVI secolo ha avuto particolare fortuna in Irlanda, dove veniva usato anche per \"tradurre\" in inglese il nome irlandese \"Tadhg\".\nOnomastico.\nL'onomastico viene generalmente festeggiato il 28 ottobre in memoria di san Giuda Taddeo, apostolo e martire in Persia. Con questo nome si ricordano anche, alle date seguenti:\nSi ricordano inoltre i seguenti beati:"}
{"id": "286523", "revid": "1983214", "url": "https://it.wikipedia.org/wiki?curid=286523", "title": "James Robinson", "text": ""}
{"id": "286525", "revid": "712828", "url": "https://it.wikipedia.org/wiki?curid=286525", "title": "Ernie Urto", "text": ""}
{"id": "286527", "revid": "47767", "url": "https://it.wikipedia.org/wiki?curid=286527", "title": "Taide (nome)", "text": "Origine e diffusione.\nContinua l'antico nome greco \u0398\u03b1\u0390\u03c2 (\"Tha\u00efs\"), dall'etimologia oscura e non documentata. Tra le fonti che lo considerano di origine greca, diverse ipotizzano che possa riprendere il nome di un tipo di benda o fasciatura per il capo, altre che sia un'abbreviazioni di \u03a0\u03c5\u03b8\u03b1\u03af\u03c2 (\"Pytha\u00eds\", femminile di \u03a0\u03c5\u03b8\u03b1\u1fd6\u03bf\u03c2, \"Pyth\u00e1ios\", cio\u00e8 \"Pizio\", \"di Delfi\", gi\u00e0 epiteto di Apollo). Alternativamente, potrebbe essere un nome teoforico di origine egizia riferito alla dea Iside, da \"Thaisis\", \"di Iside\".\nQuesto nome venne portato da Taide, un'etera ateniese al seguito di Alessandro Magno, e da santa Taide, una prostituta convertita di Alessandria d'Egitto, protagonista di una pia leggenda, dalla cui storia sono tratti un dramma di Roswitha e un romanzo di Anatole France (\"Taide\"), che a sua volta ha ispirato la \"Tha\u00efs\" di Massenet.\nL'uso del nome \u00e8 stato per\u00f2 nettamente limitato per via di una terza figura cos\u00ec chiamata: Taide, una cortigiana citata da Terenzio nell'\"Eunuchus\", che Dante, nel diciottesimo canto dell'\"Inferno\", descrive con espressioni ben poco lusinghiere. Per questo motivo, in Italia Taide \u00e8 attestato solamente disperso nelle regioni centro-settentrionali.\nOnomastico.\nL'onomastico si pu\u00f2 festeggiare l'8 ottobre in memoria di santa Taide, una prostituta e poi penitente di Alessandria d'Egitto (la cui storia, leggendaria, non \u00e8 per\u00f2 inclusa nel martirologio)."}
{"id": "286528", "revid": "486946", "url": "https://it.wikipedia.org/wiki?curid=286528", "title": "Warren Harding", "text": ""}
{"id": "286529", "revid": "2175", "url": "https://it.wikipedia.org/wiki?curid=286529", "title": "Scienza dello spirito", "text": ""}
{"id": "286533", "revid": "729019", "url": "https://it.wikipedia.org/wiki?curid=286533", "title": "Coppa del Mondo di sci alpino 1995", "text": "La Coppa del Mondo di sci alpino 1995 fu la ventinovesima edizione della manifestazione organizzata dalla Federazione Internazionale Sci; ebbe inizio il 26 novembre 1994 a Park City, negli Stati Uniti, e si concluse il 19 marzo 1995 a Bormio, in Italia.\nIn campo maschile furono disputate 32 gare (9 discese libere, 5 supergiganti, 7 slalom giganti, 9 slalom speciali, 2 combinate), in 14 diverse localit\u00e0. L'italiano Alberto Tomba si aggiudic\u00f2 sia la Coppa del Mondo generale, sia quelle di slalom gigante e di slalom speciale; il francese Luc Alphand vinse la Coppa di discesa libera e l'italiano Peter Runggaldier quella di supergigante. Il norvegese Kjetil Andr\u00e9 Aamodt era il detentore uscente della Coppa generale.\nIn campo femminile furono disputate 32 gare (9 discese libere, 7 supergiganti, 8 slalom giganti, 7 slalom speciali, 1 combinata), in 15 diverse localit\u00e0. La svizzera Vreni Schneider si aggiudic\u00f2 sia la Coppa del Mondo generale, sia quelle di slalom gigante e di slalom speciale; la statunitense Picabo Street vinse la Coppa di discesa libera e la tedesca Katja Seizinger quella di supergigante. La Schneider era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1995 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1995 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286534", "revid": "2036605", "url": "https://it.wikipedia.org/wiki?curid=286534", "title": "Tazio", "text": "Origine e diffusione.\nDeriva dal nome latino \"Tatius\", forse di origine sabina, dal significato ignoto. I nomi Taziano e Tatiana sono patronimici derivati da Tazio.\nNon \u00e8 da confondere con il nome \"Tadzio\" (portato dal protagonista del romanzo di Thomas Mann \"La morte a Venezia\"), che \u00e8 invece un diminutivo di \"Tadeusz\".\n\u00c8 diffuso particolarmente in Lombardia, Emilia e Romagna, soprattutto grazie alla fama del campione automobilistico Tazio Nuvolari.\nOnomastico.\nL'onomastico si pu\u00f2 festeggiare il 6 gennaio in memoria di santa Tazia, martire a Sirmio."}
{"id": "286536", "revid": "183581", "url": "https://it.wikipedia.org/wiki?curid=286536", "title": "Allevamento di animali da pelliccia", "text": ""}
{"id": "286537", "revid": "1652635", "url": "https://it.wikipedia.org/wiki?curid=286537", "title": "Tea (nome)", "text": "Origine e diffusione.\nIl nome ha una duplice origine: da una parte deriva dal greco \u03b8\u03b5\u03b1 (\"thea\", forma femminile di \"theos\", \"dio\"), e significa \"dea\"; \u00e8 sostanzialmente equivalente al nome di Teia (in greco antico \u0398\u03b5\u03b9\u03b1, \"Theia\"). \u00c8 quindi affine, dal punto di vista semantico, ai nomi Diva, \u00c5sa e Bo\u017eena.\nIn secondo luogo, costituisce un ipocoristico di diversi altri nomi, ad esempio Teodora e Dorotea (sempre contenenti l'elemento \u03b8\u03b5\u03b1, \"thea\"), Teodolinda (contenente l'elemento germanico \"\u00feeud\", \"popolo\") o anche Teresa.\nIl nome \u00e8 portato, nella mitologia greca, oltre che dalla gi\u00e0 citata titanide Teia, anche da una profetessa figlia di Chirone, compagna di Artemide e sposa di Eolo.\nOnomastico.\nL'onomastico si festeggia il 25 luglio e in memoria di santa Tea, martire a Cesarea marittima assieme a Paolo e Valentina, sotto Massimiano. Un'altra santa con questo nome, martire a Gaza, \u00e8 commemorata il 19 dicembre."}
{"id": "286544", "revid": "2232176", "url": "https://it.wikipedia.org/wiki?curid=286544", "title": "Ferdinando Imposimato", "text": "Si \u00e8 occupato della lotta a cosa nostra, alla camorra e al terrorismo in Italia: \u00e8 stato infatti giudice istruttore dei pi\u00f9 importanti casi di terrorismo, tra cui il rapimento di Aldo Moro del 1978, l'attentato a papa Giovanni Paolo II del 1981, l'omicidio del vicepresidente del Consiglio superiore della magistratura Vittorio Bachelet e dei giudici Riccardo Palma e Girolamo Tartaglione.\nAveva un fratello, il sindacalista Franco Imposimato, ucciso dalla camorra nel 1983. Negli ultimi anni si \u00e8 occupato della difesa dei diritti umani, impegnandosi nel sociale. Ha promosso inoltre la ricerca di verit\u00e0 alternative a quelle processuali in alcuni casi di grande impatto presso l'opinione pubblica (come ad esempio circa l'omicidio di Marta Russo, il caso Carlotto, il caso Sofri) \u00c8 stato inoltre il legale italiano di Chico Forti, italiano detenuto negli Stati Uniti dal 2000.\nBiografia.\nOrigini e formazione.\nDopo essersi laureato in giurisprudenza all'Universit\u00e0 degli Studi di Napoli Federico II nel 1959, nel 1962 diventa vicecommissario della polizia di stato e viene inviato prima a Brescia e poi a Forl\u00ec. Un anno dopo torna a Roma come funzionario del Ministero del tesoro, ove lavora per un anno.\nL'ingresso in magistratura e le indagini sulla \"Banda della Magliana\".\nEntr\u00f3 a far perte della magistratura italiana nel 1964. Fu giudice istruttore di alcuni processi relativi ai pi\u00f9 importanti casi di terrorismo tra cui il processo Aldo Moro, l'attentato a Giovanni Paolo II, l'omicidio del vicepresidente del Consiglio superiore della magistratura, Vittorio Bachelet, la strage di Piazza Nicosia, coniugando la legislazione speciale emanata durante gli anni di piombo con il rispetto dei diritti civili. \u00c8 stato il principale promotore della pista bulgara in Europa e delle connessioni internazionali del terrorismo.\n\u00c8 il primo a parlare delle connessioni del terrorismo italiano con i servizi segreti israeliani e della presenza nel caso Moro del KGB, \u00e8 si occupa di processi contro \"cosa nostra\" e camorra. Tra gli altri istruisce il caso di Michele Sindona, il banchiere siciliano legato a Cosa nostra, accusato di bancarotta fraudolenta per il fallimento di banche italiane e straniere (la Franklin Bank di New York).\nNel 1981 istruisce il processo alla banda della Magliana, al terrorismo, ad alti prelati, a finanzieri, a usurai, a costruttori, a politici e membri della pubblica amministrazione italiana.\nL'omicidio del fratello Franco e le minacce.\nL'11 ottobre 1983 il fratello Franco viene ucciso per una vendetta trasversale. Dopo l'omicidio, il presidente della Repubblica Sandro Pertini riceve al Quirinale il giudice Ferdinando Imposimato per esprimergli la sua solidariet\u00e0 non solo come Presidente della Repubblica ma anche come presidente del Consiglio superiore della magistratura. Il 16 dicembre 1984 il giudice indica ai magistrati tutte queste inchieste in cui ricercare il movente per l\u2019omicidio del fratello venendo poi minacciato dall\u2019avvocato del fratello di Carboni.\nSempre nel 1984 Imposimato viene designato come rappresentante dell'Italia a Strasburgo per i problemi del terrorismo internazionale con abuso delle immunit\u00e0 diplomatiche e redige la \"mozione finale\" approvata all'unanimit\u00e0 dai rappresentanti dei 16 paesi dell'Europa.\nLe esperienze politiche, gli ultimi anni e la morte.\nNel 1986, dopo che le continue minacce di Cosa nostra gli fanno lasciare la magistratura, diviene consulente legale delle Nazioni Unite nella lotta alla droga. Si reca pi\u00f9 volte, per incarico dell'ONU, nei paesi dell'America Latina per i programmi di rafforzamento del sistema legale dei paesi afflitti dal narcotraffico. Prepara per conto delle Nazioni Unite diversi programmi di addestramento dei giudici colombiani, boliviani, peruviani ed ecuadoriani. Ad un programma che si svolge in Italia, partecipano, tra gli altri, Giovanni Falcone, Gianni De Gennaro, Rosario Priore, Giancarlo Caselli ed il Generale dei Carabinieri Mario Mori. Si occupa di diritti umani e dei principi del giusto processo in America Latina, ove, per incarico del Dipartimento degli Stati Uniti, svolge un'importante missione in Per\u00f9, con il prof. Carlos Arslanian, Ministro della Giustizia dello Stato di Buenos Aires, e con il prof. Robert Goldman, della George Washington University.\nNel 1987, come indipendente di sinistra, Imposimato viene eletto nelle liste del Partito Comunista Italiano al Senato della Repubblica e nel 1992 alla Camera dei deputati. Nel 1994 viene nuovamente eletto al Senato. Per tutte e tre le legislature \u00e8 membro della Commissione Antimafia e presenta numerosi disegni di legge sulla riforma dei servizi segreti, sugli appalti pubblici, sui trapianti, sui sequestri di persona, sui pentiti, sul terrorismo e sulla dissociazione. Successivamente passa al Partito Democratico della Sinistra, per divenire poi il responsabile alla giustizia dei Socialisti Democratici Italiani.\nDopo il rientro nei ranghi della magistratura italiana \u00e8 stato giudice della Suprema Corte di Cassazione, dove viene nominato Presidente onorario aggiunto. Nel 2013 \u00e8 stato preso in considerazione dal Movimento 5 Stelle, assieme ad altri nomi, per l'elezione a Presidente della Repubblica. Un mese dopo Imposimato affermer\u00e0 pubblicamente di non essere un aderente al Movimento 5 Stelle ma di riconoscerne il merito di aver denunciato la paralisi e l'impotenza del Parlamento. Lo stesso partito lo ha sostenuto anche nella successiva elezione del 2015, votandolo in tutti i quattro scrutini. \nE' deceduto il 2 gennaio 2018 al policlinico Agostino Gemelli di Roma dopo una lunga malattia. I funerali si sono celebrati due giorni dopo nella chiesa di Santa Maria Mater Ecclesiae nel quartiere Torrino ed \u00e8 stato tumulato nella tomba di famiglia presso il cimitero Laurentino alle porte di Roma\nAltre attivit\u00e0.\nL'impegno sociale.\nNel gennaio 2001 ha scritto la prefazione al libro \"La sporca guerra\" di Habib Souaidia, dove aveva previsto la offensiva di Al Qaeda ed il terrorismo islamico contro l'occidente. \u00abIl terrorismo va combattuto senza mezzi termini e senza incertezze, ma anche smascherando coloro che si giovano del terrorismo con il pretesto di combatterlo. L'Europa e gli Stati Uniti non si illudano. Fingendo di non vedere e di non capire, prima o poi dovranno pagare un conto molto salato. L'islamismo sta dilagando a vista d'occhio in tutto il mondo come il nuovo alfiere della libert\u00e0 e della giustizia dei popoli oppressi. I segnali sono numerosi e non si possono ignorare. Basta vedere quello che oggi sta accadendo in Italia e in Europa.\u00bb Nello stesso anno \u00e8 stato collaboratore e consulente di Don Pierino Gelmini, direttore di 150 comunit\u00e0 terapeutiche per il recupero di tossicodipendenti, in Italia ed all'estero. Si \u00e8 occupato inoltre del lavoro dei detenuti per la comunit\u00e0 in collegamento con l'associazione \"Liberi di San Vittore\". \nL'attivit\u00e0 accademica.\n\u00c8 stato docente universitario di procedura penale alla facolt\u00e0 di scienze forensi - diretta dal prof. Francesco Bruno - presso l'universit\u00e0 degli Studi di Roma \"La Sapienza\" dal 2002 fino al 2014, nonch\u00e9 docente del corso di studi in \"scienze dell'investigazione\" all'Universit\u00e0 degli Studi dell'Aquila, cattedra di diritto penale, nonch\u00e9 collaboratore della rivista \"Il Ponte\" di Piero Calamandrei. Ha inoltre ricoperto la carica di Presidente della \"Transplant Recipient international Organization\", e direttore dell'osservatorio dell'Eurispes sulla criminalit\u00e0 organizzata in Italia. Ha analizzato anche alcuni casi di errori giudiziari, tra cui della vicenda - relativa al massacro di Ponticelli - circa la condanna di tre ragazzi di Ponticelli per un duplice omicidio di due bambine. \nGli studi sugli attentati dell'11 settembre 2001.\nNel 2011 ha annunciato pubblicamente che avrebbe denunciato il governo degli Stati Uniti d'America alla Corte penale internazionale, perch\u00e9, a suo parere, sarebbe stato a conoscenza degli imminenti attentati dell'11 settembre 2001 ma non avrebbe fatto nulla per fermarli.\nLe ricerche sulla strategia della tensione.\nHa inoltre affermato - citando un documento dell'ex terrorista di Ordine Nuovo Giovanni Ventura - che esponenti del gruppo Bilderberg, sarebbero stati i mandanti delle stragi commesse durante la strategia della tensione in Italia, utilizzando come tramite con la realt\u00e0 italiana e come esecutori materiali i neofascisti, alcuni massoni e gli agenti dell'Organizzazione Gladio; sostiene anche che gli attentati in cui morirono Giovanni Falcone e Paolo Borsellino furono attuati perch\u00e9 avevano \u00abscoperto chi manovrava gli appalti su grandi infrastrutture, tra cui la Tav\u00bb, perci\u00f2 politici collusi con la criminalit\u00e0 organizzata avrebbero incaricato i sicari mafiosi dei due attentati (strage di Capaci e strage di via D'Amelio) e delle altre bombe del 1992-1993.\nProduzione di opere letterarie e audiovisive.\nCinema e televisione.\nNel 1986 scrive sei soggetti cinematografici per la RAI. I film vengono prodotti da una co-produzione tra le televisioni di Italia, Francia, Germania, Austria e Spagna. Si tratta di sei storie giudiziarie, dal titolo \"Il giudice istruttore\", che raccontano alcune delle inchieste condotte da Imposimato. In esse \u00e8 ricorrente il problema della fallacia della giustizia per la inafferrabilit\u00e0 della verit\u00e0 reale e la contraddizione tra verit\u00e0 processuale e verit\u00e0 reale. Tra gli interpreti, diretti dal regista Florestano Vancini, ci sono Erland Josephson, l'attore prediletto dal regista Ingmar Bergman, che interpreta la parte del giudice Imposimato, Danici Gelin, Horst Buchholz, Capucine e Vittorio Gassman. Federico Fellini, amico del giudice, gli propone di scrivere soggetti cinematografici su temi giudiziari, ma il progetto non va a termine per la morte del regista.\nLibri e pubblicazioni.\nNel 2008 ha scritto il libro \"Doveva morire. Chi ha ucciso Aldo Moro\", che tiene viva la memoria e contribuisce a chiarire uno degli episodi pi\u00f9 tragici e sconvolgenti della storia repubblicana, la strage di via Fani, il sequestro e l'omicidio di Aldo Moro. In questo libro sostiene con il supporto di multipli testimonianze che Moro fu vittima di un complotto politico ideato da Francesco Cossiga e Giulio Andreotti con la partecipazione di Gladio, organizzazione segreta militare della P2 risalente a Licio Gelli. Nel 2012 d\u00e0 alle stampe \"La Repubblica delle stragi impunite\", che descrive il legame che unisce le stragi indiscriminate che hanno scandito la vita dell'Italia repubblicana, come la strage di Portella della Ginestra (maggio 1947), strage di piazza Fontana (dicembre 1969), strage di piazza della Loggia (maggio 1974), la strage dell'Italicus (agosto 1974), l'agguato di via Fani (marzo 1978), la strage di Bologna (agosto 1980), l'attentato dell'Addaura (giugno 1989), la strage di Capaci (maggio 1992) e la strage di via D'Amelio (luglio 1992). Il libro tratta del nesso tra servizi segreti stranieri e italiani, agenzie internazionali di copertura, potere politico, terrorismo, mafia e associazioni criminali. \nPartecipazione a programmi televisivi.\nDa gennaio 2001 a giugno 2008 \u00e8 stato presente, in qualit\u00e0 di giudice arbitro, nella trasmissione televisiva di Canale 5 e di Rete 4 \"Forum\" e nella sua versione pomeridiana \"Sessione pomeridiana tribunale di Forum\", spiegando in varie cause i principi della Costituzione. Ha partecipato a vari servizi di inchiesta sulla giustizia, su terrorismo interno e internazionale, sulla criminalit\u00e0 organizzata, sulla corruzione, sui diritti umani.\nNel cinema.\nNel 1981 il regista Francesco Rosi gir\u00f2 il film \"Tre fratelli\", che si ispira alla vita di Imposimato, e dei due fratelli, l'uno direttore di un carcere e l'altro operaio."}
{"id": "286545", "revid": "1543377", "url": "https://it.wikipedia.org/wiki?curid=286545", "title": "Tarcisio", "text": "Origine e diffusione.\nDeriva dal nome latino \"Tarsitius\", con scambio di consonanti dovuto ad una metatesi; \"Tarsitius\" \u00e8 basato su \"Tarsisi\", un antico nome greco indicante la citt\u00e0 di Tarso, quindi il nome significa \"di Tarso\", \"proveniente da Tarso\".\nOnomastico.\nDi solito, l'onomastico ricorre il 15 agosto in memoria di san Tarcisio o Tarsicio, un fanciullo martire a Roma sotto Valeriano, che \u00e8 patrono dei chierichetti; con questo nome si ricordano anche altri santi, alle date seguenti:"}
{"id": "286548", "revid": "1782831", "url": "https://it.wikipedia.org/wiki?curid=286548", "title": "Rubina", "text": "Origine e diffusione.\nRichiama chiaramente il rubino, la nota pietra preziosa di colore rosso. Dal punto di vista etimologico, si tratta di un'abbreviazione del latino medievale \"rubinus lapis\", \"pietra rossa\", basato sul latino \"rubeus\" o \"ruber\", \"rosso\".\nLa forma inglese \"Ruby\" cominci\u00f2 ad essere usata attorno al XIX secolo. In italiano pu\u00f2, in rari casi, costituire una forma tronca di Cherubina.\nOnomastico.\nIl nome \u00e8 adespota, cio\u00e8 non \u00e8 portato da alcuna santa. L'onomastico si pu\u00f2 festeggiare quindi ad Ognissanti, il 1\u00ba novembre."}
{"id": "286549", "revid": "3", "url": "https://it.wikipedia.org/wiki?curid=286549", "title": "Giansenista", "text": ""}
{"id": "286556", "revid": "106842576", "url": "https://it.wikipedia.org/wiki?curid=286556", "title": "La Costa (Uzzano)", "text": "La Costa \u00e8 un'antica frazione collinare del comune di Uzzano, al confine con il comune di Buggiano.\nStoria.\nCon l'antico toponimo \"Agosta\", il borgo divenne comune autonomo nel secolo XIII e, successivamente, si fuse con Uzzano dando origine alla \"Communis Uthani et Agostae\". Le cronache raccontano che il castello di Agosta fosse sede di uno spedale per l'accoglienza dei viandanti della collina, dedicato a S. Maria Maddalena. Del castello e dello spedale non \u00e8 rimasto niente.\nTestimonianze artistiche.\nL'unico edificio tuttora esistente dell'antico borgo di Agosta \u00e8 la romanica \"Chiesa dei Santi Bartolomeo e Silvestro\", forse l'antica chiesa dello spedale, che si raggiunge tramite una ripida mulattiera acciottolata. Costruita nel XIII secolo, \u00e8 stata pi\u00f9 volte modificata prima nell'orientamento (oggi guarda ad est e non pi\u00f9 ad ovest come si prescriveva nel Medioevo), poi, nel secolo XVI, \u00e8 stata rialzata. Il paramento esterno, in pietra arenaria, richiama i principali edifici romanici della Valdinievole (l'Arcipretura di Uzzano, la Pieve di Castelvecchio (Pescia), la Pieve di San Piero in Campo (Montecarlo)). L'interno, trasformato nel XVII secolo in stile barocco, presenta due altari laterali in finto marmo e varie cornici nelle quali sono contenute tele di autori locali. Bello l'affresco quattrocentesco di scuola pistoiese che sorge sulla parete di destra, parzialmente ricoperto dagli stucchi, che raffigura una \"Madonna in trono\" con i santi patroni della chiesa. Ai lati dell'altare maggiore, due statue quattrocentesche raffiguranti San Bartolomeo e San Silvestro. Dietro l'altare, il coro ligneo seicentesco.\nAi lati della chiesa, sorgono la sede della Compagnia del SS. Sacramento e la vecchia casa canonica. La Costa, infatti, ha avuto il suo parroco fino al 1959, nella persona di Don Pietro Luporini. Alla morte del parroco, la Rettoria fu affidata all'Arciprete di Uzzano e, con il concordato del 1984, la parrocchia fu definitivamente accorpata a quella dei Santi Jacopo e Martino del Castello.\nAttivit\u00e0 culturali e ricreative.\nDopo anni di abbandono, la frazione de La Costa e la sua chiesa hanno ritrovato nuova vita. Dal 1995, infatti, il comitato \"Amici di S. Bartolomeo\" ha riaperto l'edificio sacro al culto, l'ha sottoposto a restauri e anima il piccolo borgo collinare con iniziative che richiamano gente da tutta la Valdinievole. \u00c8 stata rifondata la Compagnia e sono state rilanciate le antiche tradizioni religiose."}
{"id": "286562", "revid": "1318658", "url": "https://it.wikipedia.org/wiki?curid=286562", "title": "Avery", "text": ""}
{"id": "286563", "revid": "6923", "url": "https://it.wikipedia.org/wiki?curid=286563", "title": "Bussola magnetica", "text": ""}
{"id": "286564", "revid": "23", "url": "https://it.wikipedia.org/wiki?curid=286564", "title": "Giansenistico", "text": ""}
{"id": "286567", "revid": "47767", "url": "https://it.wikipedia.org/wiki?curid=286567", "title": "Tobia", "text": "Origine e diffusione.\nRiprende il nome teoforico ebraico \u05d8\u05d5\u05b9\u05d1\u05b4\u05d9\u05b8\u05bc\u05d4 (\"Toviyyah\" o \"Tobhiyyah\"), che \u00e8 composto da \"tobh\" (\"bene\") e \"Yah\" (abbreviazione di YHWH, il nome di Dio); il suo significato complessivo pu\u00f2 essere interpretato in vari modi, fra cui \"il Signore \u00e8 il mio bene\", \"YHWH \u00e8 buono\" o \"buon signore\".\nSi tratta di un nome biblico, che venne portato da diversi personaggi, fra cui un ammonita nel libro di Neemia () e il protagonista del libro di Tobia (chiamato anche \"Tobit\"); la storia di quest'ultimo fu piuttosto popolare durante il Medioevo, il che permise al nome di diffondersi un po' dappertutto in Europa. In Inghilterra divenne comune solo dopo la Riforma protestante.\n\"Toby\" \u00e8 una forma diminutiva inglese medievale del nome: se ne riscontra un occasionale uso al femminile negli anni trenta e quaranta grazie alla popolarit\u00e0 dell'attrice statunitense Toby Wing. Anche la forma ebraica \"Tovia\" \u00e8 usata sia al maschile che al femminile. In Italia, il nome riscontra una certa diffusione, solo nella forma \"Tobia\", in Campania.\nOnomastico.\nL'onomastico ricorre in genere il 2 novembre, in ricordo di san Tobia, soldato romano martire a Sebaste con altri compagni sotto Licinio; con questo nome si ricordano anche un santo martire a Sirmio, il 2 gennaio, e il beato Tobia Borr\u00e1s Rom\u00e1n, religioso dei Fatebenefratelli e martire presso Valencia, l'11 febbraio (o il 24 novembre)."}
{"id": "286568", "revid": "84184", "url": "https://it.wikipedia.org/wiki?curid=286568", "title": "Nott", "text": ""}
{"id": "286569", "revid": "117015790", "url": "https://it.wikipedia.org/wiki?curid=286569", "title": "Paolo Spriano", "text": "Biografia.\nPartigiano combattente nella Resistenza italiana, ader\u00ec al movimento Giustizia e Libert\u00e0 e fu colonnello nella guerra di liberazione. Nel dopoguerra collabor\u00f2 con il quotidiano \"l'Unit\u00e0\" e nel 1946 s'iscrisse al Partito Comunista Italiano, nel cui Comitato centrale entr\u00f2 al termine del XIII congresso. Nel 1956 fu contrario alla repressione della rivoluzione in Ungheria da parte dell'Unione Sovietica.\nTutta la sua produzione storiografica \u00e8 incentrata in momenti e figure del movimento operaio italiano e internazionale, dalla \"Storia di Torino operaia e socialista\" (1965) ai cinque volumi della \"Storia del Partito Comunista Italiano\" (1967-1975), certamente la sua opera pi\u00f9 celebre: nel monumentale testo, rifuggendo dai toni giustificazionisti, Spriano affront\u00f2 luci e ombre della storia dei comunisti italiani, basandosi sulle dirette fonti d'archivio.\nLe altre opere di Spriano che ebbero risonanza nazionale furono: \"Gramsci e Gobetti\"; \"I comunisti europei e Stalin\"; \"L'occupazione delle fabbriche\" e \"Le passioni di un decennio: 1946-1956\", l'ultimo suo lavoro, uscito nel 1986.\nNegli ultimi anni della sua vita fu professore ordinario di Storia dei partiti politici all'Universit\u00e0 La Sapienza di Roma.\nPer Massimo D'Alema, \u00abla morte improvvisa ha spezzato il filo del suo lavoro. Sono rimaste le carte sul suo tavolo, gli appunti, le prime note\u00bb. Stava esaminando i documenti passatigli da Gorbaciov per dimostrare l'interessamento sovietico per la liberazione di Gramsci dalle carceri fasciste.\nI libri della sua biblioteca privata sono stati donati dalla famiglia alla Fondazione Gramsci di Roma."}
{"id": "286570", "revid": "712828", "url": "https://it.wikipedia.org/wiki?curid=286570", "title": "R\u00fcf", "text": ""}
{"id": "286572", "revid": "767487", "url": "https://it.wikipedia.org/wiki?curid=286572", "title": "Lee Ryan", "text": "\u00c8 uno dei componenti della boy band inglese Blue.\nBiografia.\nLee Ryan nasce a Chatham, citt\u00e0 inglese della contea del Kent. Durante l'infanzia, il cantante soffriva di dislessia, disturbo dell'apprendimento che riusc\u00ec a superare col passare del tempo. Prima di intraprendere la carriera musicale, con il totale appoggio della madre Sheila, Ryan lavorava come muratore e faceva anche parte del cast del telefilm \"Holby City\".\nNel 2001 inizia la carriera da cantante come componente dei Blue. Durante il momentaneo scioglimento del gruppo, Ryan ha inciso il suo primo album da solista, intitolato \"Lee Ryan\", da cui sono stati estratti quattro singoli: \"Army of Lovers\" (luglio 2005), \"Turn Your Car Around\" (ottobre 2005), \"When I Think of You\" (gennaio 2006) e \"Real Love\" (aprile 2006).\nFrequenta un corso di regia alla \"Tish School Of The Arts\" di New York, formando una piccola compagnia di produzione. E viene scelto come testimonial da Dolce&amp;Gabbana.\nNel 2006, il singolo \"Real Love\" viene inserito nella colonna sonora del film d'animazione \"L'era glaciale 2 - Il disgelo\", in cui Ryan doppia l'opossum Eddie nella versione in italiano. Il personaggio viene doppiato dal cantante anche nei sequel \"L'era glaciale 3 - L'alba dei dinosauri\", \"L'era glaciale 4 - Continenti alla deriva e L'era glaciale - In rotta di collisione.\"\nNel 2010 il cantante debutta come attore nel film \"The Heavy\", distribuito negli Stati Uniti per il mercato direct-to-video e in alcuni cinema soltanto nel Regno Unito. Nello stesso anno, Ryan firma un contratto con l'etichetta discografica Geffen Records e pubblica \"I Am Who I Am/Secret Love\", nuovo singolo contenente due tracce. Il brano doveva essere contenuto nel secondo album da solista del cantante, intitolato \"Confessions\", annunciato ma mai pubblicato.\nNel 2011, Lee Ryan e gli altri tre componenti dei Blue ritornano sulla scena musicale dopo 6 anni di pausa partecipando agli Eurovision Song Contest con il singolo \"I Can\". Nel 2013, il gruppo pubblica un nuovo album intitolato \"Roulette\" e due anni dopo pubblica \"Colours\", il loro primo album distribuito dalla Sony Music.\nNell'agosto 2015, il cantante subisce un'operazione alle corde vocali causata da una cisti, che costringe i Blue ad annullare le date del loro nuovo tour europeo che si sarebbe dovuto svolgere nei mesi finali del 2015.\nVita privata.\nNel giugno del 2008, Ryan ha annunciato il suo fidanzamento con Samantha Miller, incontrata su Myspace. La Miller e Ryan hanno un figlio, Rain Ryan, nato il 30 novembre 2008.\nLee inoltre, da un rapporto di una sola notte con una donna incontrata in un nightclub, ha un'altra figlia di nome Bluebell nata il 27 giugno 2008.\nNel luglio del 2021 fa coming out dichiarando di essere bisessuale."}
{"id": "286575", "revid": "111373", "url": "https://it.wikipedia.org/wiki?curid=286575", "title": "Itingen", "text": "Itingen (toponimo tedesco) \u00e8 un comune svizzero di 2\u00a0096 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nItingen \u00e8 servito dall'omonima stazione sulla ferrovia Basilea-Olten."}
{"id": "286579", "revid": "121071265", "url": "https://it.wikipedia.org/wiki?curid=286579", "title": "Mazap\u00e9gul", "text": "Il Mazap\u00e9gul \u00e8 un folletto della mitologia italiana, appartenente alla tradizione folclorica della Romagna, in particolare dell'Appennino forlivese.\nMitologia, superstizioni, credenze.\nCon questa introduzione, Umberto Foschi, nel 1975 ne \u201cIl Romagnolo\u201d, trattava del popolare folletto domestico e ancor prima di lui, Luciano De Nardis, nel 1927 sulle pagine de La Pi\u00e8, annotava che... nella nostra tradizione popolare raramente si menzionano gli Spiriti Folletti. I quali sono invece operosissimi nelle folande. Dalle folande sono passati alla vita quotidiana delle nostre genti, solo quando loro \u00e8 stato consentito; quando appunto, raramente, la vita e la favola si sono potute insieme confondere...\nAnselmo Calvetti (1924 - 2016), uno dei massimi studiosi del folclore e delle tradizioni della Romagna, identifica l'origine del folletto nelle tradizioni latine dei \"Lares\", filtrate attraverso le esperienze mistico-stupefattive utilizzanti l\"'Amanita Muscaria\" delle popolazioni neolitiche.\nRenato Cortesi, pur d'accordo con Calvetti, non ne esclude una precedente deriva totemica nella cultura umbra, sotto forma dell'adorazione del picchio, nonch\u00e9 un parallelo con il dio etrusco \"Tages\". Cortesi identifica inoltre, in figure molto simili, degli antecedenti del Mazap\u00e9gul in tutta l'area mediterranea.\nLa trib\u00f9 dei Mazapegul.\nQuella dei Mazapegul \u00e8 una piccola famigliola di folletti della notte, composta da diverse trib\u00f9 quali i \"Mazapedar\", i \"Mazapegul\", i \"Mazapigur\", i \"Calcarel\", diffuse un po' in tutta la Romagna.\nIl nome della famiglia in esame \u00e8 documentato per la prima volta in un estratto di un contratto di vendita del 9 maggio 1487 nell'Archivio generale di Forl\u00ec (Prot. Gen. Vol. 47, Prot. Spec. I, Fasc. 199) \nNel vocabolario romagnolo - italiano del Mattioli troviamo la seguente definizione \nUn folletto che sembra un gatto, uno scimmiotto e un coniglietto.\nLuciano De Nardis ci fornisce una precisa descrizione: \nUn preciso e completo identikit della personalit\u00e0 del Mazap\u00e9gul romagnolo ce lo fornisce Cino Pedrelli sul numero 3 de La Pi\u00e8 del 1976: \nPaolo Toschi ricordava di aver partecipato, da fanciullo, al carnevale di Faenza e di aver intonato il ritornello: (Noi siamo quelli della berretta rossa). L'autore ha collegato ci\u00f2 col folletto romagnolo, il mazapegul o mazapedar, la cui principale caratteristica \u00e8 costituita dal berretto rosso e ne ha desunto che, nei vecchi carnevali di Romagna fossero esistite maschere raffiguranti i folletti.\nIdentikit del Mazapegul.\nIl mazap\u00e9dar (o mazap\u00e9gul) \u00e8 dunque un personaggio fantastico che nel folklore romagnolo sta tra il folletto e l'incubus.\nSi tratta di un esserino molto piccolo, ibrido tra il gatto e lo scimmiotto, di pelame grigio, con un berrettino rosso sul capo. Trattandosi di uno dei tanti Incubi \u00e8 un vero maestro nel provocare peso al ventre e orribili sogni.\nAltre leggende tramandate oralmente considerano il mazap\u00e9gul come un folletto antropomorfo.\nLe donne possono liberarsi dell'incomodo facendosi vedere la sera mentre mangiano un pezzo di pane fingendo nel contempo di spidocchiarsi. Il Mazapegol si offende talmente che non si fa pi\u00f9 vedere, ma non tanto per l'oltraggio sub\u00ecto, quanto perch\u00e9 ritiene la sua protetta una persona assai poco pulita. Similmente si pu\u00f2 mangiare pane e formaggio, e nel contempo, fare i propri bisogni. La notte seguente il Mazapegol appare alla giovane irritato e scandalizzato e le dice: (\"brutta troia, vacca, mangi e pisci e fai la cacca\"). E detto fatto s'invola per non farsi vedere mai pi\u00f9.\nEntra di notte nelle stanze leggero come il vento, gira da un mobile a quell'altro e ti finisce nel letto e l\u00ec si pone a giacere sopra il ventre delizioso di una bella ragazza della quale ha la passione perch\u00e9 si innamora degli occhi e dei capelli e sospira: (che occhi belli! che capelli belli!) e se la donna gli \u00e8 affettuosamente sottomessa le fa la calza e stacca il fiore e le rassetta le stanze ma se la donna l'ha deriso, o peggio ha preferito a lui il moroso o il marito la scote con mala grazia, la batte, la morde, la graffia, le strizza le carni, la spettina oppure le aggroviglia i lavori, le nasconde gli oggetti pi\u00f9 disparati, le tagliuzza le vesti.\nEgli entrando nella casa lascia sul pozzo di corte il berretto: allora basta che qualcuno si affretti al pozzo e ghermito il berrettuccio di lana rosso lo getti nell'acqua profonda onde esser salvi dalle sue passionate insistenze e accosciato sul pozzo lamenter\u00e0 implorevole per lunghe notti la virt\u00f9 sfatata e si lamenter\u00e0: (dammi indietro il mio berettino...) perch\u00e9 privo del berretto, lo spiritello perde i suoi singolari talenti. Vi si racconta d'una ragazza amata, che gli aveva tolto il berrettuccio e non glielo voleva pi\u00f9 rendere, lo spiritello la minacci\u00f2 di un dispetto grosso e una sera che la ragazza and\u00f2 al ballo si trov\u00f2 d'improvviso nuda nata.\nProbabilmente lo studio pi\u00f9 approfondito su questa figura \u00e8 stata condotta dallo studioso di tradizioni popolari Renato Cortesi, che nel suo lavoro \"Il Mazap\u00e9gul. Il tutore della tradizione romagnola\", ne traccia un'analisi identificandone soprattutto la funzione \"tutoriale\" (distinta da quella \"tutelare\"). In questo lavoro Cortesi considera il \"mazap\u00e9gul\" un anello intermedio tra le antiche divinit\u00e0 tutoriali (tra cui principalmente quelle latine e italiche, ma anche altre, come il dio Bes egizio) e figure pi\u00f9 moderne, nelle quali la tutorialit\u00e0 non viene pi\u00f9 espressa mediante paradigmi religiosi o epifanici, ma esplicitata dall'esempio proposto al gruppo sociale, come nel caso delle figure della commedia dell'arte o dei giullari.\nPer difendersi dal Mazapegul.\nFra i vari sistemi che la tradizione prevedeva per difendersene e per allontanarlo, c'era la celebrazione di un particolare rito. Chi era perseguitato dal \"mazap\u00e9dar\" doveva procurarsi sette braccia (il sette, come il tre, \u00e8 un numero \u00abmagico\u00bb) di corda da piadura, cio\u00e8 di quella usata per l'\u00abappaiatura\u00bb dei bovini aggiogati; in cima alla corda andava fatto un \"ciapet\", cio\u00e8 un cappio. Doveva essere tenuta all'aperto per tre giorni e tre notti, poi legata ai piedi del letto. Chi voleva liberarsi del mazap\u00e9dar, doveva poi salire scalzo sulla corda recitando la seguente formula rituale:\nPer difendersi dal Mazapegul si possono porre, accanto ai letti, mazze, bastoni corde laccioli dei busti delle donne o mettere sotto il letto forcali. Oppure stendere un sacco sulle coltri del letto, il Mazapegul, infatti, resta lontano per timore di esservi rinchiuso.\nIl Mazapegul ha anche una grande avversione per l'acqua. Se una ragazza vuole essere definitivamente liberata dal folletto basta che mangi del pane durante la defecazione. In questo caso il Mazapegul appare un'ultima volta la notte seguente, sdegnato dalla scena, lanciando alla persona in questione le seguenti parole: e non fa pi\u00f9 ritorno.\nEsiste anche un metodo meno drastico che consiste nel tenersi a cavalcioni d'una finestra mangiando cacio e pane. Resta per\u00f2 da domandarsi se il Mazap\u00e9gul sia solo frutto di antica fantasia popolare o esista veramente.\nUn altro metodo ancora \u00e8 quello di spargere una manciata di chicchi di riso sul davanzale, il Mazapegul si mette a contarli uno per uno, fino a quando non sorge il sole e scappa.\nMa il Mazapegul esiste veramente?\nUn forlivese di mezza et\u00e0, curioso di saperne di pi\u00f9 sull'esistenza del Mazapegul, un giorno ha posto una precisa domanda alla sua anziana madre: Mamma hai mai visto e' Mazap\u00e9gul ? \nLa risposta in lingua romagnola della madre: - \"Ma sa dit ? e' Mazapegul un's p\u00f2 miga avd\u00e9, ... mo chi l'ha mai vest'? ... u'm cunteva \u00e8 mi b\u00e0 cl'aveva sint\u00f9 d\u00ec che qui chi l'aveva vest l'aveva la forma d'un cunijin\"\u00bb.\n(Ma cosa dici, il Mazapegul non si pu\u00f2 vedere, ... ma chi l'ha mai visto? ... mi raccontava il mio babbo che aveva sentito dire che chi l'aveva visto aveva la forma di un coniglietto).\nLa risposta dell'anziana madre conferma che \"\u00abe' Mazape\u00e9gul\u00bb\" esiste ma, mentre i pi\u00f9 dichiarano che altri prima di loro in tempi lontani lo hanno visto \"realmente\", solo pochi vantano \"l'incontro ravvicinato\" come nel caso di un conoscente del padre che una notte si svegli\u00f2 e vide \"e' Mazap\u00e8gul ritto sulla spalliera del letto\"."}
{"id": "286585", "revid": "404449", "url": "https://it.wikipedia.org/wiki?curid=286585", "title": "Santa Lucia (Uzzano)", "text": "Santa Lucia \u00e8 una frazione del comune italiano di Uzzano, nella provincia di Pistoia, in Toscana.\nDal 1980 ne ospita il Municipio.\nStoria.\nAnticamente, la frazione era chiamata \"Terrarossa\", a causa della natura argillosa dei terreni. Tale caratteristica favor\u00ec il radicamento di una notevole attivit\u00e0 manifatturiera per la produzione dei laterizi, che \u00e8 proseguita fino agli anni settanta del Novecento. La pi\u00f9 importante fornace di laterizi di S. Lucia fu quella dei fratelli Pucci, attorno alla quale si ebbe lo sviluppo della borgata.\nA partire dagli anni sessanta del Novecento, con il distacco della frazione di Chiesina dal comune di Uzzano, S. Lucia \u00e8 divenuta il centro principale della comunit\u00e0, tant'\u00e8 che nel 1975 si decise di costruirvi la sede comunale, ponendo fine alla sua anomala ubicazione fuori del territorio comunale (dal 1773 il comune di Uzzano aveva avuto sede, infatti, nella vicina citt\u00e0 di Pescia). Il nuovo Municipio, gradevole struttura moderna, fu inaugurato nel 1980.\nMonumenti e luoghi d'interesse.\nL'edificio pi\u00f9 importante di Santa Lucia dal punto di vista storico \u00e8 la chiesa parrocchiale dedicata alla martire siracusana. Edificata a partire dal XVI secolo come succursale della rettoria di Uzzano e sede della locale compagnia, ha assunto i volumi odierni nel 1842. Il 26 gennaio 1783, su rescritto del granduca Pietro Leopoldo di Lorena, la chiesa fu elevata in parrocchia con il titolo di rettoria. \nNegli anni sessanta del Novecento, a causa dei ripetuti incidenti, anche mortali, che erano avvenuti presso l'entrata principale, posta a filo della strada regionale 435 Lucchese, il parroco dell'epoca decise di invertire l'orientamento dell'edificio.\nL'interno della chiesa non presenta grandi vestigia. Notevole l'organo, fabbricato a Viareggio nel 1905, e una tela cinquecentesca rappresentante la \"Madonna del Rosario\" attribuita a Niccodemo Ferrucci. Semplice ed elegante il moderno arredo dell'altare maggiore, in marmi bianchi e gialli, risalente agli anni cinquanta del Novecento."}
{"id": "286587", "revid": "123944890", "url": "https://it.wikipedia.org/wiki?curid=286587", "title": "Parabola della zizzania", "text": "La parabola della zizzania \u00e8 una parabola di Ges\u00f9, presente nel \"Vangelo secondo Matteo\" e nel \"Vangelo di Tommaso\" (57).\nNarra del buon seme la cui crescita \u00e8 disturbata dalla zizzania.\nIl termine \"zizzania\" proviene dal greco \"ziz\u00e1nion\" e dal latino tardo (crist.) \"zizania\" e indica la pianta del loglio (\"Lolium temulentum\").\nParabola.\n\"Vangelo secondo Matteo\".\nPoco pi\u00f9 avanti Ges\u00f9 ne fornisce la spiegazione ai discepoli che ne hanno fatto esplicita richiesta:\nAutenticit\u00e0.\nGli studiosi sono divisi sull'autenticit\u00e0 della parabola. Alcuni sostengono che sia un detto autentico di Ges\u00f9, altri che sia riconducibile alle prime comunit\u00e0 cristiane.\nIn generale gli studiosi concordano che i versetti 37-42, quelli della spiegazione della parabola, siano un'aggiunta dell'autore del \"Vangelo secondo Matteo\".\nUsi successivi.\nDalla narrazione evangelica derivano frasi idiomatiche del tipo di \"mettere zizzania\" o \"seminare zizzania\", che significa mettere discordia, creare volontariamente e con cattiveria situazioni di conflitto."}
{"id": "286589", "revid": "6304316", "url": "https://it.wikipedia.org/wiki?curid=286589", "title": "Sfiga", "text": ""}
{"id": "286591", "revid": "110157", "url": "https://it.wikipedia.org/wiki?curid=286591", "title": "Ramlinsburg", "text": "Ramlinsburg (toponimo tedesco) \u00e8 un comune svizzero di 712 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286595", "revid": "47767", "url": "https://it.wikipedia.org/wiki?curid=286595", "title": "Wanda", "text": "Origine e diffusione.\nLa prima attestazione del nome risale al \"Cronicum polonorum\" dell'inizio del Duecento, una narrazione del tutto fantasiosa della storia della Polonia, compilata dal monaco cistercense Vincenzo Kad\u0142ubek; tra i vari personaggi inventati dal religioso figura anche Wanda, la figlia dell'altrettanto leggendario re Krakus, che si sarebbe uccisa gettandosi nella Vistola per sfuggire a un matrimonio indesiderato. Non si sa con certezza da dove Kad\u0142ubek abbia preso questo nome, ma \u00e8 opinione comune fra gli studiosi che egli si sia ispirato a quello della trib\u00f9 germanica dei Vandali (i quali, secondo il \"Cronicum polonorum\", si sarebbero stanziati proprio in Polonia, anche se questo non \u00e8 vero). L'origine del nome dei Vandali \u00e8 a sua volta ignota: al netto di collegamenti con vari vocaboli tedeschi come \"winden\" (\"torcere\"), \"wenden\" (\"volgere\") o \"wandeln\" (\"migrare\"), \u00e8 pi\u00f9 plausibile che abbia origini pre-germaniche, e sia connesso con quello di altri antichi popoli come i Venedi.\nLa leggenda della principessa Wanda, che assunse col tempo fattezze simili a quelle di una ninfa acquatica anche grazie all'accostamento popolare con il termine lituano \"wanduo\" (\"acqua\"), divenne molto celebre tra i polacchi, in particolare a partire dal XVIII secolo; questo port\u00f2 ad una buona diffusione del nome che, per emigrazione, venne introdotto anche nel resto d'Europa. Giunse in tal modo anche in Italia, principalmente tramite l'Austria, a cavallo tra Settecento e Ottocento, rafforzandosi poi nella prima met\u00e0 del Novecento grazie alla fama dell'attice Wanda Osiris. Negli anni settanta se ne contavano quasi centomila occorrenze, di cui un quarto della forma \"Vanda\", pi\u00f9 altre diecimila circa del maschile \"Vando\"; era pi\u00f9 diffuso al Nord e al Centro, specie in Toscana ed Emilia-Romagna.\nNei paesi anglofoni venne introdotto dalla scrittrice Ouida, che lo us\u00f2 per il personaggio del suo romanzo \"Wanda\" del 1883; \u00e8 diffuso anche nelle forme \"Vanda\", popolarizzata nel tardo Novecento dall'omonima opera di Dvo\u0159\u00e1k del 1876, e \"Vonda\", che riflette la pronuncia polacca del nome.\nOnomastico.\nNon esistono sante di nome Wanda, che quindi \u00e8 un nome adespota, e l'onomastico ricadrebbe eventualmente il 1\u00ba novembre, giorno di Ognissanti. Esiste un san Wando, abate di Fontenelle nell'VIII secolo, commemorato il 17 aprile, a cui spesso si ricorre per l'onomastico in assenza di una santa Wanda; va per\u00f2 considerato che questo santo venne annoverato dai Bollandisti tra i \"praetermissi\", ovvero i presunti santi di cui non risulta un culto pubblico, e comunque il suo nome ha ben poco a che vedere con l'etimologia di Wanda sopra descritta."}
{"id": "286598", "revid": "34321", "url": "https://it.wikipedia.org/wiki?curid=286598", "title": "Petrus Josephus Wilhelmus Debye", "text": ""}
{"id": "286602", "revid": "260676", "url": "https://it.wikipedia.org/wiki?curid=286602", "title": "Lolium temulentum", "text": "Lolium temulentum (L.) (o loglio ubriacante, pi\u00f9 conosciuto come zizzania), \u00e8 una specie botanica annua del genere \"Lolium\", spontanea e infestante fra le messi, con fiori a spiga rossa.\nLa pericolosit\u00e0 di questa pianta infestante \u00e8 ben nota fin dai tempi antichi, soprattutto per l'alto potere intossicante. Infatti, il termine \"temulentum\" (ubriacante) \u00e8 riferito agli effetti derivanti dall'ingestione di farine contaminate da funghi del genere \"Claviceps\", produttori di alcaloidi tossici, che possono provocare forti emicranie, vertigini, vomito ed oscuramento della vista. Tali effetti sono dovuti alla presenza di un micelio fungino che invade la pianta durante lo sviluppo. L'eliminazione della zizzania dai campi di cereali \u00e8 resa difficoltosa dal fatto che le sue cariossidi sono simili a quelle del frumento.\nInfluenza culturale.\nSi trova nel racconto evangelico usata nella parabola del grano e le zizzanie, nel vangelo secondo Matteo (capitolo 13 versetti da 24 a 30), per indicare il tentativo del Male di corrompere il Regno dei Cieli, introducendo \"i figli del maligno\" tra i cristiani. In realt\u00e0 la parabola, che oltre a Matteo non ha paralleli, parla di mondo (\"kosmos\", nell'originale greco) e non di cristiani o di Chiesa. L'autenticit\u00e0 gesuana della parabola \u00e8 generalmente ammessa dai maggiori biblisti, \"quella della spiegazione assai meno e spesso \u00e8 ritenuta frutto della comunit\u00e0 postpasquale o della redazione.\"\nDa questa parabola deriva il noto modo di dire \"seminare zizzania\", cio\u00e8 disseminare di elementi conflittuali e critici un determinato scenario relazionale rimanendo nell'ombra (il maligno agisce nottetempo mentre gli altri dormono: Mt 13, 25).\nDa essa deriva anche il detto \"Separare il grano dal loglio\", ossia separare le parti di qualit\u00e0 da quelle dannose tra esse nascoste.\nDante cita la malapianta almeno in due occasioni: Purgatorio II, 124 e Paradiso XII, 119. L'influenza della parabola nella storia della cultura letteraria \u00e8 popolare e complessivamente enorme."}
{"id": "286603", "revid": "729019", "url": "https://it.wikipedia.org/wiki?curid=286603", "title": "Coppa del Mondo di sci alpino 1996", "text": "La Coppa del Mondo di sci alpino 1996 fu la trentesima edizione della manifestazione organizzata dalla Federazione Internazionale Sci; ebbe inizio il 12 novembre 1995 a Tignes, in Francia, e si concluse il 10 marzo 1996 a Hafjell, in Norvegia. Nel corso della stagione si tennero in Sierra Nevada i Campionati mondiali di sci alpino 1996, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 35 gare (9 discese libere, 6 supergiganti, 9 slalom giganti, 9 slalom speciali, 2 combinate), in 21 diverse localit\u00e0. Il norvegese Lasse Kjus si aggiudic\u00f2 la Coppa del Mondo generale; il francese Luc Alphand vinse la Coppa di discesa libera, il norvegese Atle Sk\u00e5rdal quella di supergigante, lo svizzero Michael von Gr\u00fcnigen quella di slalom gigante e il francese S\u00e9bastien Amiez quella di slalom speciale. L'italiano Alberto Tomba era il detentore uscente della Coppa generale.\nIn campo femminile furono disputate 34 gare (9 discese libere, 7 supergiganti, 7 slalom giganti, 10 slalom speciali, 1 combinata), in 14 diverse localit\u00e0. La tedesca Katja Seizinger si aggiudic\u00f2 sia la Coppa del Mondo generale, sia quella di supergigante; la statunitense Picabo Street vinse la Coppa di discesa libera, la tedesca Martina Ertl quella di slalom gigante e l'austriaca Elfi Eder quella di slalom speciale. La svizzera Vreni Schneider era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1996 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1995 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286605", "revid": "200568", "url": "https://it.wikipedia.org/wiki?curid=286605", "title": "Piazza Rossa", "text": "La piazza Rossa (, \"Krasnaja plo\u0161\u010dad'\") \u00e8 la piazza principale di Mosca. \u00c8 adiacente al muro orientale del Cremlino, sede istituzionale del presidente russo. Le sue dimensioni sono: 700 metri di lunghezza, 130 di larghezza. La sua superficie \u00e8 di 74.831 metri quadrati, il che la rende una delle piazze pi\u00f9 estese del mondo.\nDescrizione.\nLa piazza separa il Cremlino, ex cittadella zarista e attuale residenza del presidente della Federazione Russa, da uno storico quartiere di mercanti, conosciuto come Kitaj-gorod. Dato che le principali vie di Mosca nascono da qui e vanno in ogni direzione (divenendo poi autostrade una volta fuori dalla citt\u00e0), la piazza Rossa \u00e8 considerata la piazza centrale di Mosca e di tutta la Russia.\nIl nome \"piazza rossa\" non deriva n\u00e9 dal fatto che gli edifici e le costruzioni attorno ad essa sono per lo pi\u00f9 di colore rosso, n\u00e9 dal collegamento fra il colore rosso e l'ideologia comunista. Il nome deriva infatti dall'aggettivo russo \u043a\u0440\u0430\u0441\u043d\u0430\u044f (\"krasnaja\", femminile di \u043a\u0440\u0430\u0441\u043d\u044b\u0439, \"krasnyj\"), che significa sia \"rossa\" sia, in passato, \"bella\": l'aggettivo fu originariamente applicato (col significato di \"bella\") solo alla cattedrale di San Basilio, e successivamente esteso alla piazza in cui essa sorgeva. Si ritiene che la piazza abbia acquisito il suo nome attuale nel XVII secolo (in precedenza, essa era chiamata \"Po\u017ear\", ovvero \"posto bruciato\", poich\u00e9 gli edifici in legno che vi si affacciavano erano facilmente soggetti agli incendi).\nMonumenti.\nSulla piazza vi sono alcuni monumenti storici noti in tutto il mondo, come, ad esempio, la cattedrale di San Basilio, costruita nel 1561 dallo zar Ivan IV il Terribile per celebrare la conquista dei nuovi territori (il khanato di Kazan'). Davanti alla cattedrale si trova il monumento agli eroi nazionali Kuz'ma Minin e Dmitrij Po\u017earskij, i quali nel 1612 sconfissero e cacciarono da Mosca gli invasori polacchi. Vicino al monumento vi \u00e8 una piattaforma elevata, la cosiddetta \"Lobnoe mesto\", che fu usata in alcuni casi per esecuzioni, ma soprattutto per le cerimonie religiose solenni davanti alla cattedrale e per annunciare vari decreti. Interessante anche il museo statale di storia, che si trova dall'altra parte della piazza. Tra i monumenti sovietici pi\u00f9 interessanti ci sono il mausoleo di Lenin e i magazzini statali GUM.\nIl GUM \u00e8 un edificio di notevole bellezza e si compone di tre piani di boutique di grandi firme. Oggi dopo il restauro \u00e8 frequentato soprattutto dai moscoviti ricchi. Il tetto \u00e8 di vetro, all'interno vi sono una grande fontana e anche molti caff\u00e8.\nIl pi\u00f9 famoso monumento del periodo sovietico \u00e8 il mausoleo di Lenin. Lenin mor\u00ec nel 1924 e il mausoleo, costruito appositamente per conservarne il corpo imbalsamato, venne edificato in granito marrone, a forma di piramide con le scale. Durante le parate militari venne usato come tribuna da dove i governanti sovietici salutavano i soldati che sfilavano.\nNel 1953 mor\u00ec Stalin e fu seppellito all'interno del mausoleo; in seguito, durante la destalinizzazione degli anni sessanta, la sua salma fu tolta e collocata dietro il mausoleo, accanto alle mura del Cremlino. Quella di Stalin fu la prima di una serie di sepolture monumentali nella necropoli delle mura del Cremlino: ora tutti i leader del Partito Comunista dell'Unione Sovietica (escluso Nikita Chru\u0161\u010d\u0451v) sono seppelliti in questo luogo, mentre dentro le mura sono sepolte anche molte delle personalit\u00e0 pi\u00f9 famose dell'Unione Sovietica, come l'astronauta Jurij Gagarin, il maresciallo conquistatore di Berlino Georgij Konstantinovi\u010d \u017dukov e Nade\u017eda Krupskaja, moglie di Lenin.\nAnche oggi si tengono parate sulla piazza Rossa e dal 2008 sfilano di nuovo i mezzi militari."}
{"id": "286609", "revid": "247222", "url": "https://it.wikipedia.org/wiki?curid=286609", "title": "Fight for Your Mind", "text": "Fight for Your Mind \u00e8 il secondo album in studio del cantautore statunitense Ben Harper, pubblicato nel 1995 dalla Virgin Records. \u00c8 il suo ultimo album da solista prima di cominciare a collaborare con la band di supporto The Innocent Criminals."}
{"id": "286611", "revid": "30610", "url": "https://it.wikipedia.org/wiki?curid=286611", "title": "Virgilio (nome)", "text": "Origine e diffusione.\nDal gentilizio latino \"Vergilius\" o, verso la fine dell'Impero, \"Virgilius\", nome di probabile origine etrusca ma di significato ignoto. Secondo alcune fonti la \"gens Vergilia\" deriverebbe il suo nome dalla costellazione delle Pleiadi, conosciute presso i Romani come \"Vergiliae\": le Pleiadi, in epoca antica, erano un punto di riferimento per i marinai durante i loro viaggi notturni.\nDiversi ipotesi, ad ogni modo, sono state formulate riguardo all'etimologia di Virgilio, spesso ricorrendo ad assonanze fonetiche con termini latini (es. \"virga\", cio\u00e8 \"verga\", \"ramoscello\") o a paretimologie di natura folcloristica: a questo proposito, si \u00e8 pensato che Virgilio possa derivare dalla crasi dei termini \"vir\" (\"uomo\") e \"lilium\" (\"giglio\"), ad indicare \"un uomo puro come il giglio\".\nStoricamente, la diffusione del nome Virgilio \u00e8 legata strettamente alla figura di Publio Virgilio Marone, uno dei pi\u00f9 celebri poeti e filosofi del mondo latino - Dante Alighieri lo ricorda come \"il sommo poeta\" nella sua \"Divina Commedia\".\nOnomastico.\nL'onomastico si festeggia il 27 novembre in onore di San Virgilio."}
{"id": "286614", "revid": "1161730", "url": "https://it.wikipedia.org/wiki?curid=286614", "title": "Ghino di Tacco", "text": "Biografia.\nNacque nella seconda met\u00e0 del XIII secolo a La Fratta, al tempo sotto il controllo del Castello di Torrita, oggi nel comune di Sinalunga (SI). Figlio del conte ghibellino Tacco di Ugolino e di una Tolomei e fratello di Turino, era un rampollo della nobile famiglia Cacciaconti ramo Guardavalle da cui deriva la Famiglia Gagnoni di Guardavalle detta dei Guardavalli, nobili patrizi di Siena e Montepulciano e insieme con il padre, e allo zio omonimo commetteva furti e rapine, nonostante la caccia che gli veniva data dalla Repubblica di Siena. Una volta catturati, i membri maggiorenni della banda vennero giustiziati nella Piazza del Campo di Siena, mentre Ghino e il fratello si salvarono grazie alla loro minore et\u00e0.\nRifugiatosi a Radicofani (SI), una rocca sulla Via Cassia, al confine tra la Repubblica di Siena e lo Stato Pontificio, Ghino continu\u00f2 la sua carriera di bandito, ma in forma di \u00abgentiluomo\u00bb, lasciando ai malcapitati sempre qualcosa di cui vivere. Boccaccio, infatti, lo dipinge come \"brigante buono\" nel suo \"Decameron\" parlando del sequestro dell'abate di Cluny, nella II novella del X giorno:\nDante, invece, gli concede un posto tra i personaggi citati nel sesto canto del \"Purgatorio\" della sua \"Divina Commedia\", quando parla del giurista Benincasa da Laterina (\"l'Aretin\"), giureconsulto a Bologna, poi giudice del podest\u00e0 di Siena, ucciso dalle braccia \"feroci\" (fiere, dal latino 'f\u0115rus', selvaggio, crudele) di Ghino di Tacco.\nLa giovent\u00f9.\nLa data di nascita esatta di Ghino \u00e8 incerta, ma si colloca di certo nella seconda met\u00e0 del XIII secolo, viste le testimonianze che si hanno circa le scorribande della \"Banda dei Quattro\" composta da suo padre Tacco di Ugolino, suo zio Ghino di Ugolino ed i due piccoli fratelli, lo stesso Ghino che era il primogenito e Turino, il minore. Fin da piccolo, infatti, Ghino accompagnava il padre e lo zio nelle scorrerie nei dintorni del suo luogo di nascita, il piccolo castello-fattoria de La Fratta, nella Val di Chiana senese che allora faceva parte del territorio di Torrita. Il motivo dell'attivit\u00e0 di briganti va ricercato probabilmente nella rendita, ovvero il prelievo della ricchezza terriera esercitato dalla Chiesa senese a favore dello Stato Pontificio, tassa ritenuta eccessiva dai nobiluomini ghibellini della Fratta dei Cacciaconti. In quell'epoca i castelli della zona, Asinalonga (l'odierna Sinalunga), Scrofiano, Rigomagno, Farnetella, Bettolle, Serre di Rapolano, Torrita di Siena, erano tutti di propriet\u00e0 di uno dei membri della potente famiglia senese Cacciaconti Tolomei. Questo gli garantiva una sorta di impunit\u00e0 nei confronti del governo centrale di Siena.\nTuttavia, questa condizione cess\u00f2 nel luglio 1279, quando Tacco occup\u00f2 il castello di Torrita di Siena, dandolo poi alle fiamme. Nella battaglia che ne deriv\u00f2, Tacco fer\u00ec gravemente Jacopino da Guardavalle. Per questo motivo, e su iniziativa dei conti di Santa Fiora, Tacco ed il resto della \"Banda dei Quattro\" furono condannati dal tribunale del comune di Siena, che diede loro la caccia per molti anni ancora, fino a catturarli tutti nel 1285. Dopo essere stati torturati, lo zio Ghino di Ugolino ed il padre Tacco di Ugolino furono giustiziati in piazza del Campo a Siena nel 1286. La sentenza fu emanata dal famoso giudice Benincasa da Laterina (nato ad Arezzo), il quale, tra l'altro, dopo qualche anno venne nominato senatore ed auditor presso la corte dello Stato Pontificio. Ghino ed il fratello Turino sfuggirono alla morte soltanto perch\u00e9 ancora minorenni, e rimasero fuori dalla scena per due o tre anni.\nLa fuga a Radicofani.\nNel 1290 Ghino di Tacco riprese, per cos\u00ec dire, ufficialmente la \u00abremunerativa\u00bb attivit\u00e0 del padre: sappiamo infatti che fu condannato ad una sanzione amministrativa di 1000 soldi per una sua rapina effettuata vicino a San Quirico d'Orcia. Nel frattempo Ghino manifest\u00f2 l'intenzione di occupare una fortezza vicino a Sinalunga, senza l'autorizzazione del Comune di Siena. Questo non fu tollerato dall'autorit\u00e0 centrale di Siena, che band\u00ec lo stesso Ghino dal territorio della repubblica.\nGhino fugg\u00ec, occupando la fortezza di Radicofani (fino ad allora ritenuta impenetrabile), sempre in territorio senese ma al confine con lo Stato Pontificio. Qui, infatti, Ghino si inser\u00ec nella lotta per il possesso della rocca, che poi conquist\u00f2 facendone il proprio covo. Dal colle di Radicofani, Ghino continu\u00f2 le sue scorribande, concentrandosi sui viandanti che passavano nella sottostante via Francigena, fondamentale via di comunicazione usata dai pellegrini in viaggio verso Roma (una delle pi\u00f9 importanti vie di comunicazione medievali). Ghino compiva delle imboscate ai viaggiatori, si informava dei loro reali beni, poi li derubava quasi completamente, lasciando tuttavia ad essi di che sopravvivere ed offrendo loro un banchetto. Per questo motivo, e perch\u00e9 lasciava liberi di proseguire sia i poveri sia gli studenti, Ghino di Tacco fu considerato un \"ladro gentiluomo\", una sorta di Robin Hood \"ante litteram.\"\nLa notoriet\u00e0.\nFiero di questa sua fama, sent\u00ec il dovere di vendicare padre e fratello. Per questo si rec\u00f2 a Roma alla ricerca di Benincasa da Laterina, ormai diventato un importante giudice della corte dello Stato Pontificio. Al comando di quattrocento uomini e armato di una picca, entr\u00f2 nel tribunale papale nel Campidoglio e decapit\u00f2 il giudice Benincasa, infilandone poi la testa sulla picca che port\u00f2 nella rocca di Radicofani, dove a lungo ne espose lo scalpo appeso al torrione. Fu proprio questo reale esempio di contrappasso, al limite tra un \"golpe\" ed un'impresa cavalleresca che Dante Alighieri cit\u00f2 nei suddetti versi 13-14 del VI canto del \"Purgatorio\" della \"Divina Commedia\", descrivendo il \"Secondo ripiano\" del Purgatorio, quello dove scontano la pena i \"Negligenti\".\nCompiuto questo macabro ma teatrale gesto, Ghino torn\u00f2 a compiere scorribande in val d'Orcia, continuando ad alimentare attorno a s\u00e9 un alone leggendario di fiero ed imbattibile guerriero. \u00c8 in questo periodo che si colloca l'altro fatto che riport\u00f2 Ghino alla ribalta letteraria. Boccaccio, nella II novella del X giorno del \"Decameron\" (sopra menzionata), parla del trattamento che Ghino di Tacco riserv\u00f2 all'abate di Cluny. Questi, nel viaggio di ritorno da Roma dopo aver portato al papa Bonifacio VIII il frutto della riscossione dei crediti della Chiesa francese, decise di curare il suo mal di fegato e stomaco (dovuto ai bagordi romani) con le acque termali di San Casciano dei Bagni, gi\u00e0 allora nota stazione termale.\nGhino, saputo dell'arrivo dell'importante e ricco abate, organizz\u00f2 l'imboscata e lo rap\u00ec, senza causargli alcun male. Ghino rinchiuse l'abate nella sua torre della rocca di Radicofani, nutrendolo solo a pane, fave secche e vernaccia di Corniglia. Questa dieta fece \"miracolosamente\" passare il mal di stomaco all'abate, il quale convinse il papa Bonifacio VIII a perdonare Ghino di Tacco per l'assassinio del giudice Benincasa, nominandolo addirittura Cavaliere di San Giovanni e \"Friere\" dell'ospedale di Santo Spirito, facendolo benvolere anche da Siena.\nUn episodio simile viene narrato in una novella quattrocentesca di san Bernardino da Siena. Ghinasso incontra \u00ab uno abbate grasso grasso \u00bb, diretto al Bagno di Petriuolo al fine di dimagrire e guarire dal mal di stomaco. Dopo averlo preso in custodia, lo tiene alcuni giorni rinchiuso, dandogli solo fave e acqua fresca per i primi tre giorni. Successivamente aumenta la razione con del pane secco. Dopo la cura l'abate \u00e8 guarito: Ghinasso lo interroga sulla cifra che avrebbe speso ai bagni e chiede al religioso la somma. L'abate, giunto a Roma, raccomanda Ghinasso a tutti coloro che abbiano un problema simile al suo.\nLa fine.\nAlcuni storici ritengono che Ghino sia morto a Roma. Secondo altri, invece, a seguito del perdono papale e quello senese, Ghino di Tacco non dovette pi\u00f9 nascondersi e darsi alla macchia ma, da \u00abgentiluomo\u00bb qual era, si dedic\u00f2 agli altri, tanto che, nel secondo ventennio del XIV secolo, mor\u00ec assassinato cercando di sedare una rissa fra fanti e contadini scoppiata ad Asinalonga (l'antico nome dell'odierna Sinalunga), a soli due chilometri dal suo luogo di nascita. Tra quelli che ritengono che Ghino sia morto a Sinalunga vi \u00e8 Benvenuto da Imola, ritenuto abbastanza attendibile perch\u00e9 quasi coevo di Ghino, del quale diceva, tra l'altro, che \"non fu infame come alcuni scrivono... ma fu uomo mirabile, grande, vigoroso\", contribuendo all'opera di riabilitazione del personaggio, gi\u00e0 iniziata da Dante prima e Boccaccio poi."}
{"id": "286617", "revid": "729019", "url": "https://it.wikipedia.org/wiki?curid=286617", "title": "Coppa del Mondo di sci alpino 1997", "text": "La Coppa del Mondo di sci alpino 1997 fu la trentunesima edizione della manifestazione organizzata dalla Federazione Internazionale Sci; ebbe inizio il 26 ottobre 1996 a S\u00f6lden, in Austria, e si concluse il 16 marzo 1997 a Vail, negli Stati Uniti. Nel corso della stagione si tennero a Sestriere i Campionati mondiali di sci alpino 1997, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 37 gare (11 discese libere, 6 supergiganti, 8 slalom giganti, 10 slalom speciali, 2 combinate), in 19 diverse localit\u00e0. Il francese Luc Alphand si aggiudic\u00f2 sia la Coppa del Mondo generale, sia quelle di discesa libera e di supergigante; lo svizzero Michael von Gr\u00fcnigen vinse la Coppa di slalom gigante e l'austriaco Thomas Sykora quella di slalom speciale. Il norvegese Lasse Kjus era il detentore uscente della Coppa generale.\nIn campo femminile furono disputate 32 gare (8 discese libere, 7 supergiganti, 7 slalom giganti, 9 slalom speciali, 1 combinata), in 14 diverse localit\u00e0. La svedese Pernilla Wiberg si aggiudic\u00f2 sia la Coppa del Mondo generale, sia quella di slalom speciale; l'austriaca Renate G\u00f6tschl vinse la Coppa di discesa libera, la tedesca Hilde Gerg quella di supergigante e l'italiana Deborah Compagnoni quella di slalom gigante. La tedesca Katja Seizinger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1997 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1997 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286625", "revid": "1782831", "url": "https://it.wikipedia.org/wiki?curid=286625", "title": "Sofia di Baviera", "text": "Biografia.\nAveva un fratello maggiore, Massimiliano Giuseppe Federico, due sorelle gemelle pi\u00f9 grandi, una sorella gemella, Maria Anna, una sorella minore Ludovica, futura madre di Elisabetta. Invece Ludovico (divenuto poi Ludovico I di Baviera) e le principesse Augusta Amalia Ludovica, Amalia Maria Augusta, Carolina Augusta, Elisabetta Ludovica di Baviera e Carlo Teodoro Massimiliano Augusto erano suoi fratellastri, nati dal primo matrimonio del padre.\nI progetti imperiali.\nL'ambiziosa e intelligente Sofia volle che il primogenito ricevesse subito un'educazione consona al ruolo di imperatore. Riusc\u00ec infatti, in seguito alle rivoluzioni del 1848, a far abdicare il 2 dicembre il cognato, l'imperatore Ferdinando I d'Austria, gravemente malato di epilessia e intellettivamente limitato, e convinse il marito Francesco Carlo a rinunciare ai diritti sul trono. Quest'ultimo infatti non aveva mai negato di essere totalmente disinteressato alla politica e desideroso di svolgere una vita tranquilla senza il peso della corona. Sofia ne era al corrente e prefer\u00ec rinunciare ad essere imperatrice per essere invece la potente madre di un imperatore. Per tutta la vita, infatti, Sofia si dedic\u00f2 a consigliare il figlio, influenzandone la politica.\nIl rapporto con la nuora.\nRiteneva, inoltre, assai importante l'individuazione di una principessa adatta a ricoprire il ruolo di imperatrice consorte. La scelta, alla fine, cadde sulla umile e docile Elena di Baviera, figlia di sua sorella minore Ludovica. Nel conoscere la futura cognata Elisabetta, per\u00f2, Francesco Giuseppe ne rimase cos\u00ec affascinato da preferire quest'ultima al posto della prescelta Elena. Sofia non era molto d'accordo con questa decisione ma l'imperatore fu irremovibile. L'arciduchessa fu dunque vittima del suo grandissimo amore per il figlio e per il suo Paese. \u00c8 tuttavia sbagliato affermare che detestasse la nuora: entrambe avevano un carattere indubbiamente molto forte ed erano di mentalit\u00e0 inconciliabili; Elisabetta aveva ricevuto un'educazione liberale, lontana dai cerimoniali, mostrava un temperamento moderno per l'epoca e mal tollerava gli obblighi di corte; al contrario Sofia pensava esclusivamente al bene della dinastia asburgica, alla salvaguardia dell'impero del quale conservava una concezione assolutista.\n\u00c8 pertanto un errore ritenere Sofia la suocera che ostacola la vita della nuora in tutte le sue decisioni: l'arciduchessa pensava solo al bene della dinastia asburgica e dell'Impero austriaco.\nCon l'irrequieta nuora, comunque, iniziarono subito i problemi. La situazione precipit\u00f2 quando nacque la prima nipote: Elisabetta voleva educare e tenere vicino a s\u00e9 la figlia, Sofia invece riteneva che il compito spettasse soltanto a lei. Francesco Giuseppe diede ragione alla madre e, per tutta reazione, la moglie inizi\u00f2 ad intraprendere una serie di viaggi per l'Europa, per fuggire dall'ambiente familiare opprimente.\nUn altro punto di disaccordo tra zia e nipote fu l'Ungheria: Sofia detestava gli ungheresi, popolo a suo avviso ribelle e ingovernabile; Elisabetta, spinta dal padre all'amore per quella terra sin dall'adolescenza, fu sempre pi\u00f9 vicina al popolo magiaro che non agli austriaci.\nIl figlio Massimiliano.\nIl figlio prediletto da Sofia era per\u00f2 il secondogenito Massimiliano Ferdinando, molto amato dal popolo.\nMassimiliano nacque alla corte di Vienna proprio mentre vi si spegneva l\"'Aiglon\", Napoleone II, l'unico sfortunato figlio di Napoleone Bonaparte e Maria Luisa d'Asburgo-Lorena: il giovane, debole e d'animo sensibile, era unito a Sofia da un profondo e fraterno affetto, tanto che i due si vedevano ogni giorno e la giovane arciduchessa era arrivata a cedergli le soleggiate stanze della reggia a lei destinate, in sostituzione di quelle umide e pi\u00f9 squallide che il ragazzo occupava.\nDurante l'agonia Sofia, incinta di nove mesi, si offr\u00ec di comunicarsi con il ragazzo appena ventunenne affinch\u00e9 non si rendesse conto dell'imminente fine.\nAlcune malelingue attribuirono al giovane Napoleone la paternit\u00e0 di Massimiliano: tale voce, per\u00f2, \u00e8 da ritenersi del tutto priva di fondamento.\nNel 1864 Massimiliano, in parte spinto dall'ambiziosa e bella moglie Carlotta del Belgio, aveva accettato di diventare imperatore del Messico ma questa decisione gli risult\u00f2 fatale: nel 1867 i rivoluzionari messicani lo condannarono a morte, e nessun regnante europeo intervenne.\nLa notizia ebbe un forte impatto tra le case regnanti; per Sofia, la madre, lo shock fu tale che non si riprese mai pi\u00f9 e non usc\u00ec pi\u00f9 dalla sua stanza.\nMorte.\nIn occasione di una serata in teatro, il 9 maggio 1872, Sofia fu colpita da un raffreddore che si trasform\u00f2 in polmonite. Le sue condizioni parvero subito disperate. Per dieci giorni la famiglia imperiale rimase al suo capezzale; Elisabetta, che si trovava a Merano, torn\u00f2 di corsa a Vienna. Sofia Federica Dorotea Guglielmina (questo era il suo nome per esteso) mor\u00ec alle tre di notte del 27 maggio 1872 all'et\u00e0 di 67 anni. Per l'Austria fu come perdere l'effettivo imperatore. Per Francesco Giuseppe fu la fine di ogni sostegno affettivo, morale e politico.\nMatrimonio e discendenza.\nIl 4 novembre 1824 spos\u00f2 Francesco Carlo d'Asburgo-Lorena, arciduca d'Austria, figlio dell'imperatore Francesco I e fratello di Ferdinando I.\nDopo cinque aborti, il medico di corte prescrisse a Sofia una serie di bagni termali presso Bad Ischl.\nIl risultato, casuale o no, fu che ebbe cinque figli in poco pi\u00f9 di dieci anni:\nImportanza storica.\nSebbene attualmente la figura dell'arciduchessa Sofia sia condizionata dalla rigida e inflessibile immagine interpretata da Vilma Degischer nei tre film su Sissi che vedevano come protagonista Romy Schneider, \u00e8 da sottolineare l'importanza del ruolo che ricopr\u00ec a Sch\u00f6nbrunn. La nuora Elisabetta, infatti, era lontana per i suoi continui viaggi in Europa; Sofia ne faceva le veci con instancabile padronanza di s\u00e9 a Vienna e in tutto l'Impero. L'arciduchessa, poi, era una vera esperta di politica internazionale ed in grado di gestire il governo del Paese e le relazioni estere con coerenza e decisione. Non \u00e8 esagerato, dunque, definirla \"l'unico vero uomo della corte asburgica\"."}
{"id": "286627", "revid": "1543377", "url": "https://it.wikipedia.org/wiki?curid=286627", "title": "John Koza", "text": "\u00c8 docente alla Stanford University. \u00c8 stato cofondatore della Scientific Games (la societ\u00e0 che gestisce l'infrastruttura informatica delle lotterie nazionali statunitensi) e fondatore della Genetic Programming.\nJohn Koza possiede un'azienda chiamata Genetic Programming Inc., e utilizza un cluster Beowulf di 1000 nodi, composto da processori Pentium II e Dec Alpha, per svolgere le sue ricerche."}
{"id": "286628", "revid": "47767", "url": "https://it.wikipedia.org/wiki?curid=286628", "title": "Vera (nome)", "text": "Origine e diffusione.\nEsistono pi\u00f9 origini possibili per questo nome, identificanti in genere differenti prenomi omografi provenienti da diverse culture. Le derivazioni pi\u00f9 diffuse son due, esemplificate dalla possibilit\u00e0 di una doppia pronuncia: una, \"V\u00e9ra\", \u00e8 la continuazione del \"cognomen\" latino (poi nome personale) \"V\u0113rus\" (e \"V\u0113ra\"), derivante da \"v\u0113rus\", \"vero\", \"che afferma la verit\u00e0\". L'altra, \"V\u00e8ra\", si basa sul russo \u0412\u0435\u0440\u0430 (\"Vera\", pronuncia ), \"fede\", nome recente diffusosi alla met\u00e0 del XIX secolo soprattutto grazie alle protagoniste dei romanzi \"Un eroe del nostro tempo\" di Lermontov, \"Il burrone\" di Gon\u010darov e \"Che fare?\" di \u010cerny\u0161evskij; tutte le varianti non italiane sopra citate si rifanno a questa origine. Le due tradizioni poi si sono fuse; entrambe sono comunque state promosse da vari santi e sante che hanno portato questo nome.\nEsistono poi svariate origini \"minori\"; nel Sud Italia, il nome pu\u00f2 costituire un ipocoristico di Venera. Nella cultura albanese il nome Vera ha un'origine ancora diversa, derivando dal termine albanese \"ver\u00eb\", \"estate\"; infine, per il nome italiano viene talvolta proposta una derivazione dal germanico \"war\", \"protezione\".\nOnomastico.\nL'onomastico si pu\u00f2 festeggiare in memoria di diversi santi e sante, alle date seguenti:\nSono inoltre fissati numerosi onomastici laici in diversi Paesi, fra i quali: 30 maggio (Svezia), 17 settembre (Bulgaria e Lettonia), 18 settembre (Francia), 30 settembre (Russia) e 8 ottobre (Repubblica Ceca)."}
{"id": "286636", "revid": "88740", "url": "https://it.wikipedia.org/wiki?curid=286636", "title": "Raimondo", "text": "Origine e diffusione.\nDeriva dal nome germanico, per la precisione longobardo e di tradizione francone, \"Raginmund\", latinizzato in \"Rachimundus\" o \"Ragemundus\". In Italia, dove \u00e8 attestato dal IX secolo, , mentre in Inghilterra venne portato dai normanni, nella forma \"Reimund\".\nDal punto di vista etimologico, \u00e8 composto dalle radici \"ragin\" (o \"ragan\", \"consiglio\", \"consiglio divino\", \"senno\") e \"mund\" (o \"munda\", \"difesa\", \"protezione\", \"protettore\"); il significato complessivo, quindi, pu\u00f2 essere interpretato come \"che protegge col consiglio\", \"protezione divina\" o \"colui che ha il senno come difesa\", cio\u00e8 \"intelligente\".\nLa diffusione del nome \u00e8 stata aiutata da diversi personaggi storici e da un certo numero di santi medievali, in buona parte francesi e spagnoli; in parte, pu\u00f2 aver contribuito alla diffusione anche il personaggio cos\u00ec chiamato nella \"Gerusalemme liberata\" di Torquato Tasso. La forma femminile spagnola, \"Ramona\", venne popolarizzata anche al di fuori della penisola iberica dall'omonimo film del 1928, e dalla relativa canzone.\nOnomastico.\nL'onomastico si pu\u00f2 festeggiare in memoria di pi\u00f9 santi, fra i quali, alle date seguenti:"}
{"id": "286643", "revid": "1718925", "url": "https://it.wikipedia.org/wiki?curid=286643", "title": "Petronio (nome)", "text": "Origine e diffusione.\nDeriva dall'antico gentilizo latino \"Petronius\", tipico della \"gens Petronia\". Viene spesso collegato al termine \"petra\" (\"pietra\", \"roccia\", lo stesso da cui deriva il nome Pietro), ma si tratta di una paretimologia, mentre altre ipotesi lo riconducono a \"petro, petronis\" (\"campagnolo\", \"bifolco\"). In realt\u00e0 si tratta di un nome chiaramente di origine etrusca, da \"Petru\", \"Petruna\", di significato incerto. Fra le varie ipotesi in tal senso, potrebbe essere uno zoonimo col significato di \"montone [castrato]\", oppure, ma meno probabilmente, derivare dal numerale \"petor\" (\"quarto\"), costituendo quindi un equivalente del nome Quarto.\nIl nome era diffusissimo in passato nella citt\u00e0 di Bologna, di cui \u00e8 patrono san Petronio, ed era tanto comune che i bolognesi venivano chiamati \"petroni\"; era ancora piuttosto usato nel tardo XVIII secolo, ma \u00e8 progressivamente caduto nell'oblio e gi\u00e0 a met\u00e0 Novecento era portato da meno dell'1% degli abitanti. Il nome venne portato da Petronio Arbitro, l'autore del \"Satyricon\", figura che \u00e8 la principale responsabile dell'uso del nome nei paesi anglofoni.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "286647", "revid": "111373", "url": "https://it.wikipedia.org/wiki?curid=286647", "title": "Sissach", "text": "Sissach (toponimo tedesco) \u00e8 un comune svizzero di 6\u00a0733 abitanti del Canton Basilea Campagna, nel distretto di Sissach del quale \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSissach \u00e8 servito dall'omonima stazione sulla ferrovia Basilea-Olten (linea S9 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286648", "revid": "729019", "url": "https://it.wikipedia.org/wiki?curid=286648", "title": "Coppa del Mondo di sci alpino 1998", "text": "La Coppa del Mondo di sci alpino 1998 fu la trentaduesima edizione della manifestazione organizzata dalla Federazione Internazionale Sci; ebbe inizio il 24 ottobre 1997 a Tignes, in Francia, e si concluse il 15 marzo 1998 a Crans-Montana, in Svizzera. Nel corso della stagione si tennero a Nagano i XVIII Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 37 gare (11 discese libere, 5 supergiganti, 9 slalom giganti, 9 slalom speciali, 2 combinate, 1 slalom parallelo), in 18 diverse localit\u00e0. Atleti austriaci si aggiudicarono tutti i trofei in palio: Hermann Maier la Coppa del Mondo generale e quelle di supergigante e di slalom gigante, Andreas Schifferer quella di discesa libera e Thomas Sykora quella di slalom speciale. Il francese Luc Alphand era il detentore uscente della Coppa generale.\nIn campo femminile furono disputate 33 gare (6 discese libere, 6 supergiganti, 8 slalom giganti, 9 slalom speciali, 2 combinate, 2 slalom paralleli), in 12 diverse localit\u00e0. La tedesca Katja Seizinger si aggiudic\u00f2 sia la Coppa del Mondo generale, sia quelle di discesa libera e di supergigante; la sua connazionale Martina Ertl vinse la Coppa di slalom gigante e la svedese Ylva Now\u00e9n quella di slalom speciale. La svedese Pernilla Wiberg era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nPR = slalom parallelo\nClassifiche.\nCombinata.\nNel 1998 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nPR = slalom parallelo\nClassifiche.\nCombinata.\nNel 1998 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286650", "revid": "39884", "url": "https://it.wikipedia.org/wiki?curid=286650", "title": "NCUBE", "text": "nCUBE \u00e8 una serie di computer paralleli sviluppati dall'omonima ditta. Le prime generazioni erano basate su microprocessori custom. Attualmente nCUBE non progetta microprocessori per le sue macchine ma si appoggia a prodotti di altre ditte per realizzare macchine massivamente parallele utilizzate principalmente per realizzare video on-demand.\nStoria.\nnCUBE venne fondata nel 1983 a Breavertob in Oregon da un gruppo di impiegati Intel frustrati dal diniego della societ\u00e0 ad entrare nel mercato del calcolo parallelo (da societ\u00e0 infine entr\u00f2 nel mercato nel 1989). Nel dicembre del 1985 la prima generazione di nCUBE venne presentata. La seconda versione venne distribuita nel giugno del 1989 e la terza venne presentata del 1995.\nNel 1988 Larry Ellison invest\u00ec pesantemente nella societ\u00e0 e divenne l'azionista di maggioranza della societ\u00e0. La sede della societ\u00e0 venne rilocata a Foster City in California per poter essere pi\u00f9 vicina alla Oracle Corporation la societ\u00e0 di Ellison. Negli novanta la societ\u00e0 spost\u00f2 il proprio target di mercato dal calcolo parallelo al video on demand (VOD) e nello specifico nella realizzazione dei server per questi servizi. Nel 1994+ Robert Dilbeck divenne CEO della societ\u00e0 e si prepar\u00f2 per la sua quotazione in borsa.\nNel 1996 Ellison ridusse il proprio supporto alla societ\u00e0 e Dilbert abbandon\u00f2 la societ\u00e0. Ellison allora assunse la direzione della societ\u00e0 e fece diventare la societ\u00e0 una divisione della Oracle. Dopo essere diventata una divisione Oracle la societ\u00e0 sviluppo il primo server VOD per l'hotel Burj al-Arab a Dubai.\nNel 1999 nCUBE annunci\u00f2 di aver acquisito la societ\u00e0 SkyConnect Inc, sviluppatrice di pubblicit\u00e0 digitale e software VOD per televisioni via cavo e partner della nCUBE nello sviluppo del sistema per l'hotel. La compagnia cerc\u00f2 nuovamente di quotarsi in borsa ma venne fermata dall'esplosione della bolla speculativa delle societ\u00e0 dot.com del 2000. SeaChange International intent\u00f2 una causa contro nCUBE accusando la societ\u00e0 di aver realizzato l'nCUBE MediaCube-4 infrangendo sei suoi brevetti. I giudici diedero ragione alla SeaChange ma la corte di appello emise un nuovo giudizio e il 29 giugno 2005 assolse la nCUBE.\nDopo l'esplosione della bolla speculativa la recessione costrinse la societ\u00e0 nell'aprile del 2001 a licenziare il 17% della propria forza lavoro e a chiudere alcuni uffici. Nel 2001 dopo aver acquisito i brevetti della Oracle interactive television division nCUBE accus\u00f2 di infrazione dei propri brevetti la SeaChange. I brevetti contesi vertevano sui set-top box e nCUBe vinse la causa ricevendo oltre 2 milioni di dollari di danni.\nNel 2002 Ellison abbandono la carica di CEO e nomin\u00f2 Michael J. Pohl presidente della societ\u00e0 fin dal 1999 (il precedente CEO della SkyConnent) nuovo CEO.\nNel gennaio 2005 nCUBE acquis\u00ec C-COR per circa 89,5 milioni di dollari.\nModelli prodotti.\nIl primo nCUBE che venne prodotto era l'nCUBE 10 e venne presentato alla fine del 1985. Era basato su chip custom, includeva un ALU a 32 bit e una FPU a 64 bit IEEE 754 con 128 kilobyte di RAM combinata in un modulo. Ogni modulo sviluppava circa 2 milioni di istruzioni, 500.000 istruzioni in virgola mobile a singola precisione e 300.000 istruzioni in virgola mobile a doppia precisione. Il sistema utilizza il sistema operativo Vertex.\nIl nome si riferisce alla capacit\u00e0 della macchina di gestire un ipercubi di ordine 10 con in totale 1024 CPU. Alcuni moduli erano utilizzati per l'input/output e includevano nChannel un modulo di memorizzazione, dei moduli fornivano un frame buffer e servivano anche a fornire un supporto per il fissaggio meccanico degli altri moduli. Almeno un modulo serviva come terminale della macchina. La macchina poteva essere divisa in sub cubi in modo da assegnarla a diversi utenti.\nLa seconda serie il in nome venne modificato e venne creato un singolo chip contenente il processore nCUBE 2. Concettualmente era simile all'nCUBE 10 ma funzionando a 25 megahertz sviluppava 7 MIPS e 3,5 MageFLOPS. In seguito venne migliorato portandolo a 30 megahertz nel modello 2S. La RAM venne incrementata portandola da 4 a 16 megabyte in un modulo singolo di 2,6 per 8 centimetri. Il doppio in un modulo largo il doppio e il quadruplo in un modulo a doppio strato e a doppia larghezza. Le schede di I/O avevano normalmente meno RAM e erano dotate di diverse interfacce come la SCSI, l'HIPPI, ecc.\nOgni CPU nCUBE-2 era dotata di 13 canali di I/O a 20 Mbit/s. Uno era dedicato all'I/O mentre gli altri dodici erano dedicati alle comunicazioni con le altre CPU. Ogni canale utilizzava un wormhole routing per il passaggio dei messaggi. Ogni macchina era in grado di gestire un ipercubo di ordine 12 con in totale 4096 CPU.\nIn ogni modulo vi era un microkernel da 200 kilobyte chiamato nCX ma il terminale di comando era una stazione Sun Microsystems a quindi non era pi\u00f9 necessario il supporto di un file system parallelo a 96 vie per ottenere alte prestazioni. Il linguaggio C e C++ sono supportati nativamente grazie a compilatori forniti con la macchina.\nIl pi\u00f9 grande nCUBE-2 venne installato presso i Sandia National Laboratory, il sistema era composto da 1024 CPU e era in grado di sviluppare 1,91 gigaflops.\nLa CPU dell'nCUBe-3 includeva molte migliorie come una ALU a 64 bit. Altre migliorie e un nuovo processo produttivo a 0,5 micrometri permisero alla macchina di funzionare a 50\u00a0MHz (con piani per 66 e 100\u00a0MHz). La CPU era superscalare e includeva 16 kilobyte di cache per le istruzioni e i dati oltre a un gestore di MMU per la gestione della memoria virtuale.\nLinee addizionali di I/O vennero aggiunte, due dedicate alle operazioni di I/O e 16 per le interconnessioni permettendo di realizzare macchine con 65.536 CPU in configurazione ipercubo. I canali operavano a 100 megabit/s e ne venivano utilizzati due in parallelo per fornire al sistema nCUBE 3 una protezione contro i guasti.\nUn sistema nCUBE-3 completo \u00e8 in grado di gestire 65\u00a0000 processori, potrebbe produrre in teoria 6,5 teraflops. Il massimo della memoria accettabile era di 65 terabyte e i sistemi di I/O erano in grado di trasmettere 24 terabit/s. Quindi il fattore limitante era l'I/O come \u00e8 normale in macchine massivamente parallele. Ogni CPU dedicata all'I/O era in grado di gestire 16 linee di I/O da 20 megabyte/s ognuna.\nCollegamenti esterni.\nGenerali\nStoria:"}
{"id": "286651", "revid": "47767", "url": "https://it.wikipedia.org/wiki?curid=286651", "title": "Sabato (nome)", "text": "Origine e diffusione.\nRiprende il nome del sabato e, quando non si trattava di un nome tipico delle comunit\u00e0 ebraiche, era tradizionalmente dato ai bambini nati in tal giorno. Etimologicamente deriva, tramite il latino \"sabbatu\" e il greco \u03c3\u03ac\u03b2\u03b2\u03b1\u03c4\u03bf\u03bd (\"sabbaton\"), dall'ebraico \u05e9\u05b7\u05c1\u05d1\u05b8\u05bc\u05ea (\"shabbat\", \"giorno di riposo\", in riferimento al fatto che, secondo la \"Genesi\", il sabato \u00e8 il giorno in cui Dio ripos\u00f2 dopo la creazione).\nIl nome non \u00e8 molto diffuso, ed \u00e8 attestato principalmente nelle forme maschili; i diminutivi Sabatino e Sabatina sono tipicamente toscani.\nOnomastico.\nNessun santo porta il nome \"Sabato\", che \u00e8 quindi adespota; l'onomastico si pu\u00f2 festeggiare il 1\u00ba novembre, festa di Ognissanti, oppure in altre date tra cui il 19 settembre, memoria di un san Sabazio, martire ad Antiochia, "}
{"id": "286653", "revid": "47767", "url": "https://it.wikipedia.org/wiki?curid=286653", "title": "Sabrina", "text": "Origine e diffusione.\nSecondo la maggioranza delle fonti, questo nome va ricondotto ad una forma latinizzata, attestata gi\u00e0 nel I secolo, di \"Habren\" (o \"Hafren\"), che \u00e8 l'originale nome gallese del fiume Severn. L'origine di tale toponimo \u00e8 celtica, ma etimologia e significato sono incerti; potrebbe essere un composto delle radici protoceltiche \"*samo\" (\"estate\") e \"*renwo\" (\"veloce\", \"rapido\"), oppure potrebbe avere il significato di \"limite\", \"confine\". Interpretazioni minoritarie riconducono Sabrina a \u05e6\u05d1\u05e8 (\"Sabra\"), termine ebraico che indica un ebreo originario di Israele.\nSecondo la leggenda, riportata anche da Monmouth e Cambrensis, il fiume deve il suo nome a Hafren, la giovane figlia di Locrino, che vi venne annegata dalla sua matrigna Gwendolen, ma pi\u00f9 probabilmente \u00e8 vero il contrario. Il nome appare in \"La regina delle fate\" di Spenser (1590) e nel \"masque\" di Milton \"Comus\" (1634), ma la sua diffusione, sia in italiano che in inglese, \u00e8 pi\u00f9 recente; divenne di moda, infatti, grazie all'opera teatrale di Samuel A. Taylor \"Sabrina Fair\" (1953, il cui titolo \u00e8 ispirato ad un verso dell'opera di Milton), e al film che ne fu tratto, \"Sabrina\", interpretato da Audrey Hepburn. In Italia \u00e8 attestato soprattutto in Toscana, e pi\u00f9 in generale nel Nord e nel Centro; esiste una forma maschile, ma il nome \u00e8 usato quasi solo al femminile.\nOnomastico.\nL'onomastico si pu\u00f2 festeggiare il 29 gennaio in ricordo di santa Sabina, chiamata anche Sabrina, vergine di Troyes, sorella di san Sabiniano."}
{"id": "286655", "revid": "729019", "url": "https://it.wikipedia.org/wiki?curid=286655", "title": "Coppa del Mondo di sci alpino 1999", "text": "La Coppa del Mondo di sci alpino 1999 fu la trentatreesima edizione della manifestazione organizzata dalla Federazione Internazionale Sci; ebbe inizio il 24 ottobre 1998 a S\u00f6lden, in Austria, e si concluse il 14 marzo 1999 in Sierra Nevada, in Spagna. Nel corso della stagione si tennero a Vail e Beaver Creek i Campionati mondiali di sci alpino 1999, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 35 gare (10 discese libere, 6 supergiganti, 8 slalom giganti, 9 slalom speciali, 2 combinate), in 18 diverse localit\u00e0. Il norvegese Lasse Kjus sia aggiudic\u00f2 sia la Coppa del Mondo generale, sia quella di discesa libera; l'austriaco Hermann Maier vinse la Coppa di supergigante, lo svizzero Michael von Gr\u00fcnigen quella di slalom gigante e l'austriaco Thomas Stangassinger quella di slalom speciale. Maier era il detentore uscente della Coppa generale.\nIn campo femminile furono disputate 36 gare (9 discese libere, 8 supergiganti, 9 slalom giganti, 8 slalom speciali, 2 combinate), in 14 diverse localit\u00e0. Atlete austriache si aggiudicarono tutti i trofei in palio: Alexandra Meissnitzer si aggiudic\u00f2 sia la Coppa del Mondo generale, sia quelle di supergigante e di slalom gigante, Renate G\u00f6tschl quella di discesa libera e Sabine Egger quella di slalom speciale. La tedesca Katja Seizinger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1999 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 1999 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286656", "revid": "767487", "url": "https://it.wikipedia.org/wiki?curid=286656", "title": "Fossile guida", "text": "I fossili guida sono dei fossili usati per la datazione relativa delle rocce secondo il principio della successione faunistica.\nSi tratta di resti di organismi che soddisfano precisi requisiti:\nTra i fossili guida pi\u00f9 conosciuti vi sono: \nI biostratigrafi utilizzano questi fossili, prevalentemente marini, per datare le rocce sedimentarie.\nTra gli esempi molto significativi per quel che riguarda l'argomento c'\u00e8 quello di ammoniti italiani reperibili nella successione di Valdorbia (oppure Val'Urbia), presso Scheggia, Umbria. Nel luogo affiorano gli strati rocciosi, calcarei e calcareo-marnosi nodulari, di origine marina, del Giurassico inferiore e medio (tra cui quelli del \"Rosso Ammonitico\"), ordinati secondo il principio geologico fondamentale della sovrapposizione. Le specie fossili (cio\u00e8 molti generi e specie), importanti come fossili guida, appartengono ai raggruppamenti sistematici di: Dactylioceratidae, Hildoceratidae e Hammatoceratidae e forniscono un buon dettaglio stratigrafico e conseguentemente cronologico di tre piani consecutivi, in ordine di tempo, Pliensbachiano superiore (Domeriano), Toarciano e Aaleniano. Sull'argomento esiste abbondante letteratura (esempi; Donovan, 1958, in Egl. Geol. Helv di Geneve. e Gallitelli Wendt, 1969, in Boll. Soc. Pal. Ital. di Modena)."}
{"id": "286657", "revid": "2176804", "url": "https://it.wikipedia.org/wiki?curid=286657", "title": "Salvatore", "text": "Origine e diffusione.\nLetteralmente \"salvatore\", \"colui che salva\", Salvatore \u00e8 uno dei pi\u00f9 antichi nomi cristiani, riferito a Ges\u00f9 Cristo \"salvatore dell'umanit\u00e0\"; propriamente, il nome nasce da una traduzione del greco \u03a3\u03c9\u03c4\u03ae\u03c1 (\"Soter\"), a sua volta traduzione dell'ebraico \u05d9\u05b0\u05d4\u05d5\u05b9\u05e9\u05bb\u05c1\u05e2\u05b7 (\"Y\u0115ho\u0161\u016ba\u2019\", che era il nome di Ges\u00f9); in questo senso, dunque, i primi cristiani adottarono il nome \"Salvatore\" come traduzione del nome Ges\u00f9. In minima parte, la sua diffusione pu\u00f2 essere stata aiutata dal culto verso san Salvatore da Horta.\nQuesto nome si riscontra un po' in tutta Italia, anche se risulta maggiormente accentrato nel Sud e nelle isole. Della stessa regione sono anche specifiche le varianti come \"Turi\", \"Ture\" e \"Turiddu\" e il femminile \"Salvatrice\". \"Salvatorico\" e \"Salvatorica\" sono propri della Sardegna, mentre \"Salvadore\" \u00e8 tipicamente toscano. Secondo una stima del 2000 \u00e8 il settimo nome maschile pi\u00f9 diffuso in Italia nel XX secolo. Nei paesi baschi, il nome Gaizka funge da equivalente di Salvatore.\nOnomastico.\nL'onomastico si festeggia solitamente il 6 agosto per la festivit\u00e0 della Trasfigurazione di Ges\u00f9, oppure il giorno del \"Corpus Domini\" (che ha data mobile), o anche il 9 novembre, quando si celebra la festa della dedicazione della basilica Lateranense a Cristo Salvatore e si commemora il miracolo dell'immagine crocifissa del Salvatore a Beirut; .\nSi ricordano con questo nome anche un santo e diversi beati, alle date seguenti:"}
{"id": "286658", "revid": "1222", "url": "https://it.wikipedia.org/wiki?curid=286658", "title": "Fossili guida", "text": ""}
{"id": "286660", "revid": "287204", "url": "https://it.wikipedia.org/wiki?curid=286660", "title": "Salvo (nome)", "text": "Origine e diffusione.\nDeriva dal nome latino \"Salvus\", tratto dall'omonimo vocabolo \"salvus\", che vuol dire letteralmente \"salvo\". \"Salvus\", assieme ai suoi derivati (patronimici) \"Salvius\" e \"Salvianus\", si diffonde particolarmente in et\u00e0 tardoimperiale, allorch\u00e9 viene reinterpretato in chiave cristiana con il significato di \"salvo in Dio\" (in riferimento alla salvezza dell'anima). Il suo utilizzo viene poi sostenuto dal culto di svariati santi cos\u00ec chiamati.\nPer quanto riguarda la sua diffusione in Italia, le varie forme sono attestate in maniera frammentaria sul territorio nazionale: \"Salvo\" \u00e8 accentrato in Sicilia e Toscana, \"Salva\" al Nord, specie in Emilia-Romagna; \"Salvio\" in Campania; \"Salvia\" al Centro-Nord; \"Salvino\" in Veneto. Va notato, inoltre, che in italiano moderno \"Salvo\" costituisce anche spesso un ipocoristico di Salvatore.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "286661", "revid": "110157", "url": "https://it.wikipedia.org/wiki?curid=286661", "title": "Zunzgen", "text": "Zunzgen (toponimo tedesco) \u00e8 un comune svizzero di 2\u00a0498 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286663", "revid": "47767", "url": "https://it.wikipedia.org/wiki?curid=286663", "title": "Samantha", "text": "Origine e diffusione.\nNome dall'origine incerta, si ritiene che abbia avuto origine negli Stati Uniti nel XVIII secolo (periodo in cui \u00e8 saltuariamente attestato nella Nuova Inghilterra). Dal 1873 appare in una serie di romanzi scritta da Marietta Holley, riguardante le avventure di una donna chiamata Samantha, moglie di Josiah Allen; rimase per\u00f2 piuttosto raro fino al 1964, quando venne popolarizzato dalla protagonista della serie televisiva \"Vita da strega\", chiamata Samantha Stephens.\nRiguardo alla sua etimologia, molte fonti ipotizzano che sia stato concepito come una forma femminile di Samuele (con l'aggiunta del suffisso \"antha\", preso dal nome Anthea o tratto direttamente dal greco antico \u03b1\u03bd\u03b8\u03bf\u03c2, \"\u00e1nthos\", \"fiore\"); talvolta, dunque, gli viene attribuito il medesimo significato di Samuele, ossia \"che ascolta\". Tuttavia il nome non \u00e8 attestato in alcuna opera prima della sua diffusione, il che rende improbabile che si tratti di una creazione letteraria; altre fonti, notando che in Nuova Inghilterra vi era una forte presenza di coloni olandesi, propongono quindi una derivazione da \"Sijmentije\", una forma femminile olandese del nome Sigismondo.\nOnomastico.\nIl nome \u00e8 adespota, non essendovi sante cos\u00ec chiamate, e l'onomastico si pu\u00f2 festeggiare il 1\u00ba novembre in occasione di Ognissanti; alcune fonti, riconducendolo a Samuele, lo pongono in concomitanza con quello di quest'ultimo, quindi il 20 agosto.\nVa notato che esiste una santa Samthann, badessa a Clonbroney nel Leinster, commemorata il 19 dicembre, che in certi calendari moderni viene \"ribattezzata\" Samantha; il suo nome (in irlandese moderno \"Samhthann\", pronunciato ) \u00e8 di origine goidelica e di significato ignoto, forse correlato al toponimo gallese \"Syfaddon\", e non ha alcuna connessione etimologica con Samantha."}
{"id": "286665", "revid": "47767", "url": "https://it.wikipedia.org/wiki?curid=286665", "title": "Samuele", "text": "Origine e diffusione.\nDeriva dal nome ebraico \u05e9\u05b0\u05c1\u05de\u05d5\u05bc\u05d0\u05b5\u05dc (\"\u0160\u0259m\u00fb\u02bc\u0113l, Shemu'el\"); \u00e8 composto forse da \"\u0161\u0259m\" (\"nome\", da cui anche Sem) ed \"El\" (\"Dio\"), quindi il suo significato alla lettera potrebbe essere interpretato come \"[il] nome di Dio\" o \"il suo nome \u00e8 Dio\". Alternativamente, potrebbe significare anche \"Dio ha sentito\" o \"ascoltato da Dio\".\nSi tratta di un nome di tradizione biblica, in quanto \u00e8 portato nell'Antico Testamento da Samuele, profeta e ultimo dei Giudici d'Israele.\nIl nome Samantha \u00e8 nato, probabilmente, come forma femminile di \"Samuel\".\nOnomastico.\nL'onomastico si pu\u00f2 festeggiare in una delle seguenti date:"}
{"id": "286667", "revid": "83531", "url": "https://it.wikipedia.org/wiki?curid=286667", "title": "Saverio", "text": "Origine e diffusione.\nSi tratta di un nome dalle radici cristiane, nato in ambienti cattolici grazie al culto verso san Francesco Saverio, confondatore dell'ordine gesuita e missionario nell'Asia orientale.\nIl suo nome completo era \"Francisco de Jasso Azpilcueta Atondo y Aznares de Javier\", dove \"Javier\" (poi italianizzato in \"Saverio\") \u00e8 il predicato nobiliare che indica il luogo dove nacque, cio\u00e8 Javier, in Navarra; etimologicamente, questo toponimo \u00e8 un adattamento del basco \"Etxaberri\" (o \"Exteberr\", \"Jaberri\"), composto da \"etxe\" (\"casa\") e \"berri\" (\"nuovo\"), e significa \"la nuova casa\", \"casa nuova\".\nIn Italia, il nome \u00e8 attestato principalmente nel Sud, specie in Calabria e Sicilia; \u00e8 frequente anche l'abbinamento con il nome Francesco, nella forma composta Francesco Saverio.\nOnomastico.\nL'onomastico si festeggia il 3 dicembre in memoria di san Francesco Saverio, sacerdote gesuita e missionario. Si ricordano con questo nome anche altri santi e beati, alle date seguenti:"}
{"id": "286668", "revid": "57342", "url": "https://it.wikipedia.org/wiki?curid=286668", "title": "Sauro (nome)", "text": "Origine e diffusione.\nSauro \u00e8 un nome di ispirazione patriottica, riferito all'irredentista Nazario Sauro, giustiziato dagli austriaci nel 1916; cominci\u00f2 ad essere usato come nome durante la prima guerra mondiale, ed \u00e8 maggiormente diffuso, prevalentemente al maschile, in Toscana e in Emilia-Romagna.\nIn alcuni casi pu\u00f2 invece essere riferito al \"sauro\", un colore giallo-bruno del manto di alcuni cavalli. Questo termina deriva dal francese \"saur\" (\"giallo scuro\", \"rossiccio\"), a sua volta dal francese antico \"sor\", e in ultimo dal franco \"*saur\" (\"rossiccio\", \"secco\").\nOnomastico.\nIl nome \u00e8 adespota, non essendoci santi cos\u00ec chiamati, ed \u00e8 possibile festeggiare l'onomastico il 1\u00ba novembre, in occasione di Ognissanti."}
{"id": "286669", "revid": "729019", "url": "https://it.wikipedia.org/wiki?curid=286669", "title": "Coppa del Mondo di sci alpino 2000", "text": "La Coppa del Mondo di sci alpino 2000 fu la trentaquattresima edizione della manifestazione organizzata dalla Federazione Internazionale Sci; ebbe inizio il 31 ottobre 1999 a Tignes, in Francia, e si concluse il 19 marzo 2000 a Bormio, in Italia. Nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 40 delle 41 gare in programma (11 discese libere, 7 supergiganti, 9 slalom giganti, 11 slalom speciali, 2 combinate), in 21 diverse localit\u00e0. L'austriaco Hermann Maier si aggiudic\u00f2 sia la Coppa del Mondo generale, sia quelle di discesa libera, di supergigante e di slalom gigante; il norvegese Kjetil Andr\u00e9 Aamodt vinse quella di slalom speciale. Il norvegese Lasse Kjus era il detentore uscente della Coppa generale.\nIn campo femminile furono disputate 40 gare (10 discese libere, 8 supergiganti, 11 slalom giganti, 10 slalom speciali, 1 combinata), in 18 diverse localit\u00e0. L'austriaca Renate G\u00f6tschl si aggiudic\u00f2 sia la Coppa del Mondo generale, sia quella di supergigante; la tedesca Regina H\u00e4usl vinse la Coppa di discesa libera, l'austriaca Michaela Dorfmeister quella di slalom gigante e la slovena \u0160pela Pretnar quella di slalom speciale. L'austriaca Alexandra Meissnitzer era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2000 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2000 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286674", "revid": "767487", "url": "https://it.wikipedia.org/wiki?curid=286674", "title": "Troppo tardi t'ho conosciuta", "text": "Troppo tardi t'ho conosciuta \u00e8 un film commedia del 1939 diretto da Emanuele Caracciolo. Unico film da lui diretto, in seguito morir\u00e0 alle Fosse Ardeatine ucciso dai nazisti.\nVenne girato a Torino presso gli studi FERT, prodotto dalla \"Anonima Cinematografica Impero\" di Milano e presentato per la prima volta al pubblico l'11 novembre 1940.\nLa pellicola \u00e8 stata a lungo ritenuta dispersa, fino a quando nel 2004 \u00e8 stata ritrovata in ottime condizioni di conservazione, dal figlio del produttore nella cantina di un cinema di Cuneo; restaurata, \u00e8 stata presentata al Festival del Cinema Ritrovato, e attualmente ne esistono due copie del film, una \u00e8 in possesso del Museo Nazionale del Cinema di Torino .\nLa trama \u00e8 tratta dalla commedia \"Il Divo\" di Nino Martoglio. Il titolo \u00e8 tratto da un verso del finale della \"Norma\".\nTra gli attori \u00e8 rilevante la presenza del tenore Franco Lo Giudice, della giovane esordiente Barbara Nardi, definita \"le pi\u00f9 belle gambe degli anni trenta\" e famosa al tempo per essere stata eletta la \"Signorina Grandi Firme\" (1938) e del giovanissimo Dino De Laurentiis, proprio all'inizio della sua carriera cinematografica.\nCritica.\nFrancesco Callari in \"Film\" del 19 settembre 1942: \"Sono stati proiettati un po' alla macchia, in locali di seconda visione: Troppo tardi t'ho conosciuta, diretto da Emanuele Caracciolo e il Ladro, ideato e diretto da Anton Germano Rossi. Sia l'uno che l'altro hanno intenzioni umoristiche e vogliono sfiorare anche il grottesco, ma l'umorismo ed il grottesco spesso non riescono a concretarsi convenientemente. Per esempio, nel film di Caracciolo la scena della rappresentazione lirica con Guerzoni nella buca del suggeritore piena di volatili d'ogni specie, doveva dar luogo ad un finale a ventaglio di quei volatili sulla faccia dei cantanti, mentre in platea scoppiava la gazzarra dei disturbatori e cos\u00ec non \u00e8 stato. Peccato per gli interpreti Barbara Nardi era alla sua prima prova e mostra di possedere buone doti di fotogenia. Non si pu\u00f2 dire dire altro di lei...\""}
{"id": "286680", "revid": "1516566", "url": "https://it.wikipedia.org/wiki?curid=286680", "title": "Notodden", "text": " \nNotodden \u00e8 un comune e una citt\u00e0 della contea di Vestfold og Telemark in Norvegia. \nIl comune \u00e8 stato costituito nel 1913 quando venne separata dal comune di Heddal al quale \u00e8 stata poi riunita nel 1964. Nel 2020 \u00e8 stato unito al comune parte del territorio intorno al centro abitato di Hjukseb\u00f8 scorporandolo dal comune di Sauherad.\nI centri abitati principali sono le cittadine di Notodden ( abitanti nel 2020) e Yli (con 274 abitanti). \nGeografia fisica.\nIl territorio comunale \u00e8 ricoperto da boschi e non supera i 700 m s.l.m., \u00e8 attraversato dal fiume Tinnelva che ha diversi affluenti e sfocia nel lago Heddalsvatnet, anche il fiume Hedd\u00f8la termina il suo percorso nel lago dopo aver attraversato un'ampia valle nella quale si trovano diversi piccoli insediamenti.\n\u00c8 conosciuta per la Chiesa in legno di Heddal, la pi\u00f9 grande chiesa in legno norvegese risalente al XIII secolo situata circa 5 km ad est del centro cittadino. Notodden ha inoltre ospitato la prima centrale idroelettrica della multinazionale norvegese Norsk Hydro.\nStoria.\nSimboli.\nLo stemma del comune di Notodenn \u00e8 stato concesso con il decreto reale dell'11 agosto 1939.\nGli elementi nello scudo ricordano che la citt\u00e0 si \u00e8 sviluppata grazie alla produzione di energia idroelettrica: Tinnfoss e le altre cascate del fiume Tinnelva, simboleggiate dal palo ondato, hanno fornito la base per l'attivit\u00e0 industriale della compagnia Norsk Hydro dal 1907."}
{"id": "286681", "revid": "110157", "url": "https://it.wikipedia.org/wiki?curid=286681", "title": "Magden", "text": "Magden (toponimo tedesco) \u00e8 un comune svizzero di 3\u00a0934 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286685", "revid": "122213683", "url": "https://it.wikipedia.org/wiki?curid=286685", "title": "Contea di Napa", "text": "La contea di Napa, in inglese Napa County, \u00e8 una contea dello Stato della California, negli Stati Uniti localizzata a nord della San Francisco Bay Area. \nLa Napa County fu una delle prime contee dello Stato della California, creata nel 1850. Parti del suo territorio furono in seguito date alla Lake County nel 1861. La parola \"napa\" \u00e8 di origine nativa americana ed \u00e8 stata tradotta come \"orso grizzly\", \"casa\", \"paese natio\", e \"pesce\". Delle molte spiegazioni date sull'origine del nome, la pi\u00f9 accreditata e derivante dalla parola Patwin \"napo\" che significa casa, tuttavia dei residenti locali spesso citano una leggenda che d\u00e0 come traduzione la frase \"ritornerete sempre\".\nIl capoluogo di contea \u00e8 Napa.\nSociet\u00e0.\nEvoluzione demografica.\nSecondo il censimento del 2000, la contea aveva 124.279 abitanti, 45.402 nuclei familiari, e 30.691 famiglie residenti nella contea. La densit\u00e0 di popolazione era di 64 ab./km\u00b2. C'erano 48.554 abitazioni ad una densit\u00e0 di circa 25\u00a0per km\u00b2. La composizione razziale era la seguente: 79,98% bianchi, 1,32% neri o afroamericani, 0,84% nativi americani, 2,97% asiatici, 0,23% Pacific Islander, 10,95% appartenenti ad altre razze e 3,71% appartenenti a due o pi\u00f9 razze. Il 23,67% della popolazione era di origine ispanica o latina. L'11,9% erano di origini tedesche, il 9,7% di origine inglese, l'8,6% di origine irlandese, il 6,7% di origine italiana. Il 75,3% parlava inglese e il 19,5% spagnolo.\nC'erano 45.402 famiglie delle quali il 31,4% aveva figli al di sotto dei 18 anni conviventi, il 53,2% erano coppie sposate conviventi, il 9,9% aveva un capofamiglia femminile senza la presenza di un marito e il 32,4% erano non-famiglie. Il 25,8% dei nuclei familiari era costituito da singoli, l'11,6% era qualcuno che viveva da solo e aveva pi\u00f9 di 65 anni. \nLa media di composizione dei nuclei familiari era 2,62 e la media di composizione delle famiglie era 3,16.\nLa composizione della popolazione della contea era costituita dal 24,1% sotto i 18 anni, 8,5% da 18 a 24 anni, 27,7% da 25 a 44 anni, 24,3% da 45 a 64 anni e 15,4% dai 65 anni in su. L'et\u00e0 media era 38 anni. Ogni 100 femmine c'erano 99,6 maschi. Ogni 100 femmine al di sopra dei 18 anni c'erano 97,4 maschi.\nIl reddito medio per un nucleo familiare nella contea era di $51.738, e il reddito medio di una famiglia era di $61,410. I maschi avevano un reddito medio pari a $42.137 contro $31.781 per le femmine. Il reddito pro-capite della contea ammontava a $26.395. Circa il 5,6% delle famiglie e l'8,3% della popolazione si trovava al di sotto della soglia di povert\u00e0, incluso il 10,6% di coloro al di sotto dei 18 anni e il 5,6% di coloro al di sopra dei 65.\nGeografia fisica.\nLa contea si trova nel nord della San Francisco Bay Area. L'U.S. Census Bureau certifica che l'estensione della contea \u00e8 di 2.042\u00a0km\u00b2, di cui 1.952\u00a0km\u00b2 composti da terra e i rimanenti 90\u00a0km\u00b2 composti di acqua.\nStoria.\nLa contea venne costituita nel 1850.\nEconomia.\nLa contea \u00e8 conosciuta per la sua produzione di vino, che dagli anni sessanta si \u00e8 sviluppata fino a raggiungere i livelli delle migliori regioni vinicole della Francia e dell'Italia. Le bellezze naturali, un clima di tipo mediterraneo e la vicinanza a San Francisco, Oakland e Sacramento ne ha fatto una delle zone pi\u00f9 piacevoli da vivere degli Stati Uniti. D'altronde i cittadini della contea sono notoriamente contrari ad un indiscriminato sviluppo edilizio, con il risultato che 33 delle 58 contee californiane sono pi\u00f9 popolate, incluse molte che sono distanti dalle citt\u00e0 pi\u00f9 importanti.\nLa relativa povert\u00e0 della citt\u00e0 di Napa, in cui abitano gran parte degli immigrati dall'America Latina che curano i vigneti della contea e raccolgono l'uva, offusca e nasconde la ricchezza della campagna, in cui alcune \"estates\", specialmente quelle con vista sulla San Pablo Bay, sono state vendute per un prezzo intorno ai dieci milioni di dollari.\nCuriosit\u00e0.\nNella Contea di Napa fu scattata la foto usata come sfondo per Windows XP."}
{"id": "286686", "revid": "438678", "url": "https://it.wikipedia.org/wiki?curid=286686", "title": "Raffreddamento laser", "text": "Il termine raffreddamento laser (laser cooling in inglese), si riferisce ad un insieme di tecniche sperimentali, sviluppate prevalentemente durante gli anni novanta, che permettono di raffreddare atomi e molecole a temperature prossime allo zero assoluto utilizzando dei fasci laser.\nAttualmente la temperatura minima raggiunta in un campione di atomi ultra freddi \u00e8 di 50 picokelvin.\nA simili temperature la materia assume comportamenti prettamente quantistici. A seconda della statistica quantistica degli atomi utilizzati, \u00e8 possibile creare sia un condensato di Bose-Einstein che un gas di Fermi degenere.\nIl pi\u00f9 comune esempio di raffreddamento laser \u00e8 il raffreddamento Doppler. Altri metodi includono:"}
{"id": "286689", "revid": "2519", "url": "https://it.wikipedia.org/wiki?curid=286689", "title": "F\u00f8rde", "text": "F\u00f8rde \u00e8 un centro abitato situato nella contea di Vestland in Norvegia. \nGi\u00e0 comune autonomo della contea di Sogn og Fjordane, dal 1\u00ba gennaio 2020, in occasione della riforma amministrativa, \u00e8 stato unito ai comuni di Gaular, J\u00f8lster e Naustdal a far parte del comune di Sunnfjord di cui \u00e8 il centro amministrativo.\nVi \u00e8 nato il calciatore Aleksander Solli.\nGeografia fisica.\nLa citt\u00e0 \u00e8 situata nella parte occidentale della Norvegia, alla foce del fiume J\u00f8lstra all'estremo orientale del fiordo omonimo che termina poi nel Mare di Norvegia.\nIl centro abitato si sviluppa sulle due rive del fiume collegate da diversi ponti, nel centro storico si trovano la chiesa costruita nel 1885 e ricostruita nel 1947 che ospita un altare del XVII secolo e il \"Sogn og Fjordane Kunstmuseum\".\nStoria.\nLa citt\u00e0 si \u00e8 sviluppata solo negli ultimi anni come importante centro per tutta la ex contea di Sogn og Fjordane. Ospita molte istituzioni come la sede regionale di NRK, il teatro di Sogn og Fjordane e l'ospedale pi\u00f9 grande di tutta la contea.\nDal 1990 vi si tiene annualmente il \"F\u00f8rde Internasjonale Folkemusikkfestival\", il principale festival di musica folk del paese."}
{"id": "286690", "revid": "1543377", "url": "https://it.wikipedia.org/wiki?curid=286690", "title": "United States National Nuclear Security Administration", "text": "L'United States National Nuclear Security Administration (NNSA) \u00e8 una componente dell'United States Department of Energy, il dipartimento Statunitense per l'energia. L'NNSA si occupa della sicurezza nazionale statunitense riguardo alle armi nucleari e all'energia nucleare. Lo scopo della NNSA \u00e8 aumentare la sicurezza e le prestazioni dell'armamento nucleare immagazzinato dagli Stati Uniti incluso la capacit\u00e0 di sviluppare, produrre e testare nuovi armamenti a seconda delle necessit\u00e0 del governo statunitense.\nLa NNSa ha quattro obiettivi riguardanti la sicurezza nazionale:\nL'NNSA opera un'unit\u00e0 specializzata, a met\u00e0 tra un Team scientifico e un nucleo di forze speciali, denominata NEST (\"Nuclear Emergency Support Team\"), il cui scopo \u00e8 \"essere preparati a rispondere immediatamente a qualsiasi emergenza di tipo radiologico ovunque nel mondo\"."}
{"id": "286691", "revid": "842", "url": "https://it.wikipedia.org/wiki?curid=286691", "title": "NNSA", "text": ""}
{"id": "286692", "revid": "767487", "url": "https://it.wikipedia.org/wiki?curid=286692", "title": "Contea di Solano", "text": "La contea di Solano si trova nella parte centrale della California, negli Stati Uniti d'America. Fa parte della San Francisco Bay Area. Nel 2014 la sua popolazione ammontava a 431.131 abitanti. Capoluogo di contea \u00e8 Fairfield.\nGeografia fisica.\nLocalit\u00e0.\nCitt\u00e0 incorporate:\nLocalit\u00e0 non incorporate:"}
{"id": "286696", "revid": "466539", "url": "https://it.wikipedia.org/wiki?curid=286696", "title": "Ius primae noctis", "text": "Lo ius primae noctis (in italiano: \"diritto della prima notte\") \u00e8 una locuzione latina che indica un presunto diritto posseduto da un signore feudale il quale, in occasione del matrimonio di un proprio servo della gleba, avrebbe potuto pretendere di sostituirsi al marito nella prima notte di nozze. In realt\u00e0 non esistono fonti che dimostrino l'effettiva esistenza di un simile diritto.\nTalvolta \u00e8 indicato, in modo improprio, con l'espressione francese \"droit du seigneur\", cio\u00e8 \"diritto del signore\", la quale, in realt\u00e0, fa riferimento a un'ampia gamma di diritti riconducibili al signore feudatario, inerenti quindi anche alla caccia, la riscossione di tasse e tributi, l'agricoltura.\nNon vi sono testimonianze della reale esistenza e diffusione di tale diritto nell'Europa medievale. In particolare, nelle fonti storiche di epoca medievale non ne \u00e8 rintracciabile alcuna menzione, n\u00e9 da parte delle autorit\u00e0 laiche (re, imperatori), n\u00e9 da parte di quelle ecclesiastiche. Ogni riferimento conosciuto risale, infatti, ad epoche successive. Questo ha portato parte della moderna critica storiografica a derubricare lo \"ius primae noctis\" a una sorta di mito moderno relativo all'epoca medievale, la cui fondatezza non si basa su alcuna fonte documentata. Ci sono infatti inoltre prove documentarie che mostrano come alcuni dettagli circa certe tasse dovute e certi diritti pretesi, tratti fuori dal loro contesto, furono usati dagli eruditi a partire dal '400 come fonte utile a produrre la leggenda di questa istituzione del brutto tempo ormai andato.\nStoria.\nSe e quanto lo \"ius primae noctis\" fosse effettivamente diffuso, e in quale misura i signori feudali ne facessero uso, \u00e8 stato argomento molto discusso.\nSecondo la visione che si afferm\u00f2 nell'et\u00e0 moderna, il servo della gleba era legato alla propriet\u00e0 padronale e i vari aspetti della sua vita erano comunque condizionati dal legame con la terra che coltivava. Di conseguenza, anche al feudatario che possedeva i campi. Anche il matrimonio, come altri aspetti della vita sociale, vi era ricompreso e talvolta, per ottenere il consenso ad esso, doveva versare un tributo.\nSecondo R\u00e9gine Pernoud, nel corso del X secolo si istitu\u00ec l'uso di reclamare un'indennit\u00e0 pecuniaria dal servo che, sposandosi, lasciava il proprio feudo per trasferirsi in un altro. Il \"diritto signorile\" era pertanto di natura prettamente economica. La stessa Pernoud riconduce ad interpretazioni \u00abcompletamente erronee\u00bb di lessico giuridico e di simboli con cui il feudatario autorizzava il matrimonio di un servo (che, per questo, abbandonava il proprio feudo e si trasferiva), il travisamento della natura pecuniaria del tributo.\nIn Italia esistono comunque diversi luoghi, paesi o citt\u00e0, nelle cui leggende di fondazione viene tuttavia menzionato questo presunto diritto. Tra questi: Fumone, Roccascalegna, Mesoraca, Melissa, Dolceacqua, Sant'Agata di Puglia, Fiuggi, Avigliano, Francavilla in Sinni, Onzo e Montalto Ligure. Per nessuna di queste tradizioni esistono conferme storiche sul fatto che lo \"ius\" sia mai stato realmente in vigore.\nIn ogni caso, non si pu\u00f2 parlare dello \"ius primae noctis\" come di un fenomeno generalizzato del diritto medievale. Oltre all'assenza di riferimenti legislativi ufficiali civili o ecclesiastici va notato come nel medioevo vi furono numerose rivolte dei contadini in occasione delle quali venivano redatte in forma scritta richieste e lamentele dei rivoltosi (vedi, per esempio i \"dodici articoli\" della guerra dei contadini tedeschi del 1525). In questi testi non si trovano mai accenni allo \"ius primae noctis\", n\u00e9 a soprusi sessuali d'altro genere.\nAspetti giuridici e possibili spiegazioni antropologiche.\nAnche se una parte degli storici contemporanei sostiene che non esista una prova definitiva dell'effettivo esercizio di questa usanza nel Medioevo, persiste comunque un profondo disaccordo riguardo all'origine, al significato e allo sviluppo della diffusa credenza popolare e dell'effettivo significato simbolico legato a questo presunto diritto.\nEsso viene segnalato a partire dal XIII secolo. Il documento pi\u00f9 antico \u00e8 un accordo scritto fra i monaci benedettini e il signore di Verson, datato al 1247, il quale impegna i servi della gleba residenti nella sua propriet\u00e0 terriera a corrispondere una tassa al feudatario locale, perch\u00e9 questo rinunciasse ad esercitare il diritto di veto, permettendo di celebrare il matrimonio fra la figlia di un fittavolo con un uomo non residente nel contado.\nLa ricerca storica, per\u00f2, sottolinea la finzione che spesso caratterizza le opere giuridico-letterarie dell'epoca, per cui la convinzione che esistesse una pratica generalizzata di questo \"diritto\" potrebbe essere un mito moderno, che rivelerebbe poco sulla realt\u00e0 del medioevo.\nSi ritiene che l'origine di questa credenza risalga al XVI secolo. Il filosofo scozzese Hector Boece riporta il decreto del mitico re scozzese Evenio III secondo cui \"il signore delle terre pu\u00f2 disporre della verginit\u00e0 di tutte le ragazze che vi abitano\"; la leggenda vuole che Santa Margherita di Scozia abbia fatto rimpiazzare lo \"ius primae noctis\" con una tassa di matrimonio chiamata \"merchet\". Tuttavia Evenio III non \u00e8 mai esistito e tutto il racconto di Hector Boece attinge largamente dal mito. Nella letteratura del XIII e XIV secolo e nei codici di legge fondati sul diritto consuetudinario lo \"ius primae noctis\" \u00e8 strettamente correlato alle specifiche tasse di matrimonio dei servi o ex servi.\nSecondo alcuni antropologi lo \"ius primae noctis\" pu\u00f2 essere considerato la degenerazione di un rituale arcaico. La verginit\u00e0 era collegata a un tab\u00f9 molto forte, che poteva essere rimosso solamente da un re/sciamano/personaggio potente. Ogni altro uomo ne sarebbe rimasto danneggiato.\nStudi recenti vedono nel mito dello \"ius primae noctis\" e nei riti carnevaleschi di eliminazione del tiranno ad esso spesso collegati (per es. Ivrea o Castel Tesino), una funzione apotropaica, tipica dei riti di eliminazione del male, e in ultima istanza propiziatoria della fertilit\u00e0.\nAnalogie fra diverse culture.\nUno studioso, Evans, ha sostenuto che lo \"ius primae noctis\" potesse essere effettivamente esistito nella tradizione dell'Europa medievale e che potrebbe essere stato simile ai riti di deflorazione dell'antica Mesopotamia o quelli tibetani del XIII secolo. Nella letteratura mesopotamica, il diritto della prima notte, ossia il privilegio del signore di deflorare la sposa di un altro uomo, \u00e8 un \"topos\" assai antico, risalente perlomeno al poema epico Gilgame\u0161 (2000 a.C. circa). Anche se le descrizioni letterarie dell'antica Mesopotamia e le leggende dello \"ius primae noctis\" nell'Europa medievale mettono in evidenza tradizioni culturali molto diverse, si ricongiungono nel fatto che, in entrambi i casi, sono coinvolti personaggi di elevato rango sociale.\nErodoto che scrive nel V secolo a.C. nelle Storie IV-168 riporta a proposito dei Libici Adimarchidi: \"E al re soli [tra i libici gli Adimarchidi] le vergini che sono in procinto d'accasare presentano: quella che al re stima abbia generato, da questo \u00e8 deflorata\" (traduzione letterale).\nMarco Polo, ne \"Il Milione\", osservava che nel Tibet del XIII secolo \"La gente di queste parti non \u00e8 avvezza a sposare le ragazze fino a quando queste sono ancora vergini, ma al contrario desiderano che abbiano avuto affari con molti di sesso opposto\"; gli studiosi hanno sottolineato l'analogia tra lo \"ius\" europeo, l'usanza mesopotamica e quella tibetana, evidenziando per\u00f2 che i tre esempi non rappresentano le istanze di un tiranno che impone la sua volont\u00e0 ai soggetti femminili, bens\u00ec un \"rituale di deflorazione\", nel quale '\"la comunit\u00e0 radunava attorno all'opera di supporto l'individuo\", nella fattispecie il defloratore.\nInfluenza culturale.\nEsistono varie opere letterarie, musicali, e cinematografiche, nella cui trama lo \"ius primae noctis\" ha un ruolo rilevante:"}
{"id": "286698", "revid": "453768", "url": "https://it.wikipedia.org/wiki?curid=286698", "title": "Poliploidia", "text": "Un cariotipo poliploide presenta come corredo cromosomico un multiplo del cariotipo aploide (2n, 3n, 4n). La maggior parte degli eucarioti \u00e8 diploide nelle cellule somatiche (2n) e aploide nei gameti quali spermatozoi o ovociti (n). \nPoliploidia nelle piante.\nSono poliploidi parecchie piante grasse, cos\u00ec come quelle ornamentali, quelle da seme e molti alberi da frutto. La poliploidia, in molti casi, \u00e8 associata alla sterilit\u00e0, per la difficolt\u00e0 di appaiamento dei cromosomi durante la meiosi. L'effetto pi\u00f9 visibile di questa condizione \u00e8 la mancanza di semi nei frutti commestibili, come ad esempio nelle banane (3n). Organismi poliploidi possono comparire spontaneamente oppure essere generati alterando sperimentalmente l'apparato del fuso mitotico durante la divisione cellulare. Questo risultato \u00e8 raggiunto con l'impiego della colchicina, un alcaloide isolato dai semi di \"Colchicum autunnale\", che, aggiunto durante la coltura di cellule vegetali, inibisce la formazione del fuso con conseguente blocco della mitosi. In questo modo, l'assenza di migrazione dei cromosomi ai poli determina la formazione di un nucleo tetraploide (4n). Ripetendo pi\u00f9 volte la stessa operazione si generano nuclei poliploidi. Un altro sistema per indurre artificialmente la poliploidia consiste nell'uso di irradiazione a temperatura alternata. Le piante cos\u00ec ottenute si riconoscono perch\u00e9, in genere, presentano organi e cellule pi\u00f9 grandi nonostante siano rallentate la crescita e la formazione di fiori e frutti. Indurre artificialmente la poliploidia nelle cellule vegetali ha lo scopo di ottenere piante capaci di una produzione pi\u00f9 numerosa, pi\u00f9 pregiata e pi\u00f9 apprezzata da un punto di vista commerciale, nonch\u00e9 pi\u00f9 resistente a condizioni ambientali critiche. Tra le pi\u00f9 conosciute piante poliploidi sono comprese alcune variet\u00e0 di piante ornamentali a fiori grandi, come giacinti, tulipani e narcisi; oltre a queste anche la patata, il frumento, il tabacco, le fragole le more, i lamponi ecc. In particolare, triploidi e tetraploidi presentano caratteristiche di maggiore pregio rispetto alle piante aploidi o diploidi, in relazione, soprattutto, all'aumento del volume cellulare, del frutto, degli stami, ecc.\nSi distinguono due tipi di poliploidia vegetale: l'autopoliplodia e l'allopoliploidia o anfipoliploidia.\nAutopoliploidia.\nSi parla di autopoliploidia quando tutti i corredi cromosomici presenti appartengono alla stessa specie. Due piante diploidi della stessa specie producono gameti aploidi; per un difetto nella meiosi in una delle due piante parentali, possono generarsi gameti diploidi. L'incrocio tra gamete diploide e aploide produce uno zigote triploide (3n), da cui deriveranno, a loro volta, gameti aploidi e diploidi. In seguito all'autofecondazione (2nx2n) si ottiene lo zigote autotetraploide; quest'ultimo, come gli altri autopoliploidi a numero pari (4n, 6n ecc), ha maggiore probabilit\u00e0 di essere fertile perch\u00e9 pu\u00f2 avere una meiosi regolare. Infatti, se il corredo cromosomico \u00e8 un multiplo dispari di n (5n, 7n ecc) le piante diventano pi\u00f9 deboli e pi\u00f9 basse in quanto sono il prodotto di gameti sbilanciati.\nAllopoliploidia o anfipoliploidia.\nSi parla di allopoliploidia quando i corredi cromosomici presenti derivano da specie diverse, non affini: i differenti assetti cromosomici sono definiti omeologhi (ossia omologhi solo parzialmente). Incrociando due individui diploidi di specie diverse si ottengono alla F1 (prima generazione filiale) ibridi contenenti entrambi i corredi aploidi parentali. Poich\u00e9 i corredi cromosomici non sono omologhi, l'ibrido \u00e8 sterile: l'appaiamento non \u00e8 possibile e i gameti non sono vitali. Nelle piante, pu\u00f2 accadere, seppure raramente, che in alcuni ibridi della F1, per assenza della telofase, si verifichi il raddoppiamento dei cromosomi; ne deriva che le cellule di alcuni tessuti contengono un corredo cromosomico che \u00e8 la somma dei due assetti parentali. L'assetto diploide fa s\u00ec che, comunque, la meiosi funzioni regolarmente. L'autofecondazione di questi gameti origina piante fertili, poich\u00e9 prodotte da regolare meiosi, le cosiddette \"piante allotetraploidi\", con due corredi diploidi. Di conseguenza, la pianta allotetraploide si comporta come una pianta diploide normale. Il raddoppiamento dei genomi in tali incroci porta alla perdita della sterilit\u00e0, frequente negli ibridi, ed all'acquisizione della fertilit\u00e0. L'allotetraploide tipico \u00e8 quello sintetizzato dal citogenetista russo Georgii Karpechenko nel 1928, il quale volle dimostrare che incrociando due piante di specie diverse (nel caso specifico il cavolo Brassica e il ravanello Raphanus) era possibile ottenere un allotetraploide fertile denominato Raphanobrassica. Questo, essendo fertile e comportandosi come un normale diploide sotto tutti gli aspetti, pu\u00f2 essere considerato una nuova specie.\nPoliploidia negli animali.\nEsistono alcune specie animali (pesci di acqua dolce, crostacei, vermi, lucertole ed alcuni insetti) in cui la poliploidia \u00e8 comune perch\u00e9 associata alla riproduzione partenogenetica. Negli animali in cui la riproduzione \u00e8 sessuata, invece \u00e8 molto raro o quasi impossibile che si verifichi. Negli animali che si riproducono per partenogenesi ed \u00e8 assente quindi il controllo meiotico, \u00e8 pi\u00f9 facile andare incontro al raddoppiamento dei cromosomi con formazione di un corredo poliploide. Viceversa, gli animali che si riproducono sessualmente formano, di regola, gameti aploidi e zigoti diploidi. Una delle cause della formazione dello zigote 4n potrebbe essere la fecondazione di due gameti diploidi, prodotti per errore della meiosi di entrambi i genitori (eventualit\u00e0 estremamente remota). Data l'impossibilit\u00e0 dell'autofecondazione negli animali \u00e8 evidente che ci\u00f2 \u00e8 attuabile solo nelle piante.\nPoliploidia nella specie umana.\nNell'uomo la poliploidia \u00e8 presente di norma solo in alcune linee cellulari, per esempio, nelle cellule del miocardio, nei megacariociti del midollo osseo, negli epatociti, ecc. Essa interessa l'1% circa dei concepimenti e rappresenta il 6% degli aborti spontanei causati da anomalia cromosomica. Infatti tale assetto cromosomico risulta molto sfavorevole per lo sviluppo dell'embrione quindi di solito la gravidanza si interrompe spontaneamente in epoca molto precoce. La poliploidia pi\u00f9 comune nell'uomo \u00e8 la triploidia 3n (69 cromosomi) con frequenza alla nascita di 1 su 10'000 casi circa. Sono stati riferiti casi di neonati con cariotipo a mosaico 2n/4n vissuti per poche settimane. Tre sono essenzialmente i meccanismi che inducono la triploidia:\nInvece la formazione di uno zigote tetraploide pu\u00f2 verificarsi in seguito alla:\n\u00c8 stato accertato che la tetraploidia \u00e8 causata quasi esclusivamente dalla mancata divisione di una cellula diploide nella mitosi immediatamente successiva alla fecondazione (endomitosi). La tetraploidia completa \u00e8 incompatibile con la vita per cui l'interruzione di gravidanza avverr\u00e0 tanto precocemente da renderne impossibile il riconoscimento. Nel 2-3% dei casi \u00e8 stata dimostrata l'origine paterna. La fecondazione di un ovocita con 2 spermatozoi \u00e8 responsabile di una grave patologia, detta mola idatiforme parziale (PHM), che consiste nella trasformazione cistica dei villi del sacco embrionale con crescita anormale del trofoblasto emoglobina (hb)."}
{"id": "286701", "revid": "287204", "url": "https://it.wikipedia.org/wiki?curid=286701", "title": "Acetilcolina", "text": "La molecola della acetilcolina (\"abbr. ACh\", dall'inglese \"AcetylCholine\") \u00e8 uno dei neurotrasmettitori pi\u00f9 importanti. \u00c8 responsabile della trasmissione nervosa sia a livello di sistema nervoso centrale sia di sistema nervoso periferico nell'uomo, e in molti altri organismi.\nNel corso della storia dell'uomo \u00e8 stata il primo neurotrasmettitore ad essere scoperto.\nStruttura e funzioni.\nL'acetilcolina \u00e8 un estere di acido acetico e colina. La sua struttura \u00e8 mostrata a lato.\nStoria.\nLa molecola \u00e8 stata scoperta nel 1914 da Dale, grazie all'azione che la molecola ha sul tessuto cardiaco. Il suo ruolo di neurotrasmettitore fu confermato da Loewi, che la nomin\u00f2 inizialmente come \"vagus-stoff\", perch\u00e9 secreta dal nervo vago. Entrambi ricevettero nel 1936 il Premio Nobel per la medicina.\nLavori successivi hanno mostrato che il legame di ACh con il recettore specifico (\"ACh-receptor\"), presente sui muscoli scheletrici, \u00e8 in grado di aprire i canali di membrana presenti. \nGli ioni calcio entrano nella cellula muscolare, stimolandone la contrazione. \nL'acetilcolina \u00e8 anche utilizzata nelle sinapsi del SNC, dove produce generalmente uno stimolo di tipo eccitatorio. Trasmette anche l'impulso diretto alle ghiandole attraverso il sistema nervoso autonomo ed in particolare attraverso la via parasimpatica.\nL'acetilcolina risulta positiva con la maggior parte dei reattivi generali per gli alcaloidi, dando colorazione o precipitato caratteristico.\nRecettori colinergici.\nVi sono due tipi di recettori per l'ACh: i recettori muscarinici e i recettori nicotinici.\nLe \"azioni muscariniche\" corrispondono a quelle indotte dall'ACh rilasciata dalle terminazioni nervose parasimpatiche postgangliari, con due significative eccezioni:\nLe \"azioni nicotiniche\" corrispondono a quelle dell'ACh rilasciata a livello delle sinapsi gangliari dei sistemi simpatico e parasimpatico, della placca neuromuscolare dei muscoli volontari e delle terminazioni nervose dei nervi splancnici che circondano le cellule secretorie della midollare del surrene.\nSintesi, liberazione e degradazione.\nL'acetilcolina \u00e8 sintetizzata generalmente nei neuroni dall'enzima \"colina acetil-transferasi\" utilizzando come substrato colina, a sua volta biosintetizzata a livello epatico a partire dalla serina, e il gruppo acetile dell'acetil-CoA, prodotto nei mitocondri. L'attivit\u00e0 di questo enzima pu\u00f2 essere notevolmente ridotta da composti organici del mercurio, che hanno alta affinit\u00e0 per il gruppo sulfidrilico dell'acetil-CoA. Questa inibizione pu\u00f2 portare a deficienza di acetilcolina, con conseguenze rilevanti sulla funzione motoria.\nL'enzima \"acetilcolinesterasi\" (AChE) \u00e8 responsabile della degradazione, per idrolisi, dell'acetilcolina, riconvertita in colina. Tale enzima, presente nelle terminazioni nervose, \u00e8 responsabile dell'interruzione nella trasmissione del segnale. L'acetilcolina pu\u00f2 essere degradata anche da altre colinesterasi, come la butirrilcolinesterasi, che per\u00f2 la legano con affinit\u00e0 minore.\nLa maggior parte dell'acetilcolina sintetizzata viene immagazzinata all'interno di vescicole sinaptiche, dalle quali si ha un rilascio attraverso l'esocitosi attivata dall'ingresso del calcio nella terminazione nervosa. Le vescicole colinergiche accumulano acetilcolina con un meccanismo di trasporto attivo per mezzo di una proteina trasportatrice specifica.\nLa maggior parte dell'ACh appena sintetizzata viene trasportata all'interno di vescicole citosoliche verso la regione presinaptica del neurone. In questa sede le vescicole sono immagazzinate e fungono da vero e proprio deposito di ACh in attesa del segnale di rilascio. Solo la forma depositata nelle vescicole pu\u00f2 svolgere correttamente il ruolo di neurotrasmettitore. Il processo di rilascio dell'Ach dalle vescicole di deposito viene cominciato da un potenziale d'azione trasmesso lungo l'assone fino alla membrana nervosa presinaptica. In questa sede, il potenziale d'azione genera l'apertura dei canali del calcio (detti \"voltaggio-dipendenti\"). Gli ioni calcio presenti nello spazio sinaptico entrano nella regione presinaptica del neurone, producendo l'uscita di Ach nello spazio sinaptico stesso, attraverso la fusione della membrana delle vescicole con la membrana cellulare del neurone.\nL'azione di neurotrasmissione di ACh \u00e8 dovuta al legame tra ACh e gli \"ACh-receptors\" presenti sulla membrana post-sinaptica. Come gi\u00e0 accennato, l'enzima AChE (colinesterasi), presente in soluzione, \u00e8 deputato alla degradazione di ACh e alla conclusione dello stimolo.\nPi\u00f9 nel dettaglio, l'acetilcolina \u00e8 secreta da questi neuroni.\nDopo il suo rilascio, l'ACh diffonde nello spazio sinaptico legandosi ai recettori postsinaptici. In corrispondenza delle sinapsi colinergiche veloci (giunzione neuromuscolare, sinapsi gangliari), ma non di quelle lente (muscolatura liscia, cellule ghiandolari, cuore, ecc.) l'ACh rilasciata viene idrolizzata molto rapidamente (entro 1 ms), di conseguenza il suo effetto ha durata molto breve. Le molecole di ACh rimangono legate al recettore per una durata di circa 2 ms.\nModulazione presinaptica.\nLa liberazione dell'acetilcolina \u00e8 regolata da alcuni mediatori, tra cui l'acetilcolina stessa, che agiscono sui recettori presinaptici. I recettori inibitori di tipo M2, presenti nelle terminazioni nervose parasimpatiche postgangliari, partecipano all'autoinibizione della liberazione dell'acetilcolina; anche altri mediatori, come ad esempio la noradrenalina, inibiscono il rilascio di acetilcolina. D'altro canto, si ritiene che nella giunzione neuromuscolare i \"recettori nicotinici presinaptici siano in grado di facilitare la liberazione dell'acetilcolina\", un meccanismo che pu\u00f2 consentire alla sinapsi di funzionare durante attivit\u00e0 prolungate di elevata frequenza.\nEventi elettrici coinvolti nella trasmissione colinergica.\nL'ACh, agendo sulle membrane postsinaptiche di una sinapsi nicotinica, provoca un significativo aumento della sua permeabilit\u00e0 ai cationi, in particolare a Na+, K+ e, in misura minore, Ca++. A causa dell'elevato gradiente elettrochimico, ai due lati della membrana cellulare si verifica un flusso verso l'interno di Na+ che determina la depolarizzazione della membrana postsinaptica. Questa depolarizzazione, mediata dal trasmettitore, viene chiamata potenziale di placca (epp) nel caso delle fibre muscolari, o potenziale postsinaptico eccitatorio veloce (epsp) a livello delle sinapsi gangliari.\nBlocco da depolarizzazione.\nIl blocco da depolarizzazione si manifesta nelle sinapsi colinergiche quando i recettori eccitatori nicotinici vengono persistentemente attivati da agonisti nicotinici, e deriva da una diminuzione dell'eccitabilit\u00e0 elettrica della cellula postsinaptica.\nL'applicazione di nicotina in un ganglio simpatico determina la depolarizzazione della cellula, che inizialmente d\u00e0 luogo a una scarica di potenziali d'azione. Dopo alcuni secondi questa scarica cessa, e la trasmissione risulta bloccata. La ragione principale alla base della perdita di eccitabilit\u00e0 elettrica durante un periodo di sostenuta depolarizzazione \u00e8 rappresentata dal fatto che i canali del sodio voltaggio-sensibili diventano inattivi (cio\u00e8 refrattari), e non sono pi\u00f9 in grado di aprirsi in risposta a un breve stimolo depolarizzante.\nAntagonisti e bloccanti.\nLe \u03b1 tossine sono sostanze antagoniste della ACh e si trovano nel curaro e nel veleno del cobra. Una sostanza antagonista ha un'elevata affinit\u00e0 per il recettore, ma non scatena l'effetto che scatena il normale ligando e quindi occupando il sito di attacco blocca l'azione del mediatore. Negli animali in cui si iniettano \u03b1 tossine la morte sopraggiunge per paralisi respiratoria. La presenza di recettori per mediatori che hanno agonisti e antagonisti rende la giunzione sinaptica influenzabile da farmaci. Dopo che ACh si lega al recettore e svolge la sua funzione dev'essere subito eliminata, poich\u00e9 gli eventi a livello della giunzione sinaptica si susseguono a intervalli di tempo rapidissimi. Dopo che ACh si lega al recettore \u00e8 scissa da ACh-esterasi in acetato e colina, quest'ultima ritorna nell'assone.\nNell'assone la colinacetilasi sintetizza ACh a partire sia da colina riciclata sia da quella neosintetizzata.\nL'enzima acetilcolinesterasi (abbrev. \"AChE\"), presente nello spazio sinaptico, degrada ACh nei due metaboliti inattivi colina e acido acetico. L'effetto devastante di molecole come i gas nervini sono legati alla loro attivit\u00e0 inibitoria nei confronti di AChE, che genera la stimolazione continua di muscoli, ghiandole e SNC. Un buon numero di insetticidi svolgono la loro attivit\u00e0 sulla variante di AChE presente negli insetti. Farmaci che riducono l'attivit\u00e0 di AChE (in misura molto minore) sono in ogni caso molto usati per la cura di malattie causate da una ridotta presenza di ACh, come la malattia di Alzheimer.\nLa tossina del botulino agisce sopprimendo il rilascio di ACh nella sinapsi; il veleno della vedova nera ha l'effetto opposto.\nFarmacologia.\nEsistono due grandi classi di recettori per l'ACh (abbrev. \"AChR\"): i recettori nicotinici e quelli muscarinici. Il loro nome \u00e8 legato alle molecole originariamente utilizzate per la loro caratterizzazione.\nI recettori nicotinici sono di tipo ionotropo, permeabili agli ioni sodio, potassio e cloro. Sono stimolati dalla nicotina e inibiti dal curaro. Gli AChR di tipo nicotinico sono presenti a livello del SNC e periferico, in particolare i recettori nicotinici di tipo N1 si trovano a livello gangliare, quelli N2 nella placca neuromuscolare (muscolatura striata).\nI recettori muscarinici sono di tipo metabotropico. Sono stimolati dalla muscarina e bloccati, ad esempio, dall'atropina, il veleno estratto dalla pianta di Atropa belladonna. I recettori muscarinici si trovano sugli organi effettori autonomi quali il cuore (la cui muscolatura infatti non viene bloccata dal curaro), i muscoli lisci e le ghiandole esocrine. Esistono diversi tipi di recettori muscarinici, i principali sono: M1, presenti nelle cellule parietali dello stomaco, M2 sulle cellule cardiache e sulla muscolatura liscia, ed M3 su ghiandole esocrine e muscolatura liscia.\nIl blocco, l'interferenza e la mimesi dell'azione di ACh hanno numerosi usi in medicina.\nL'atropina, che inibisce i recettori muscarinici, genera, tra l'altro, dilatazione della pupilla. Tale caratteristica ha avuto grande fortuna dal punto di vista estetico in numerose culture europee dei secoli passati. Oggi, ACh \u00e8 spesso utilizzata in interventi per cataratta perch\u00e9 in grado di provocare rapido restringimento della pupilla, mentre l'atropina qualora si necessiti di una pupilla pi\u00f9 dilatata. ACh, in particolare, viene somministrata per via interoculare, dal momento che la AChE presente presso la cornea la degraderebbe prima di indurre l'effetto desiderato.\nIn sostituzione di ACh si usano, talvolta, farmaci acetilcolinomimetici, analoghi strutturali dell'acetilcolina.\nNel creare delle strutture simili all'acetilcolina, si sono fatti numerosi esperimenti. E tutti evidenziavano che, nelle sostanze che\nfunzionavano, vi erano dei requisiti ricorrenti senza i quali le molecole non esercitavano pi\u00f9 il loro effetto. Si arriv\u00f2 quindi a determinare dei punti fissi, come la regola di Ing, dove si faceva notare che tra l'Azoto e il gruppo metilico pi\u00f9 lontano non dovevano esserci pi\u00f9 di 5 atomi di distanza, se no la molecola perde di efficacia.\nLa malattia nota come \"miastenia gravis\", caratterizzata da fatica muscolare e debolezza, si sviluppa quando l'organismo produce in modo inappropriato anticorpi diretti contro gli AChR, interferendo con la trasmissione colinergica del segnale. Molecole in grado di inibire AChE (ad esempio neostigmina e fisostigmina) e di mantenere cos\u00ec un alto livello di ACh nello spazio sinaptico, sono in grado di trattare efficacemente questa patologia.\nI farmaci possono modificare la trasmissione colinergica per azione diretta sui recettori colinergici postsinaptici agendo come \"agonisti o antagonisti\", o \"influenzando la liberazione o la distruzione dell'ACh endogena\". Questi farmaci sono suddivisi sulla base del loro sito d'azione:\nFarmaci che agiscono sui recettori muscarinici.\nAgonisti muscarinici.\nGli agonisti muscarinici vengono spesso considerati nel loro insieme come parasimpaticomimetici, in quanto i loro effetti principali ricalcano quelli conseguenti alla stimolazione del sistema parasimpatico.\nEsistono agonisti di tipo diretto con origine naturale o di sintesi e di tipo indiretto, facenti parte dei farmaci inibitori della Ach esterasi a loro volta distinti in agonisti reversibili a breve durata (edrofonio) e media durata (neostigmina, piridostigmina) e irreversibili (ecotiofato, panation).\nTra gli agonisti muscarinici diretti, soltanto il betanecolo (di sintesi) e la pilocarpina (naturale) trovano un impiego clinico.\nLa \"pilocarpina\" \u00e8 un agonista parziale ed \u00e8 caratterizzata da un'azione selettiva di \"stimolo della secrezione delle ghiandole sudoripare, salivari, lacrimali e bronchiali, e di contrazione dei muscoli lisci dell'iride\", con un debole effetto sulla muscolatura liscia gastrointestinale e cardiaca.\nImpiego clinico.\nIl principale impiego clinico degli agonisti muscarinici \u00e8 nel trattamento del glaucoma ad angolo aperto che ne prevede l'applicazione locale sotto forma di gocce oftalmiche (pilocarpina).\nIl betanecolo per os \u00e8 raramente usato per stimolare lo \"svuotamento della vescica urinaria\" o per \"stimolare la motilit\u00e0 gastrointestinale\". In ambito chirurgico nell'ileo paralitico post ch, atonia gastrica post ch e nella ritenzione urinaria post ch o post partum.\nAntagonisti muscarinici.\nGli antagonisti muscarinici sono spesso definiti come parasimpaticolitici in quanto bloccano selettivamente gli effetti della stimolazione del parasimpatico. Sono tutti antagonisti competitivi dell'ACh sui recettori muscarinici. I due composti naturali, atropina e ioscina, sono alcaloidi estratti da piante appartenenti alla famiglia delle Solanacee. Questi composti sono amine terziarie, sufficientemente solubili nei lipidi da essere facilmente assorbite dall'intestino o a livello del sacco congiuntivale, e da penetrare la barriera ematoencefalica.\nFarmaci che agiscono sui gangli autonomi.\nStimolanti gangliari.\nLa maggior parte degli agonisti nicotinici \u00e8 attiva sia sui recettori gangliari sia sulle giunzioni neuromuscolari, ma la nicotina, la lobelina e il dimetilfenilpiperazinio (DMPP) presentano maggiore affinit\u00e0 per i recettori nicotinici gangliari.\nBloccanti gangliari.\nIl blocco gangliare \u00e8 spesso usato in studi sperimentali sul sistema nervoso autonomo, ma ha scarsa rilevanza clinica. Si pu\u00f2 instaurare grazie a molteplici meccanismi.\nEffetti dei bloccanti gangliari.\nGli effetti dei bloccanti gangliari sono numerosi e complessi, poich\u00e9 entrambe le divisioni del sistema nervoso autonomo vengono bloccate in maniera indiscriminata. In pratica gli effetti importanti riguardano il sistema cardiovascolare. Il blocco dei gangli simpatici provoca una marcata caduta della pressione arteriosa, conseguente alla vasodilatazione arteriolare. L'effetto principale \u00e8 rappresentato dal blocco dei riflessi cardiovascolari.\nUso clinico.\nI numerosi gravi effetti collaterali dei bloccanti gangliari ne hanno ridotto l'uso e ora sono ormai clinicamente obsoleti. Il trimetafano, un farmaco ad azione molto breve veniva somministrato mediante infusione endovenosa lenta in particolari tipi di procedure anestetiche o per abbassare la pressione sanguigna come intervento di emergenza.\nFarmaci che bloccano la trasmissione neuromuscolare.\nI farmaci possono bloccare la trasmissione neuromuscolare \"agendo a livello presinaptico\" mediante inibizione della sintesi o liberazione dell'ACh, oppure \"interferendo con l'azione postsinaptica dell'ACh\" . L'ultimo \u00e8 il meccanismo d'azione di tutti i farmaci clinicamente utili. Da un punto di vista clinico, il blocco neuromuscolare \u00e8 utile solo durante l'anestesia, qualora si possa disporre di ventilazione artificiale; non pu\u00f2 essere considerato un intervento terapeutico. Tutti i farmaci che vengono utilizzati agiscono interferendo con l'azione postsinaptica dell'ACh e possono essere suddivisi in:\nBloccanti non-depolarizzanti.\nMolti alcaloidi naturali contenuti in piante del Sud America possiedono un'attivit\u00e0 di bloccanti neromuscolari, ma il pi\u00f9 importante \u00e8 la tubocurarina. Al giorno d'oggi \u00e8 stato sviluppato un certo numero di farmaci sintetici con azioni molto simili: i pi\u00f9 importanti sono il pancuronio, il vecuronio e latracurio, che differiscono essenzialmente per la loro durata d'azione.\nMeccanismo d'azione.\nGli agenti bloccanti non-depolarizzanti agiscono come antagonisti competitivi dei recettori colinergici della giunzione neuromuscolare. Oltre all'azione di blocco dei recettori, alcuni di questi farmaci bloccano anche i canali ionici, in maniera simile ai bloccanti gangliari.\nEffetti dei bloccanti non-depolarizzanti.\nGli effetti dei bloccanti neuromuscolari di tipo non depolarizzante sono dovuti principalmente alla paralisi motoria. I primi muscoli a essere influenzati sono i muscli strinseci dell'occhio (causando diplopia), i piccoli muscoli facciali, degli arti e della faringe. I muscoli respiratori sono gli ultimi a venire bloccati e i primi a recuperare.\nEffetti indesiderati.\nIl principale effetto collaterale della tubocurarina \u00e8 rappresentato da una caduta della pressione arteriosa, dovuta principalmente al blocco gangliare e in parte alla liberazione di istamina dai mastociti, che pu\u00f2 anche provocare broncospasmo in individui sensibili.\nAspetti farmacocinetici.\nI bloccanti neuromuscolari sono usati principalmente in anestesia, allo scopo di ottenere un rilassamento muscolare. Tali farmaci sono somministrati per via endovenosa e differiscono per la velocit\u00e0 di inizio dell'azione e la durata d'azione. I bloccanti non-depolarizzanti vengono prevalentemente metabolizzati dal fegato o escreti intatti nelle urine. La loro durata d'azione varia da 15 minuti a circa 1-2 ore.\nBloccanti depolarizzanti.\nQuesta classe di bloccanti neuromuscolari venne scoperta grazie agli studi sugli effetti di composti di ammonio biquaternario con struttura simmetrica. Uno di questi, il decametonio, provocava la paralisi senza determinare un apprezzabile blocco dell'attivit\u00e0 gangliare. Il decametonio produceva una contrazione transitoria e particolare del muscolo scheletrico (\"fascicolazione\") prima di causarne il blocco; il suo effetto era dovuto a un prolungamento della depolarizzazione a livello della placca neuromuscolare, fenomeno che determinava la perdit\u00e0 dell'eccitabilit\u00e0 elettrica. La fascicolazione avviene perch\u00e9 la depolarizzazione che si sviluppa inizialmente nella placca determina una scarica di potenziali d'azione nella fibra muscolare. Dopo pochi secondi questa scarica cessa, come conseguenza della perdita di eccitabilit\u00e0 elettrica nell'area della giunzione neuromuscolare della fibra. Il \"decametonio\" \u00e8 stato utilizzato in clinica ma presenta lo svantaggio di una durata d'azione troppo lunga. Il sussametonio ha una struttura molto simile a quella del decametonio, ma la sua azione \u00e8 pi\u00f9 breve poich\u00e9 viene rapidamente idrolizzato dalle colinesterasi plasmatiche.\nEffetti indesiderati e rischi dell'uso dei farmaci depolarizzanti.\nIl sussametonio pu\u00f2 determinare un certo numero di reazioni sfavorevoli:\nFarmaci che agiscono in sede presinaptica.\nFarmaci che inibiscono la sintesi dell'ACh.\nLa tappa limitante la biosintesi dell'ACh nelle terminazioni nervose sembra essere il \"trasporto della colina all'interno della terminazione nervosa\": i farmaci che inibiscono la sintesi dell'ACh (emicolinio, trietilcolina) agiscono proprio bloccando questo trasporto. Questi composti sono utili in ambito sperimentale ma non hanno applicazioni cliniche. L'emicolinio agisce come inibitore competitivo della captazione della colina, ma non viene captato dai terminali in modo apprezzabile.\nFarmaci che inibiscono la liberazione dell'ACh.\nLa liberazione dell'ACh determinata dall'impulso nervoso implica l'ingresso nella terminazione nervosa di ioni calcio; l'aumento di calcio intracellulare stimola l'esocitosi e aumenta la liberazione di quantit\u00e0 di neurotrasmettitore. Agenti in grado di inibire l'ingresso di Ca++ comprendono gli ioni Mg++ e vari antibiotici aminoglicosidici (streptomicina e neomicina). Due potenti neurotossine, la tossina botulinica e la \u03b2-bungarotossina, inibiscono in maniera specifica la liberazione dell'ACh. L'avvelenamento indotto dalla tossina botulinica causa la progressiva paralisi del sistema parasimpatico e del sistema motorio, ed \u00e8 caratterizzato da secchezza delle fauci, offuscamento della visione e difficolt\u00e0 nella deglutizione, seguiti da progressiva paralisi respiratoria.\nFarmaci che potenziano la trasmissione colinergica.\nI farmaci che potenziano la trasmissione colinergica agiscono o inibendo la colinesterasi o aumentando la liberazione dell'Ach.\nDistribuzione e funzione della colinesterasi.\nSono noti due distinti tipi di colinesterasi, lacetilcolinesterasi (AChE) e la butirrilcolinesterasi (BChE). Entrambe sono costituite da subunit\u00e0 catalitiche globulari, che costituiscono lo forme solubili presenti a livello plasmatico e nel fluido cerebrospinale. In altri siti, le subunit\u00e0 catalitiche sono legate ai glicolipidi o a gruppi simili al collagene, attraverso i quali esse sono ancorate alla membrana cellulare o alla membrana basale. L'AChE \u00e8 legata alla membrana basale nello spazio sinaptico delle sinapsi colinergiche, dove la sua funzione consiste nell'idrolizzare il trasmettitore liberato. La forma solubile dell'acetilcolinesterasi \u00e8 presente all'interno delle terminazioni colinergiche, dove sembra avere un ruolo nella regolazione della concentrazione di acetilcolina libera, e dalle quali pu\u00f2 essere rilasciata.\nL'azione molto breve dell'acetilcolina somministrata per via endovenosa deriva dalla sua rapida idrolisi a livello plasmatico. Normalmente, l'attivit\u00e0 dell'AChE e della BChE mantiene l'ACh plasmatica a livelli molto bassi e pertanto l'ACh (a differenza della noradrenalina) deve essere considerata rigorosamente un neurotrasmettitore e non un ormone.\nFarmaci che inibiscono la colinesterasi.\nI farmaci anticolinesterasici che agiscono a livello periferico si dividono in tre principali gruppi, sulla base della natura della loro interazione col sito attivo, che ne determina la durata d'azione.\nEffetti dei farmaci anticolinesterasi.\nGli inibitori della colinesterasi agiscono sia a livello centrale sia a livello periferico."}
{"id": "286705", "revid": "110157", "url": "https://it.wikipedia.org/wiki?curid=286705", "title": "Glucagone", "text": "Il glucagone \u00e8 un ormone peptidico secreto dal pancreas, per la precisione dalle cellule \u03b1 delle isole di Langerhans, che ha come bersaglio principale alcune cellule del fegato; esso permette il controllo dei livelli di glucosio nel sangue, affinch\u00e9 rimangano entro certi limiti: se il livello ematico di glucosio scende sotto una soglia di circa 80\u00a0\u2013 100\u00a0mg/dl (= 0,8 - 1\u00a0g/l), le cellule \u03b1 cominciano a secernere glucagone. Questo si lega immediatamente ai suoi recettori presenti principalmente sugli epatociti, attivando la degradazione del glicogeno (glicogenolisi) e un conseguente rilascio di glucosio nel sangue. Sebbene venga in genere considerato antagonista dell'insulina per il suo compito di contrastare l'ipoglicemia, insulina e glucagone intervengono in sinergia in seguito all'introduzione di proteine/amminoacidi, poich\u00e9 la prima determina lo stivaggio degli amminoacidi (proteosintesi) nei tessuti, mentre il secondo previene l'ipoglicemia causata dall'insulina. La sua scoperta si deve al Premio Nobel Christian de Duve.\nRuolo metabolico.\nQuando i livelli di glucosio scendono al di sotto di un valore minimo, il glucagone d\u00e0 un segnale al fegato che d\u00e0 inizio alla glicogenolisi epatica, ovvero alla liberazione di glucosio. Il glucagone non agisce sulla glicogenolisi muscolare, perch\u00e9 invece stimolata dall'adrenalina.\nAl contrario, quando i livelli di glucosio sono elevati la concentrazione di glucagone diminuisce e quindi viene attivata a livello cellulare la glicolisi, ovvero il processo catabolico del glucosio.\nLa trasduzione del segnale coinvolge le proteine G della membrana cellulare e si articola in queste tappe:\nIl suo ormone antagonista \u00e8 l'insulina che agisce in modo opposto, nel caso specifico attivando la fosfodiesterasi dell'AMP ciclico, la PDE4. \u00c8 un ormone proteico prodotto dalle cellule \u03b2 delle isole di Langerhans all'interno del pancreas, secreto quando il livello del glucosio ematico \u00e8 alto.\nQueste due catene derivano da un unico polipeptide da cui viene escisso il Peptide C, corto frammento proteico, apparentemente privo di funzioni fisiologiche che, in quanto secreto insieme all'insulina, \u00e8 un utile indicatore della funzionalit\u00e0 insulare."}
{"id": "286707", "revid": "767487", "url": "https://it.wikipedia.org/wiki?curid=286707", "title": "Contea di San Mateo", "text": "La contea di San Mateo (in inglese San Mateo County) \u00e8 una contea della California, nella San Francisco Bay Area. Occupa gran parte della penisola di San Francisco, tra il confine sud di San Francisco ed il nord della Santa Clara County. L'aeroporto Internazionale di San Francisco si trova al confine settentrionale della contea e, a sud, comincia la Silicon Valley. Nel 2010, anno dell'ultimo censimento, la popolazione era di 718.451 abitanti. Capoluogo di contea \u00e8 Redwood City."}
{"id": "286710", "revid": "2519", "url": "https://it.wikipedia.org/wiki?curid=286710", "title": "Mandal", "text": " \nMandal \u00e8 una localit\u00e0 della Norvegia, situata nel comune di Lindesnes, nella contea di Agder. Fino al 31 dicembre 2019 era un comune autonomo della contea di Vest-Agder. Ha ricevuto lo status di citt\u00e0 nel 1921.\nGeografia fisica.\nMandal \u00e8 la citt\u00e0 norvegese pi\u00f9 meridionale ed \u00e8 bagnata dalle acque del Mare del Nord. La citt\u00e0 \u00e8 inoltre conosciuta per le sue lunghe spiagge sabbiose, tra cui la pi\u00f9 famosa \u00e8 \"Sj\u00f8sanden\" (la sabbia del mare). Per il suo clima mite Mandal \u00e8 una famosa citt\u00e0 di villeggiatura estiva. \u00c8 inoltre bagnata dal \"Mandalselva\" (fiume Mandal) ricco di salmoni, che compaiono anche nello stemma comunale."}
{"id": "286714", "revid": "120840375", "url": "https://it.wikipedia.org/wiki?curid=286714", "title": "Nusshof", "text": "Nusshof (toponimo tedesco) \u00e8 un comune svizzero di 257 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286730", "revid": "439868", "url": "https://it.wikipedia.org/wiki?curid=286730", "title": "Svedberg", "text": " \nLo svedberg (simbolo S) \u00e8 un'unit\u00e0 di misura del coefficiente di sedimentazione che non fa parte del Sistema Internazionale.\nUno svedberg, dimensionalmente uguale ad una unit\u00e0 di tempo, \u00e8 pari a 10-13 secondi.\nL'unit\u00e0 prende il nome da quello del fisico e chimico svedese Theodor Svedberg, vincitore del Premio Nobel per la chimica nel 1926 per il suo lavoro sulla chimica dei colloidi e l'invenzione dell'ultracentrifuga.\nNell'ultracentrifugazione, il tasso di sedimentazione di una particolare macromolecola \u00e8 calcolato dividendo la velocit\u00e0 di sedimentazione costante (espressa in m/s) per l'accelerazione applicata (espressa in m/s2) e moltiplicando poi per 1013."}
{"id": "286735", "revid": "729019", "url": "https://it.wikipedia.org/wiki?curid=286735", "title": "Coppa del Mondo di sci alpino 2001", "text": "La Coppa del Mondo di sci alpino 2001 fu la trentacinquesima edizione della manifestazione organizzata dalla Federazione Internazionale Sci; ebbe inizio il 28 ottobre 2000 a S\u00f6lden, in Austria, e si concluse l'11 marzo 2001 a \u00c5re, in Svezia. Nel corso della stagione si tennero a Sankt Anton am Arlberg i Campionati mondiali di sci alpino 2001, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 33 delle 38 gare in programma (9 discese libere, 5 supergiganti, 9 slalom giganti, 9 slalom speciali, 1 combinata), in 17 diverse localit\u00e0. Atleti austriaci si aggiudicarono tutti i trofei in palio: Hermann Maier vinse sia la Coppa del Mondo generale, sia quelle di discesa libera, di supergigante e di slalom gigante; Benjamin Raich vinse quella di slalom speciale. Maier era il detentore uscente della Coppa generale.\nIn campo femminile furono disputate 33 delle 36 gare in programma (8 discese libere, 8 supergiganti, 8 slalom giganti, 8 slalom speciali, 1 combinata), in 16 diverse localit\u00e0. La croata Janica Kosteli\u0107 si aggiudic\u00f2 sia la Coppa del Mondo generale, sia quella di slalom speciale; l'italiana Isolde Kostner vinse la Coppa di discesa libera, la francese R\u00e9gine Cavagnoud quella di supergigante e la svizzera Sonja Nef quella di slalom gigante. L'austriaca Renate G\u00f6tschl era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2001 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2001 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286737", "revid": "119512047", "url": "https://it.wikipedia.org/wiki?curid=286737", "title": "Dipartimento dell'energia degli Stati Uniti d'America", "text": "Il Dipartimento dell'energia degli Stati Uniti d'America (\"United States Department of Energy\", \"DOE\") \u00e8 il dipartimento del governo degli Stati Uniti d'America responsabile della gestione dell'energia e della sicurezza nucleare.\nIl dipartimento si occupa del programma nucleare statunitense, sia in ambito civile che militare. Gestisce il programma di armamenti nucleari, la produzione dei reattori nucleari per la United States Navy, il risparmio energetico, lo sviluppo di nuove forme di energia, la radioattivit\u00e0 ambientale e l'energia prodotta in modo domestico. Molte delle ricerche sono svolte tramite i laboratori di propriet\u00e0 del dipartimento.\nMolte agenzie federali vennero stabilite per gestire i vari aspetti dell'energia atomica negli Stati Uniti dopo la creazione del progetto Manhattan e la seguente creazione dell'Atomic Energy Commission. La spinta finale che port\u00f2 alla creazione di un singolo dipartimento che gestisce l'energia fu la crisi del 1973, nella quale il presidente Jimmy Carter propose la creazione del dipartimento. La legislazione pass\u00f2 al congresso e venne firmata dal presidente il 4 agosto 1977. Il dipartimento divenne operativo il 1\u00ba ottobre 1977. L'agenzia \u00e8 attualmente amministrata dal segretario dell'energia Jennifer Granholm.\nUnit\u00e0 operative.\nLa Federal Energy Regulatory Commission \u00e8 un'agenzia indipendente all'interno del U.S. Department of Energy. Il dipartimento gestisce anche la Energy Information Administration e la riserva strategica statunitense del petrolio.\nI laboratori gestiti dal dipartimento comprendono:\nIl dipartimento ha quattro amministrazioni principali:"}
{"id": "286742", "revid": "599013", "url": "https://it.wikipedia.org/wiki?curid=286742", "title": "Doe", "text": ""}
{"id": "286746", "revid": "256896", "url": "https://it.wikipedia.org/wiki?curid=286746", "title": "Department of Energy", "text": ""}
{"id": "286747", "revid": "729019", "url": "https://it.wikipedia.org/wiki?curid=286747", "title": "Coppa del Mondo di sci alpino 2002", "text": "La Coppa del Mondo di sci alpino 2002 fu la trentaseiesima edizione della manifestazione organizzata dalla Federazione Internazionale Sci; ebbe inizio il 27 ottobre 2001 a S\u00f6lden, in Austria, e si concluse il 10 marzo 2002 ad Altenmarkt Zauchensee, ancora in Austria. Nel corso della stagione si tennero i XIX Giochi olimpici invernali di , non validi ai fini della Coppa del Mondo il cui calendario contempl\u00f2 dunque un'interruzione nel mese di febbraio.\nIn campo maschile furono disputate 35 gare (10 discese libere, 6 supergiganti, 8 slalom giganti, 9 slalom speciali, 2 combinate), in 16 diverse localit\u00e0. L'austriaco Stephan Eberharter si aggiudic\u00f2 sia la Coppa del Mondo generale, sia quelle di discesa libera e di supergigante; il francese Fr\u00e9d\u00e9ric Covili vinse la Coppa di slalom gigante e il croato Ivica Kosteli\u0107 quella di slalom speciale. L'austriaco Hermann Maier era il detentore uscente della Coppa generale.\nIn campo femminile furono disputate 34 delle 35 gare previste (9 discese libere, 5 supergiganti, 9 slalom giganti, 9 slalom speciali, 2 combinate), in 14 diverse localit\u00e0. L'austriaca Michaela Dorfmeister si aggiudic\u00f2 la Coppa del Mondo generale; l'italiana Isolde Kostner vinse la Coppa di discesa libera, la tedesca Hilde Gerg quella di supergigante, la svizzera Sonja Nef quella di slalom gigante e la francese Laure Pequegnot quella di slalom speciale. La croata Janica Kosteli\u0107 era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2002 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2002 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286756", "revid": "339392", "url": "https://it.wikipedia.org/wiki?curid=286756", "title": "Tzahal", "text": ""}
{"id": "286757", "revid": "2121638", "url": "https://it.wikipedia.org/wiki?curid=286757", "title": "Ra's al Ghul", "text": "Ra's al Ghul (, \"Testa del/la Ghul\" o \"Testa del Demone\") \u00e8 un personaggio immaginario fumetti creato da Julius Schwartz, Dennis O'Neil e dal disegnatore Neal Adams nel 1971, pubblicato dalla DC Comics.\n\u00c8 uno dei pi\u00f9 complessi e pericolosi antagonisti di Batman e il primo nemico a scoprirne la vera identit\u00e0, nonch\u00e9 il secondo arcinemico del Cavaliere Oscuro, apparso per la prima volta nella storia \"Il risveglio del Demone.\" Il suo status di supercriminale l'ha fatto spesso entrare in conflitto anche con Superman e altri supereroi del DC Universe. \u00c8 il figlio di Sensei e padre di Talia al Ghul, di Nyssa Raatko, Dusan al Ghul e nonno materno di Damian Wayne. Leader della Lega degli assassini, il nome di Ra's al Ghul in arabo si traduce in \"Testa del Demone\". Le storie in cui compare Ra's al Ghul spesso coinvolgono la Fossa di Lazzaro, che restituisce la vita ai moribondi. La Fossa di Lazzaro ha mantenuto Ra's in vita per secoli, facendo di lui un combattente particolarmente pericoloso che ha affinato le sue abilit\u00e0 di combattimento per un millennio.\nRa's \u00e8 apparso anche in numerosi media: nella serie televisiva \"Batman\", doppiato da David Warner, il personaggio fa la sua prima apparizione in un altro mezzo diverso dal fumetti. Nel film \"Batman Begins\" del 2005 Ra's ricopre il ruolo dell'antagonista principale ed \u00e8 interpretato da Liam Neeson, che compare anche in un cameo de \"Il cavaliere oscuro - Il ritorno\", ultimo film della trilogia di Nolan. Nel film d'animazione ' il personaggio \u00e8 doppiato da Jason Isaacs mentre nel videogioco ' da Dee Bradley Baker. Nella terza stagione della serie \"Arrow\", Ra's \u00e8 interpretato da Matt Nable. Compare anche nel finale della terza e nella quarta stagione di \"Gotham\", interpretato da Alexander Siddig.\n\u00c8 classificato al 7\u00ba posto nella classifica dei pi\u00f9 grandi cattivi nella storia dei fumetti secondo \"IGN\".\nOrigine del nome.\nO'Neill e Adams assegnarono al personaggio un nome derivante da quello di \"Ra\u02bes al-Gh\u016bl\" (, \"Testa del/la Gh\u016bl\"), che nell'antica narrativa antropologico-religiosa araba \u00e8 il sovrano dei ghul, cio\u00e8 il peggiore fra tutti i jinn e che, in un noto ciclo mitologico-letterario arabo-islamico, viene sconfitto dal protagonista \u02bfAl\u012b b. Ab\u012b \u1e6c\u0101lib, quarto califfo musulmano che, alla fine di una lunga avventura, lo affronta e gli taglia in due il cranio con la sua famosa spada a due lame, chiamata Dhu l-fiqar.\nBiografia del personaggio.\nRa's al Ghul \u00e8 il potente capo della Lega degli assassini il cui scopo \u00e8 quello di distruggere il male e la corruzione con una macchinosa azione di sterminio e genocidio su zone focali di tutto il pianeta, riedificando l'umanit\u00e0 sulle ceneri di quella vecchia.\nLa sua vita \u00e8 completamente avvolta dal mistero. Nessuno conosce la sua vera et\u00e0, il suo nome di battesimo, o il suo luogo di nascita. L'unico dato certo \u00e8 che Ra's al Ghul ha moltissime centinaia di anni, e che saltuariamente si rigenera grazie al \"pozzo di Lazzaro\", un bagno chimico che lo ringiovanisce, ma che lo rende completamente pazzo nelle quarantotto ore che seguono.\nRa's al Ghul ha una figlia, Talia, che vorrebbe vedere sposare Batman, uomo per il quale nutre un misto di odio e rispetto, e che ritiene un degno avversario. Ra's al Ghul ne conosce l'identit\u00e0 segreta, e lo affronta numerose volte, in quanto Gotham City rappresenta per lui un punto determinante nei suoi piani di \"pulizia dal male\".\nRa's ha cercato diverse volte di fare in modo che Batman si unisse alla sua Lega degli assassini, ritenendolo un degno compagno per l'amata figlia Talia, ma il cavaliere oscuro si \u00e8 sempre rifiutato, sia di aderire sia di sposarsi con Talia. Quest'ultima, infatti, \u00e8 costantemente combattuta tra la lealt\u00e0 verso suo padre e l'amore per l'uomo pipistrello, e spesso si \u00e8 trovata costretta a schierarsi sia con l'uno che con l'altro. Nonostante questo, da una relazione tra Batman e Talia nacque Damian, ragazzo cresciuto e addestrato in gran segreto, mentre Bruce viene tenuto all'oscuro della sua esistenza.\n\"Contagio\" e \"Eredit\u00e0\".\nCome rimedio per \"il male dell'umanit\u00e0\", Ra's al Ghul fece in modo di diffondere per la Terra un potente virus, un ceppo modificato di Ebola, che mise in ginocchio Gotham City, ma che Batman riusc\u00ec a contenere. In seguito Ra's decise di allearsi con Bane, scegliendolo inoltre come nuovo erede al posto dell'Uomo Pipistrello, ma anche in questo caso la minaccia fu scongiurata.\n\"La morte e le vergini (Death and the Maidens)\".\nRa's ha anche un'altra figlia, Nyssa Raatko, desiderosa di vendicarsi del padre poich\u00e9 aveva vissuto la tragedia dei lager nazisti perdendo la famiglia, senza che il padre la aiutasse. Nyssa mette in atto il suo piano di vendetta col rapimento di Talia Head: quest'ultima viene condannata ad una serie di torture a non finire da parte della sorella, viene uccisa e poi resuscitata attraverso un Pozzo di Lazzaro. Nel mentre Ra's al Ghul, morente, fa al Cavaliere Oscuro una generosa offerta: un Pozzo di Lazzaro in cambio di poter rivedere Thomas e Martha Wayne.\nUna volta conosciuta la verit\u00e0 sui trascorsi di Ra's Al Ghul che hanno dato vita alla tragedia di Nyssa, Talia Head d\u00e0 il suo appoggio alla sorella, la quale viene riconosciuta dalla Setta degli Assassini come la nuova \"Testa del Demone\".\nQuando il corpo di Ra's risulta ferito e non pi\u00f9 in grado di guarire, egli decide di trasferire la sua coscienza nel corpo del nipote Damian. Quest'ultimo per\u00f2, con indosso un costume da Robin, scappa e si reca in cerca d'aiuto dal padre. Fallito il tentativo di possedere il corpo di Damian, l'anima di Ra's vive nel corpo del suo servitore, lo Spettro Bianco, che in realt\u00e0 \u00e8 Dusan, figlio biologico di Ra's mai riconosciuto. Infine, ritornato a Gotham viene rinchiuso ad Arkham da Batman che lo aveva precedentemente combattuto nel palazzo che aveva acquistato.\n\"Dark Nights\".\nEssendo uno degli esseri pi\u00f9 longevi della Terra, Ra's al Ghul entra di diritto in una cerchia ristretta di immortali (personaggi come Kendra Saunders, Vandal Savage, il mago Shazam ed altri) che tentano da secoli di prevenire la venuta del demone pipistrello Barbatos dall'Universo Oscuro; quando l'arrivo sembra inevitabile, nel concilio Ra's esprime la sua perplessit\u00e0 circa l'intento di deviare l'attenzione di Batman (il mortale che far\u00e0 da porta per Barbatos), ma in privato lui e Savage si accordano con Barbatos e i suoi araldi (7 versioni deformate di Batman provenienti dall'Universo Oscuro) per trovare un posto nel futuro dominio del demone; a tale scopo ostacola Wonder Woman nella ricerca del Cavaliere Oscuro e di Superman.\nPoteri e abilit\u00e0.\nLa peculiare caratteristica di Ra's \u00e8 indubbiamente la longevit\u00e0. Essa gli viene data dal Pozzo di Lazzaro, scavato in specifici punti del pianeta, lungo le linee elettromagnetiche che incrociano la superficie della Terra, e riempito con un mix di misture alchemiche e veleni esotici: questa misteriosa composizione ha il potere di bloccare l'invecchiamento, di curare le ferite, di resuscitare i morti e di aumentare temporaneamente le capacit\u00e0 fisiche a livelli sovrumani, per poi tornare in una condizione psicofisica normale, ma perfetta. Il Pozzo di Lazzaro ha effetti che si dissolvono col passare del tempo, e quindi il personaggio ha bisogno di un uso abituale per mantenere la semi-immortalit\u00e0. L'unico inconveniente dopo l'immersione \u00e8 una follia che s'impossessa di Ra's per quarantotto ore, perci\u00f2, dopo il ringiovanimento egli resta completamente solo, fino al completo recupero dell'equilibrio mentale.\nDotato di un quoziente intellettivo molto elevato e grazie all'esperienza accumulata in secoli di battaglie, Ra's \u00e8 un formidabile stratega e pianificatore (pu\u00f2 pianificare con molti mesi o anni di anticipo). Ha anche accumulato vaste conoscenze e abilit\u00e0 che superano quelle di Batman, che includono investigazione, chimica, fisica, tattiche militari, economia e arti marziali. Ha inoltre acquisito molti contatti internazionali e un'immensa fortuna (Ra's ha riferito di avere pi\u00f9 mezzi a disposizione dello stesso Batman) che gli permette di avere la miglior tecnologia esistente, in particolare nel campo della medicina e della genetica, e vanta un esercito di assassini esperti nelle pi\u00f9 svariate e antiche tecniche di arti marziali. Insieme alle sue capacit\u00e0 e risorse fisiche, Ra's al Ghul ha dimostrato di possedere un certo grado di competenza con il misticismo. Leader altamente capace, \u00e8 il capo indiscutibile della Lega degli assassini, i cui uomini sono disposti a sacrificarsi per lui. \u00c8 molto abile nell'arte dell'inganno e anche un multilingue: parla arabo, francese, greco, latino, inglese, italiano, spagnolo, tedesco, giapponese, mandarino, pi\u00f9 lingue indiane e forse altro.\nInoltre \u00e8 un eccellente spadaccino, considerato il migliore al mondo (sebbene Batman sia riuscito a batterlo in questa arte pi\u00f9 volte), e un maestro in molte forme di combattimento corpo a corpo e arti marziali, in quanto la sua longevit\u00e0 gli ha permesso di imparare numerosi stili. Quando \u00e8 in combattimento, preferisce usare armi antiche (poich\u00e9 ha avuto pi\u00f9 tempo per padroneggiarle rispetto alle armi pi\u00f9 moderne) e queste armi includono scimitarre, katane, lance, armi inastate, bolas, shuriken, fumogeni ed esplosivi miniaturizzati. \u00c8 anche un mortale tiratore con armi a proiettili e pu\u00f2 lanciare coltelli con precisione.\nPanoramica del personaggio.\nRa\u02bcs al Ghul \u00e8 una mente criminale internazionale il cui obiettivo finale \u00e8 un mondo in perfetto equilibrio ambientale. Non crede nella redenzione: se c'\u00e8 degrado, esso \u00e8 destinato a restare tale. Crede che il modo migliore per raggiungere questo equilibrio sia eliminare la maggior parte dell'umanit\u00e0: la sua missione di distruzione di massa \u00e8 data da una contorta ideologia di annientare il male per creare un nuovo mondo. Ra's di solito cerca di aggredire la popolazione umana del mondo con un'arma biologica, come un virus geneticamente modificato. \u00c8 aiutato in questa ricerca dai Pozzi di Lazzaro, fonti di sostanze chimiche ringiovanenti che riportano in vita i morti e i moribondi; questi pozzi gli hanno concesso una durata di vita di diversi secoli. Considera Batman come il suo pi\u00f9 degno avversario, chiamandolo \"Detective\" per rispetto della sua genialit\u00e0 intellettuale, e ha spesso cercato di fare del Cavaliere Oscuro il suo successore. \u00c8 uno dei pochi criminali nella galleria dei ladri di Batman ad aver dedotto l'identit\u00e0 segreta di Bruce Wayne, ma tace sulla questione per lo stesso senso di rispetto per Batman. Da parte sua, l'opposizione di Batman a Ra\u02bcs \u00e8 complicata sia dal suo rispetto per il genio di al Ghul (ma non dai suoi obiettivi e metodi) sia dalla sua attrazione per sua figlia, Talia, che lei ricambia.\nAltri media.\nVideogiochi.\nRa's al Ghul appare nei seguenti videogiochi:\nBatman Arkham.\nNella serie videoludica \", in originale \u00e8 doppiato da Dee Bradley Baker, mentre in italiano \u00e8 doppiato da Lorenzo Scattorin. Compare in:"}
{"id": "286758", "revid": "2225", "url": "https://it.wikipedia.org/wiki?curid=286758", "title": "Jeff Uomo Fumetto", "text": ""}
{"id": "286759", "revid": "207", "url": "https://it.wikipedia.org/wiki?curid=286759", "title": "Elohim", "text": " \u0114l\u014dh\u012bm () \u00e8 il nome in ebraico biblico della divinit\u00e0 e il titolo del Dio di Israele nell'Antico Testamento. Il termine \u00e8 grammaticalmente un termine plurale.\nNella tradizione cristiana \u00e8 spesso tradotto con \"Dio\" e se riferito a YHWH \u00e8 inteso come il Dio unico di Israele. Viene utilizzato il termine al plurale per riferirsi ad una entit\u00e0 singola per vari motivi. Il principale \u00e8 quello di esaltare la grandezza di Dio, ma \u00e8 anche perch\u00e9 \"Elohim\" significa letteralmente \"Essere sovrannaturale\", quindi nella Bibbia viene usato per indicare \"\"gli angeli\", \"Dio e gli angeli\"\". L'uso alternativo di questo nome e del nome Yahweh nel Pentateuco ha consentito alla \"teoria delle quattro fonti\" di isolare due relati, detti \"fonte \"elohista\"\" e \"fonte \"yahwista\"\", dei quali \u00e8 dedotta la combinazione nella composizione dei cinque libri.\nCon il significato di \"dio, divinit\u00e0\", il nome \u00e8 attribuito anche ad altre divinit\u00e0 individuali, ad esempio Astarte, Moloch, Chemosh e Kos, d\u00e8i nazionali rispettivamente dei Sidoni, degli Ammoniti, dei Moabiti e degli Edomiti. Anche il Sinedrio, Mos\u00e8 e Davide vengono chiamati \"elohim\", in questo caso con il significato di \"legislatore\".\nAl termine sono poi attribuiti vari altri significati nei seguenti passi: , , e nel frammento 11Q13 dei Rotoli di Qumran.\nEtimologia.\nGli studiosi non sono concordi sull'etimologia di questo termine ripetuto quasi 2600 volte nella Bibbia. Il \"Dictionary of Deities and Demons in the Bible (Dizionario delle divinit\u00e0 e demoni nella Bibbia)\" definisce \"elohim\" quale plurale di \"eloah\", forma estesa del nome comune semitico \"'il\" (\u02be\u0113l). Contiene l'aggiunta di una \"heh\" come terza radicale (triconsonantica) della radice biconsonantica. I dibattiti sull'etimologia di \"elohim\" si basano essenzialmente su questa espansione. Una possibile parola imparentata, al di fuori dell'ebraico, si trova nell'ugaritico \"\u02belhm\", nell'aramaico biblico \"\" e successivamente nel siriaco \"Alaha\" \"Dio\", in arabo \"\u02beil\u0101h\" \"dio, deit\u00e0\" (o \"Allah\" come \"Il Dio [unico]\").\n\"El\" (la base della radice estesa \"\u02belh\") deriva usualmente da una radice che significa \"essere forte\" e/o \"stare davanti\".\nReligione cananea.\nLa parola \"el\" (singolare) \u00e8 un termine standard per \"dio\" in altre lingue semitiche correlate, tra cui la lingua ugaritica.\nNel ciclo ugaritico di Baal si legge dei \"settanta figli di Asherah\". Ciascun \"figlio di dio\" si riteneva fosse la divinit\u00e0 originatrice di un popolo particolare (\"Keilschrift Texte aus Ugarit\" 2 1.4.VI.46). Un collegamento a questo mito si ritrova in Genesi, in cui si descrivono i \"figli di Dio\" che giacciono con le \"figlie degli uomini\" ().\nElohista.\n\"Elohim\" ricorre frequentemente in tutti i testi tramandati della Torah. In alcuni casi (per esempio, : \"...\"Elohim\" lo chiam\u00f2 di mezzo al roveto e disse...\"), ha funzione di nome singolare nella grammatica ebraica e generalmente si considera che denoti il Dio unico di Israele. In altri casi, \"elohim\" funziona come plurale comune della parola \"elohah\" e si riferisce alla nozione politeistica di divinit\u00e0 multiple (per esempio : \"Non avrai altri d\u00e8i di fronte a me.\").\nLa scelta della parola o parole per indicare Dio varia nella Bibbia ebraica (\"Tanakh\"). Secondo l'ipotesi documentale queste variazioni sono la prova di diversi testi di partenza: \"elohim\" \u00e8 usato come nome di Dio nella fonte Elohista (E) e nella fonte Sacerdotale (P), mentre Yahweh \u00e8 usato nella tradizione jahvista (J). La critica delle forme asserisce che la differenza dei nomi potrebbe essere il risultato di origini geografiche; le fonti P ed E potrebbero provenire dal nord e J dal sud. Ci potrebbe inoltre essere un punto teologico, affermato dalle fonti Elohista e Sacerdotale, che Dio non ha rivelato il suo nome, Yahweh, a nessuno prima del tempo di Mos\u00e8, sebbene alcuni studiosi affermino che la fonte Jahvista fosse a conoscenza dei libri profetici sin dai secoli VII e VIII a.E.V..\nMentre la fonte Jahvista presenta un Dio antropomorfo che poteva camminare nel Giardino dell'Eden in cerca di Adamo ed Eva, la fonte Elohista rende Elohim pi\u00f9 distante e coinvolge frequentemente gli angeli. Ad esempio, \u00e8 la versione Elohista del racconto della Scala di Giacobbe che presenta una scala di angeli con Elohim in alto, mentre nel racconto Jahvista \u00e8 solo un sogno in cui Yahweh \u00e8 semplicemente al di sopra del luogo, senza scala o angeli. Allo stesso modo, il racconto elohista descrive Giacobbe veramente in lotta con Dio ()\nL'ipotesi documentale classica sviluppata nel XIX secolo presupponeva che le porzioni elohiste della Torah fossero state composte nel IX secolo a.E.V. (cio\u00e8 durante il primo periodo del Regno di Giuda). Questo \u00e8 ben lungi dall'essere universalmente accettato oggi, in quanto vi \u00e8 prova di una successiva \"redazione elohista\" (giudaismo postesilico) durante il V secolo a.E.V., il che rende difficile determinare se un dato brano \u00e8 \"elohista\" in origine, o solo a seguito di una tarda redazione.\nBibbia ebraica.\nLa parola \"elohim\" ricorre pi\u00f9 di 2.500 volte nella Bibbia ebraica, con significati che vanno da \"dio\" in senso generale (come in , dove descrive \"gli d\u00e8i d'Egitto\"), ad un dio specifico (per esempio in , dove descrive Camos \"dio dei Moabiti\", o ai frequenti riferimenti a Yahweh quale \"elohim\" di Israele), a demoni, serafini e altri esseri soprannaturali, agli spiriti dei morti fatti evocare da Re Saul in e persino a re e profeti (per es. ). La frase \"bene elohim\", usualmente tradotta \"figli degli d\u00e8i\", ha un parallelo esatto nei testi ugaritici e fenici per riferirsi al concilio degli d\u00e8i.\n\"Elohim\" occupa il settimo rango su dieci, nella famosa gerarchia angelica ebraica del rinomato rabbino e filosofo medievale Maimonide. Maimonide afferma: \"Devo premettere che ogni ebreo [ora] sa che il termine \"elohim\" \u00e8 un omonimo e denota Dio, gli angeli, i giudici e i sovrani delle nazioni...\"\nGrammatica\u00a0\u2013 singolare o plurale.\nLetteralmente \u00e8 il plurale di El (ebraico \u05d0\u05dc, greco \u1f1c\u03bb) o Eli, in accadico Ilu \ud808\udc2d (sumero An) con il suffisso ebraico \"-im\" che indica un plurale maschile, che significa \"individuo che sta sopra\" quindi linguisticamente significa \"individui superiori\". Tuttavia con \"elohim\" la costruzione \u00e8 grammaticalmente al singolare, (cio\u00e8 regge un verbo o aggettivo singolari) quando si riferisce al Dio ebraico, ma grammaticalmente al plurale (cio\u00e8 reggendo un verbo o aggettivo plurali) quando usato per divinit\u00e0 pagane (; ). Il fenomeno \u00e8 definito \"plurale astratto concretizzato\".. Da notare che anche gli esseri umani possono avere nomi che finiscono al plurale, come \"Efraim\", figlio di Giuseppe.\nIl nome plurale.\nL'interpretazione per cui il nome sarebbe plurale lo collega per alcuni studiosi al nome singolare \"El\", che presso i pastori proto-semiti indicava l'Ente Supremo che \u00e8 nei cieli e si rendeva con desinenza nelle forme \"Elum\" o \"Ilum\". Altre teorie vogliono invece il termine come forma plurale di \"Elohah\" (\u05d0\u05dc\u05d5\u05d4), oppure di \"alah\" (timore).\nL'idea di pluralit\u00e0 del nome di Dio ha prodotto interrogativi circa una eventuale ipotesi di senso politeista, ma quando \u00e8 usato con significato di Dio il nome \u00e8 preceduto da articolo e guarnito di verbi e aggettivi singolari; in ogni caso agli Ebrei fu vietato l'uso di questo nome, ad evitare rischi di contaminazioni con il politeismo degli Dei romani.\nQuando usato con verbi e aggettivi al plurale \"elohim\" \u00e8 usualmente plurale, \"d\u00e8i\" o \"potenze\". Generalmente si pensa che \"elohim\" sia una forma derivata da \"eloah\", a sua volta una forma espansa del sostantivo semitico \"il\" (in ebraico: \u05d0\u05b5\u05dc, \"\u02be\u0113l\"). Con verbi al plurale la parola \u00e8 anche usata come vero plurale nel significato di \"d\u00e8i\", per esempio quelli egizi in . Fanno eccezione alcuni passi della Genesi, dell'Esodo, di Samuele e dei Salmi in cui \"elohim\" viene generalmente tradotto con \"Dio\" nonostante sia seguito da un verbo coniugato al plurale. I nomi correlati \"elohah\" (in ebraico: \u05d0\u05dc\u05d5\u05d4) e \"el\" (in ebraico: \u05d0\u05b5\u05dc) sono usati sia come nomi propri che come generici, nel qual caso sono intercambiabili con \"elohim\". In altri passi \"elohim\" viene tradizionalmente tradotto con \"angeli\" ( e, con riferimento allo spettro di Samuele, in ), nonostante tale significato non sia filologicamente fondato. In Esodo \"elohim\" viene anche attribuito come titolo vicariale a Mos\u00e8 (4:16; 7:1)\nLo studioso statunitense Mark S. Smith afferma che la nozione di divinit\u00e0 sub\u00ec cambiamenti radicali lungo tutto il periodo della prima identit\u00e0 israelita: re-interpretazione degli d\u00e8i del primo periodo storicamente registrato come il primo \"dio nazionale\" della monolatria, come emerso nel VII e VI secolo a.E.V. nel Regno di Giuda e durante la cattivit\u00e0 babilonese, e in seguito in termini di monoteismo con l'apparire dell'Ebraismo rabbinico nel II secolo d.C. Una versione differente \u00e8 stata data dallo storico Morton Smith. Nonostante la fine in \"-im\" comune a molti nomi plurali maschili ebraici, la parola quando riferita al Nome di Dio \u00e8 grammaticalmente singolare e regge il verbo al singolare nella Bibbia ebraica (\"Tanakh\").\nIl termine \u00e8 affine alla forma \u00b4-\"l-h-m\" trovata nell'ugaritico, dove viene utilizzata per indicare i re morti e divinizzati. L'uso del termine \"elohim\" nel tardo testo ebraico implica una visione che sia almeno monolatrista al momento della scrittura e tale uso (al singolare), come titolo proprio della divinit\u00e0 suprema, non \u00e8 generalmente considerato sinonimo del termine \"elohim\", \"d\u00e8i\" (plurale, sostantivo semplice). La grammatica ebraica consente questa forma nominalmente plurale a significare \"Egli \u00e8 la potenza (singolare) sopra le potenze (plurale)\", o grossomodo \"Dio degli d\u00e8i\". Il rinomato studioso rabbinico Maimonide scrisse che i vari altri usi sono comunemente intesi come omonimi. La forma plurale terminante in \"-im\" pu\u00f2 essere intesa anche come astrazione, vedi la parola ebraica \"chayyim\" (\"vita\") o \"betulim\" (\"verginit\u00e0\"). Se inteso in questo modo, \"elohim\" significa \"divinit\u00e0\" o \"deit\u00e0\".\nStudiando la lingua ebraica ci si trova presto di fronte a dei plurali particolari, sui quali le grammatiche elementari dicono poco.\nDice in proposito il che l'uso del plurale mette innanzitutto l'accento su ci\u00f2 che gli enti cos\u00ec designati hanno o sono in comune, e non sulla loro numerosit\u00e0.\nQuesto spiega perch\u00e9, ad esempio, accada che il singolare designi il sostantivo concreto, ed il plurale la categoria astratta.\n\"Elohim\", uno dei nomi di Dio, \u00e8 considerato uno di questi casi.\nInfatti, quando la parola si riferisce al Dio d'Israele, \u00e8 il pi\u00f9 delle volte concordata con aggettivi al singolare (es.: \"Elohim tzaddiq\", il Dio giusto, Salmo 7:10); non mancano le eccezioni, che il Gesenius ritiene comunque spiegabili.\n\"Elohim\" quindi non significherebbe dunque semplicemente \"Dio\" o \"Dei\", ma \"Divinita'\", un po' come l'inglese \"God head\" e il latino \"Numen\".\nAllo stesso modo si pu\u00f2 considerare \"Adonay\" quando sostituisce il \"Nome Ineffabile\": grammaticalmente \u00e8 un plurale, ma il senso \u00e8 singolare: \"Mia Signoria\". Il plurale non indica solo astrazione, ma anche estensione o durata.\nQuesto spiega, per il Gesenius, perch\u00e9 mai sostantivi che indicano grandi superfici, come \"shamayim\" (cielo) e \"mayim\" (acqua), in ebraico siano al plurale. In realt\u00e0 la desinenza \"im\" non designa unicamente il genere plurale maschile, difatti, la capitale di Israele \u00e8 traslitterata come \"Yerushalayim\" in quanto \"pluralis excellentiae\" \u2013 simile al plurale maiestatico \u2013 usato per enfatizzare l'importanza del termine.\nMa anche superfici pi\u00f9 piccole meritano questo trattamento: \"panim\" (viso), \"tzawarim\" (nuca), \"achorim\" (schiena), sono plurali in ebraico.\nUn incrocio tra astrazione ed estensione si ha nei plurali, \"maamaqqim\" (profondit\u00e0), e \"merchaqqim\" (distanza); ma il caso pi\u00f9 interessante \u00e8 quando dallo spazio si passa al tempo:\n\"Olamim\" (Eternit\u00e0) \u00e8 per il Gesenius un plurale di durata.\nElohim \u00e8 quindi grammaticalmente un plurale accrescitivo che, in ebraico, indica la massima espressione di un concetto. Elohim pertanto non indica una pluralit\u00e0 di dei ma il Dio per eccellenza.\nIn alcuni rari casi il Tetragramma si deve pronunciare proprio \"Elohim\".\nIl nome viene definito un plurale di astrazione ovvero di intensit\u00e0, una definizione pi\u00f9 corretta \u00e8 quella del Burnett: plurale astratto concretizzato. Questo particolare plurale con senso singolare si riscontra anche per altri termini. Nella letteratura extrabiblica abbiamo casi paralleli dell'uso al plurale dell'accadico \"ilanu\" con significato singolare. Tale uso viene confermato dalle \"lettere di Tell-el-Amarnah\", dove il faraone \u00e8 designato come \"ilani-ia\" (lett. \u00abmiei dei\u00bb).\nIn alcuni passi dell'Antico Testamento \u00e8 presente la forma plurale (anche come pronome), ad esempio:\n\"Elohim\" con verbi al plurale.\nIl nome \"elohim\" \u00e8 usato con un verbo plurale in . La Strega di Endor, negromante, evoca lo spirito di Samuele e dice a Saul di aver visto \"essere divino\" (elohim) salire (\"olim\" \u05e2\u05b9\u05dc\u05b4\u05d9\u05dd, verbo plurale) dalla terra.\nIn Abramo, davanti al re filisteo politeista Abimelech, dice che \"gli d\u00e8i (elohim) mi hanno fatto (verbo plurale) errare lungi dalla casa di mio padre\". La Septuaginta (\"LXX\") greca e la maggior parte delle versioni italiane lo traducono \"Dio mi ha fatto/fece\", forse per evitare l'insinuazione di Abramo che si rimetta alle credenze politeiste di Abimelech.\nDio d'Israele, con verbo singolare.\nNella Bibbia ebraica \"elohim\", quando significa Dio d'Israele, \u00e8 di solito grammaticalmente al singolare. In abbiamo un connubio di entrambe le forme(singolare prima e plurale poi): \"E Dio disse: 'Facciamo (plurale) l'uomo a nostra immagine, a nostra somiglianza'.\" L'orientalista Wilhelm Gesenius (1786\u20131842) e altri grammatici ebraisti tradizionalmente lo descrivono come \"pluralis excellentiae\" (plurale d'eccellenza), che \u00e8 simile al \"pluralis majestatis\" (plurale maiestatico, o il \"Noi reale\"). Altro esempio di \"pluralis excellentiae\" quale usanza ebraica di esprimere la grandezza di qualcosa pluralizzandone il nome \u00e8 la bestia Behemoth (\u05d1\u05d4\u05de\u05d5\u05ea), derivato dalla forma plurale dell'ebraico \u05d1\u05d4\u05de\u05d4 (\"b\u0259h\u0113m\u0101h\" - \"animale\").\nGesenius commenta che \"Elohim\" singolare deve essere distinto da \"elohim\" (d\u00e8i) al plurale e asserisce che:\nEsistono alcune eccezioni alla regola che \"elohim\" venga accordato al singolare quando ci si riferisce al Dio d'Israele, tra cui ; e e in particolare l'epiteto del \"Dio vivente\" ( ecc.), che \u00e8 costruito con l'aggettivo al plurale, e\"lohim hayiym\" , ma regge comunque verbi al singolare. Nelle traduzioni della Septuaginta (\"LXX\") e del Nuovo Testamento \"elohim\" viene dato al singolare con il greco \u1f41 \u03b8\u03b5\u1f78\u03c2 anche in questi casi e le traduzioni moderne seguono l'esempio nel dare \"Dio\" al singolare. Il Pentateuco samaritano ha omesso alcune di queste eccezioni.\nAngeli e giudici.\nNel cristianesimo, dopo che papa Gregorio II ebbe ridotto a nove gli ordini gerarchici che gli ebrei enumeravano a dieci, gli \"Elohim\" saranno conosciuti anche come il coro angelico delle Potest\u00e0. In alcuni passi della Septuaginta (\"LXX\"), del resto, l'ebraico \"elohim\" col verbo plurale, o in contesto plurale implicito, veniva reso con \"angeloi\" (\"angeli\") o \"pros to kriterion tou Theou\" (\"davanti al giudizio di Dio\"). Questi passi vennero poi messi prima in latino nel Vulgata, poi in italiano con \"angeli\" e \"giudici\" rispettivamente. Da qui il risultato che per esempio fa mettere a James Strong (nella sua \"Concordanza\") \"angeli\" e \"giudici\" quali possibili significati di \"elohim\" con verbo al plurale; lo stesso vale per molte altre opere di riferimento dei secoli XVII-XX. Sia il \"Dizionario Ebraico\" di Gesenius che quello di \"Brown-Driver-Briggs\" elencano sia angeli che giudici come possibili significati alternativi di \"elohim\" con verbi e aggettivi plurali. Tuttavia il semitista Cyrus Gordon pot\u00e9 dimostrare che il significato \"giudice\" \u00e8 inesistente in ebraico biblico.\nL'affidabilit\u00e0 della traduzione dei \"Settanta\" in questa materia \u00e8 stata contestata da Gesenius e dal teologo tedesco Ernst Wilhelm Hengstenberg (1802\u20131869). Nel caso di Gesenius, egli elenca il significato senza esserne d'accordo. Hengstenberg affermava che il testo del Tanakh non usa mai \"elohim\" per riferirsi ad \"angeli\", ma che i traduttori della Septuaginta rifiutano i riferimenti a \"d\u00e8i\" nei versetti e li modificano in \"angeli.\"\nIl Nuovo Testamento greco (NT) cita in Ebrei , dove il NT greco presenta \"\u1f00\u03b3\u03b3\u03ad\u03bb\u03bf\u03c5\u03c2\" (\"angelous\") in v. 7, citando (8:6 nei LXX), che presenta \"\u1f00\u03b3\u03b3\u03ad\u03bb\u03bf\u03c5\u03c2\" anche in una versione del Septuaginta greco. Nella versione italiana, \"elohim\" \u00e8 tradotto con \"angeli\" solo nel Salmo \nLa versione di Re Giacomo (KJV) e saltuariamente le versioni italiane traducono \"elohim\" con \"giudici\" in (in come alternativa a \"Dio\" in nota) e due volte in (in nelle note in alcune edizioni).\nLetture ambigue.\nA volte, quando \"elohim\" appare come referente o complemento oggetto (cio\u00e8, non come soggettivo) di una frase e senza alcun accompagnamento di verbo o aggettivo per indicare pluralit\u00e0, pu\u00f2 essere grammaticalmente non chiaro se si intenda d\u00e8i plurale o Dio al singolare. Un esempio \u00e8 il Salmo dove \"Eppure l'hai fatto poco meno d[egl]i elohim\" \u00e8 ambiguo sul fatto se si intenda \"inferiore rispetto agli d\u00e8i\" o \"inferiore a Dio\". La Septuaginta lo legge come \"d\u00e8i\" e poi \"corregge\" la traduzione in \"angeli\", lettura che \u00e8 ripresa dal Nuovo Testamento in : \"Per\u00f2 quel Ges\u00f9, che fu fatto di poco inferiore agli angeli, lo vediamo ora coronato di gloria e di onore a causa della morte che ha sofferto, perch\u00e9 per la grazia di Dio egli provasse la morte a vantaggio di tutti.\"\nAltri plurali-singolari nell'ebraico biblico.\nLa lingua ebraica ha diversi nomi che terminano in \"-im\" (plurale maschile) e \"-oth\" (plurale femminile) che tuttavia reggono verbi, aggettivi e pronomi al singolare. Per esempio \"Ba'alim\" \"proprietario/possessore\": \"Egli \u00e8 signore (singolare) anche su qualunque di quelle cose che egli possiede, che sono signorili (plurale).\"\nLa Scala di Giacobbe e gli \"d\u00e8i furono rivelati\" (plurale).\nNei versetti seguenti \"elohim\" \u00e8 stato tradotto con Dio al singolare (per es., anche in inglese su KJV), sebbene fosse accompagnato da verbi al plurale ed altri termini grammaticali plurali:\nQui il verbo ebraico \"rivelato\" \u00e8 plurale, quindi: \"gli-d\u00e8i furono rivelati\". Una nota della Bibbia NET ammonisce che la Versione Autorizzata traduce erroneamente: \"Dio gli apparve\". Questa \u00e8 una di quelle volte in cui la Bibbia usa verbi plurali col nome \"elohim\".\nIl Concilio Divino di Elohim.\n Dio si alza nell'assemblea divina, giudica in mezzo agli d\u00e8i.\n Io ho detto: \"Voi siete d\u00e8i, siete tutti figli dell'Altissimo\".\n Eppure morirete come ogni uomo, cadrete come tutti i potenti. \nMarti Steussy nel suo \"Chalice Introduction to the Old Testament\" annota: \u201cIl primo versetto di : 'Dio si alza nel concilio divino'. Qui elohim ha un verbo al singolare e chiaramente si riferisce a Dio. Ma nel versetto 6 del Salmo, Dio dice agli altri membri del concilio, \u2018Voi (plurale) siete elohim.' Qui elohim deve necessariamente significare d\u00e8i.\u201d\nLo studioso biblico statunitense Mark Smith, riferendosi allo stesso salmo, nel suo \"God in Translation\" afferma: \u201cQuesto salmo presenta una scena di d\u00e8i che si riuniscono in un concilio divino... Elohim sta nel concilio di El. Tra gli elohim Egli pronuncia il Suo giudizio:...\u201d\nIn \"Hulsean Lectures\", H. M. Stephenson esamina l'argomentazione di Ges\u00f9 in sul Salmo 82. (In risposta all'accusa di blasfemia Ges\u00f9 rispose:) \"Non \u00e8 forse scritto nella vostra Legge: Io ho detto: voi siete d\u00e8i? Ora, se essa ha chiamato d\u00e8i coloro ai quali fu rivolta la parola di Dio (e la Scrittura non pu\u00f2 essere annullata), a colui che il Padre ha consacrato e mandato nel mondo, voi dite: Tu bestemmi, perch\u00e9 ho detto: Sono Figlio di Dio?\" \u2013 \"Allora qual \u00e8 la forza di questa citazione 'Io ho detto: voi siete d\u00e8i'? \u00c8 dal salmo di Asaf che inizia 'Elohim si alza nell'assemblea divina. Giudica in mezzo agli elohim.'\"\nFigli di Dio.\nLa parola ebraica corrispondente a figlio \u00e8 \"ben\"; il plurale \u00e8 \"benim\" (con la forma di \"status constructus\" \"benei\"). Il termine ebraico \"benei elohim\" (\"figli di Dio\" o \"figli degli d\u00e8i\") in si confronta con l'uso di \"figli degli d\u00e8i\" (ugaritico \"b'n il\") figli di El nella mitologia ugaritica. Lo storico olandese Karel van der Toorn asserisce che gli d\u00e8i possono essere citati collettivamente come \"bene elim\", \"bene elyon\", o \"bene elohim\".\nNella tradizione ebraica, il versetto della Torah che fu il grido di battaglia dei Maccabei (\"Machabi\", \u05de\u05e7\u05d1\u05d9\u05dd), \"M\"i\" ch\"amocha\" b\"a'elim\" Y\"HWH\"\" (\"Chi \u00e8 come te fra gli d\u00e8i, HaShem!\"), \u00e8 un acronimo di \"Machabi\" e anche un acronimo di \"M\"atityahu\" K\"ohen\" b\"en\" Y\"ochanan\"\". Il versetto correlato della Torah, \"La canzone del Mare di Mos\u00e8 e dei Figli di Israele\", fa riferimento a \"elim\", ma pi\u00f9 con una nozione mondana di forze naturali, di potenza, di guerra e poteri sovrani.\nMovimenti religiosi.\nSecondo il movimento raeliano, gli Elohim sarebbero degli extraterrestri che avrebbero dato origine alla vita sulla Terra. Secondo questi credenti, gli Elohim ritorneranno sulla Terra quando verr\u00e0 loro costruita un'ambasciata (entro il 2035).\nPer la Chiesa di Ges\u00f9 Cristo dei santi degli ultimi giorni, Elohim \u00e8 Dio Padre: Elohim non \u00e8 Ges\u00f9 Cristo o il Signore, ma letteralmente il padre del Messia.\nIpotesi alternative.\nAlcuni studiosi quali Zecharia Sitchin e Mauro Biglino hanno proposto una lettura letterale della Bibbia per la quale non si chiede di proporre traduzioni \"ad hoc\" del termine Elohim e di altri termini. Secondo queste letture gli Elohim sarebbero individui di provenienza sconosciuta e non identificata, ma dotati di tecnologie simili alle nostre. In particolare Yahweh, cos\u00ec come gli altri El citati nella Bibbia quali Chemosh, Baal, Astarte, farebbero tutti parte di un medesimo gruppo/famiglia degli Elohim con a capo Elyon. L'interpretazione \u00e8 suggestiva in quanto in alcuni brani risulta una dialettica tra gli Elohim e Yahweh stesso come in Genesi 7:16, Salmi 82:6-7, Deuteronomio 32:8-10, naturalmente quando letti nella versione Ebraica Interlineare.\nSecondo Rudolf Steiner gli Elohim sarebbero degli Spiriti della forma che inviano la loro luce sulla terra, fanno parte delle Potest\u00e0 o Spiriti della forma e sono retti dal Cristo, il pi\u00f9 elevato degli Elohim, ma che fa parte della Trinit\u00e0."}
{"id": "286762", "revid": "125776600", "url": "https://it.wikipedia.org/wiki?curid=286762", "title": "Spaventapasseri (DC Comics)", "text": "Spaventapasseri (\"Scarecrow\"), il cui vero nome \u00e8 Jonathan Crane, \u00e8 un personaggio immaginario dei fumetti creato da Bill Finger (testi) e Bob Kane (disegni) nel 1941, pubblicato dalla DC Comics. In Italia \u00e8 noto anche come \"Spauracchio\".\n\u00c8 un supercriminale avversario di Batman, apparso per la prima volta sul n. 3 di \"World's Finest Comics\" vol. 1 (autunno 1941). In quegli anni il personaggio fece solo un'altra comparsa e fu ripreso nella \"continuity\" di Batman solo negli anni settanta.\nSi \u00e8 classificato al 58\u00ba posto nella classifica dei pi\u00f9 grandi cattivi nella storia dei fumetti secondo \"IGN\".\nCaratterizzazione.\nAspetto.\nJonathan Crane, quando indossa i panni dell'antagonista di Batman, veste principalmente come un vero e proprio spaventapasseri. Nelle versioni animate, sopra la maschera (creata da un sacco di juta e da lui stesso cucita), indossa un cappello che alle volte copre i capelli di paglia. I pantaloni sono spesso rovinati per rendere meglio l'idea del personaggio ed hanno in genere dei colori tendenti al marrone.\nNel film \"Batman Begins\" Crane \u00e8 uno psichiatra del manicomio di Arkham, che indossa la maschera da spaventapasseri solo quando fa i suoi esperimenti.\nIn \" lo Spaventapasseri ha un design diverso da quelli visti in precedenza negli altri media. La maschera sembra essere pi\u00f9 che un elemento puramente estetico anche una maschera antigas per proteggerlo dalla sua stessa tossina. Inoltre Crane appare con pi\u00f9 pelle scoperta del solito con il ventre e le braccia quasi completamente nude. Il tratto distintivo pi\u00f9 importante per\u00f2 \u00e8 un guanto con delle siringhe ispirato a quello di Freddy Krueger.\nIn \" la sua maschera \u00e8 fusa con la pelle a causa delle ferite provocate da Killer Croc nel primo gioco della saga. Oltre al naso assente e ad un occhio apparentemente cieco, Crane appare pi\u00f9 massiccio rispetto a come era nel primo capitolo ed ha un abbigliamento pi\u00f9 simile a quello che ci si potrebbe aspettare con una giacca lunga marrone ed il resto dei vestiti di marrone scuro. Inoltre indossa varie fialette con la sua tossina, guanti senza dita ed un supporto metallico per la gamba zoppa mantenendo anche il guanto con le siringhe ed il classico cappio alla gola.\nNella serie televisiva \"Gotham\", Jonathan Crane non \u00e8 uno psichiatra ma un paziente di Arkham. \u00c8 mentalmente fragile e ha continue visioni di uno spaventapasseri demoniaco, che lo terrorizzano.\nNel gioco \"LEGO Batman\", lo Spaventapasseri utilizza come mezzo di locomozione un vecchio aereo (che ricorda quello dei fratelli Wright) che gli consente di rilasciare pi\u00f9 facilmente la sua tossina.\nPersonalit\u00e0.\nCrane \u00e8 ossessionato dalla paura e prova un piacere sadico nel spaventare le sue vittime, spesso letteralmente a morte, con la sua tossina. L'esposizione prolungata alla sostanza, tuttavia, gli ha danneggiato il cervello rendendolo quasi incapace di avere paura tranne che di Batman: questo costituisce un grande problema per lui poich\u00e9 la sua dipendenza dalla paura lo spinge a confrontarsi compulsivamente con il Cavaliere oscuro.\nAl contrario di altri nemici di Batman pi\u00f9 improntati allo stereotipo del gangster vero e proprio, Crane non commette i suoi crimini per arricchirsi ma piuttosto come una forma di ricerca per studiare gli effetti della paura sugli esseri umani (nonch\u00e9 per soddisfare i suoi desideri morbosi) usando gli abitanti di Gotham come cavie.\nIn \"Il Dio della Paura\" di Alan Grant, Spaventapasseri sviluppa un complesso divino che lo spinge a creare un enorme ologramma di se stesso che proietta contro il cielo, cos\u00ec da essere riconosciuto dai cittadini di Gotham letteralmente come il dio della paura.\nBiografia.\nJonathan Crane \u00e8 stato vittima di bullismo a scuola per la sua somiglianza con Ichabod Crane da \"La leggenda di Sleepy Hollow\", che lo port\u00f2 a diventare amaro e antisociale e anche scatenando la sua ossessione per tutta la vita con la paura e usarla come arma contro gli altri. Nell'ultimo anno, Crane venne umiliato dal bullo della scuola Bo Griggs e rifiutato dalla cheerleader Sherry Squires. Si vendic\u00f2 durante il ballo di fine anno indossando un costume da spaventapasseri e brandendo una pistola nel parcheggio della scuola; nel caos che ne segu\u00ec, Griggs ebbe un incidente d'auto, paralizzandosi e uccidendo Squires. \nL'ossessione di Crane per la paura lo ha portato a diventare uno psicologo, occupando un posto all'Arkham Asylum e conducendo esperimenti che inducono paura sui suoi pazienti. \u00c8 stato anche professore di psicologia all'Universit\u00e0 di Gotham, specializzato nello studio delle fobie. In qualit\u00e0 di professore universitario, Crane fece da mentore a un giovane Thomas Elliot. Perde il lavoro dopo aver sparato con una pistola in un'aula gremita, ferendo accidentalmente uno studente; si vendica uccidendo i professori responsabili del suo licenziamento e diventa un criminale in carriera.\nGolden Age.\nNella sua prima apparizione, in \"World's Finest Comic\" n. 3, il primo crimine dello Spaventapasseri mostrato al pubblico coinvolse un uomo d'affari di nome Frank Kendrick che era stato denunciato da un vecchio socio, Paul Herold. Quando Herold rifiut\u00f2 di cooperare nell'incontro e di ascoltare le sue domande, lo Spaventapasseri lo uccise e ottenne fama. Bruce Wayne, che era il proprietario e l'amministratore fiduciario dell'universit\u00e0, investig\u00f2 nei panni di Batman e scopr\u00ec del comportamento insano di Crane e delle sue forzate dimissioni, portandolo a provare sospetto nei confronti del professore. Nella sua seconda apparizione, lo Spaventapasseri si avvicina al proprietario di un magazzino di nome Dodge proponendogli di svaligiare altri stabilimenti in modo da incrementare le sue vendite. Dopo che Batman e Robin scoprono del piano e interrogano Dodge, lo Spaventapasseri tenta di ucciderlo ma il dinamico duo riesce a catturarlo. Lo Spaventapasseri viene quindi mandato al Penitenziario di Gotham.\nDue anni dopo in \"Detective Comics\" n. 73 lo Spaventapasseri fugge di prigione e forma una gang di criminali. Mentre combatte per tentare di rapinare un vecchio commerciante cinese Batman e Robin intervengono sconfiggendolo di nuovo e mandando lui e la sua gang in prigione. Lo Spaventapasseri non appare dal 1943 al 1955 ma viene rivelato che ha creato una tossina chimica allucinogena che pu\u00f2 evocare le paure di chi la respira. Quando Batman tenta di intervenire lui respira la tossina e ha delle allucinazioni nelle quali tutti i suoi alleati e amici sono scomparsi. Sapendo di non poter sconfiggere Crane, Batman confida che una sua vecchia nemica, Catwoman, lo aiuti a sconfiggerlo e grazie al suo aiuto i due riescono a sconfiggere Crane. Cosa sia successo esattamente allo Spaventapasseri \u00e8 sconosciuto a causa della rivelazione che l'universo di Golden Age era la Terra-2, parte del Multi-universo.\nSilver Age.\nNegli anni '60 della Silver Age dei fumetti, lo Spaventapasseri viene usato come uno dei maggiori antagonisti di Batman. Lui \u00e8 un frequente membro della Injustice Gang. Ironicamente, nella versione di Terra-1, Crane ha una grande paura degli uccelli anche se ha come animale domestico una gazza. Inoltre ha anche un corvo che ha chiamato Nightmare.\nPost-Crisis e versione della Modern Age.\nA seguito del crossover \"Crisi sulle Terre infinite\", la storia delle origini di Crane viene rivelata nel romanzo grafico \"Batman/Scarecrow\" n. 1, parte della continuity di \"Batman:Anno 1\". Nel romanzo Crane diventa ossessionato dalla paura e dalla vendetta dovuta agli atti di bullismo subiti durante l'infanzia e l'adolescenza a causa della sua corporatura smilza e della sua voglia di studiare. Lui commette il suo primo omicidio all'et\u00e0 di 18 anni brandendo un'arma da fuoco nel parcheggio della sua scuola superiore durante il ballo di fine anno. Vestito da spaventapasseri, Crane causa un grave incidente d'auto al bullo della scuola, Bo Griggs, e alla sua fidanzata, Sherry Squires, che lo aveva rifiutato facendo rimanere Griggs paralizzato e uccidendo Sherry. Dopo questo avvenimento, Crane scopre un grande piacere nello spaventare le persone letteralmente a morte. Tempo dopo lui diventa un professore all'Universit\u00e0 di Gotham City e si specializza nella psicologia della paura. Qui lui non viene licenziato a causa dell'episodio dell'incidente ma a causa del fatto che ferisce un suo studente. Dopo di ci\u00f2, lui uccide i reggenti che lo hanno licenziato e inizia una carriera criminale. Si trasferisce poi all'Arkham Asylum e diventa uno psichiatra. L\u00ec conduce diversi esperimenti sulla paura con i propri pazienti come cavie. Assume l'identit\u00e0 di \"Spaventapasseri\", nomignolo che i bulli gli davano sempre, come una parte della sua vendetta. \"Batman/Scarecrow\" n. 1 (2005), espande ulteriormente le origini dello Spaventapasseri. Le storie spiegano che Crane \u00e8 un figlio illegittimo e soffre di abusi da parte di una fanatica religiosa: sua nonna. Il padre se ne va di casa ancor prima della sua nascita e sua madre non dimostra il minimo affetto per il figlio. Sviluppa subito il gusto per la paura e un'affinit\u00e0 per i corvi quando la nonna lo chiude in una chiesa in rovina piena di uccelli. La storia mostra anche Crane che uccide sua nonna e che viene a sapere della nascita di una bambina da sua madre facendolo sentire molto geloso e spiegando la ragione della sua freddezza. Durante una storia dell'arco narrativo di \"Batman Confidential\" Crane viene mostrato mentre lavora senza costume come psichiatra all'Arkham Asylum e mentre pianifica la restaurazione dell'Arkham si ritrova faccia a faccia con il criminale che diventer\u00e0 Joker.\nNella saga di \"\" lo Spaventapasseri \u00e8 uno dei criminali a fuggire dall'Arkham Asylum dopo che Bane vi fa irruzione. Crane attacca prima uno degli uomini del Joker che gli dice che il suo capo \u00e8 alla ricerca del commissario. Allora lo Spaventapasseri si allea con Joker, e i due prendono il sindaco in ostaggio. Con questo illustre prigioniero, scendono nelle fogne ma l'arrivo di Batman sconvolge i loro piani. Lo Spaventapasseri gli spruzza la sua tossina, certo di spaventarlo a morte, ma l'imprevista reazione rabbiosa del cavaliere oscuro lo fa scendere a pi\u00f9 miti consigli. Terrorizzato, lo Spaventapasseri inonda le fogne, da cui Batman fugge con il sindaco, e cos\u00ec anche Crane e Joker. Pi\u00f9 tardi, nel covo del clown e di Spaventapasseri, Joker colpisce selvaggiamente il complice con una sedia dopo che questo tenta di avvelenarlo. Alla fine \u00e8 rimandato ad Arkham.\nNella saga \"Shadow of Bat\", Spaventapasseri fugge di prigione e rapisce un piccolo gruppo di studenti per terrorizzare la citt\u00e0 mentre si gode il caos. Tuttavia, il successore di Batman, Jean-Paul Valley e Anarky arrivano insieme e riescono a sconfiggere lo Spaventapasseri e a salvare i ragazzi.\nNelle storie scritte da Jeph Loeb, come ' e ' viene mostrato che Crane ha un'inclinazione a cantare filastrocche. Nella storia \"Batman: Nebbia porpora\" Crane viene mostrato mente canto una versione modificata di \"Ding, Dong, la strega \u00e8 morta\" dal Mago di Oz. Crane subisce un maggiore cambiamento nella saga \"Come il corvo vola\" dove mentre lavora con il Pinguino viene trasformato in un mostro. Lo Spaventapasseri si trasforma nello \"Spaventabestie\" nei momenti di grande tensione o per difendersi.\nLo Spaventapasseri si riunisce poi alla Societ\u00e0 segreta dei Supercattivi e prende parte all'assalto ai Segreti 6 ma viene colto in un'esplosione causata da Parademon. Viene visto pi\u00f9 tardi in \"Villains United\" n. 1 vivo e vegeto. Viene anche visto in \"Detective Comic\" n. 820 come una parte di \"Dopo Anno Uno\" dove viene sconfitto da Batman e Robin. Recentemente lo Spaventapasseri ha deciso di non usare pi\u00f9 il suo tipico gas della paura in quanto temeva che gli altri detenuti ad Arkham pensassero che lui fosse niente senza di loro. Invece di affidarsi alla sua formazione di psichiatra lui porta due carcerati al suicidio usando solo parole terrificando apparentemente tutti gli altri detenuti. Dopo aver manipolato le guardie per esser liberato, Crane compie una serie di omicidi terrorizzando Gotham senza usare i suoi espedienti. In \"Green Lantern\" (vol. 3) n. 27 dopo che Laira uccide Amon Sur, figlio del morto Abin Sur e un membro del Sinestro Corps il potere del suo anello giallo tenta di fare di Crane il suo successore all'Arkham Asylum a causa della sua maestria sulla paura, ma viene fermata dalle due Lanterne Verdi Hal Jordan e John Stewart. Sulla copertina di \"Justice League of America\" n. 13 lo Spaventapasseri viene mostrato come un membro dell'Injustice League.\nNella saga \"\" lo Spaventapasseri viene reclutato da Maschera Nera per formare un gruppo di malvagi per conquistare Gotham City. Pi\u00f9 tardi lui aiuta il boss criminale nel produrre una nuova droga chiamata \"Brivido\", cosa che attrae l'attenzione di Oracolo e Batgirl. Lo Spaventapasseri usa il suo gas della paura su Batgirl ma lei si dimostra abbastanza forte da resistere al suo effetto e viene ancora una volta sconfitto ed arrestato. Lo Spaventapasseri appare anche nella quarta edizione della saga \"La notte pi\u00f9 profonda\". La sua immunit\u00e0 alla paura (causata probabilmente dalla sua frequente esposizione al suo gas della paura) lo rende praticamente invincibile alle Lanterne Nere in procinto di invadere. Tuttavia, il suo corrente stato di coraggio ha un grande peso sulla sua sanit\u00e0. Esasperato dalla lunga assenza di Batman, lui desidera sentire la paura esponendosi volontariamente all'armata in arrivo, sapendo che solo Batman lo avrebbe potuto spaventare. Lo Spaventapasseri \u00e8 ora un membro del Sinestro Corps. Quando Ganthet crea duplicati dei sette anelli del corpo delle Lanterne Verdi, lo Spaventapasseri viene scelto dall'anello giallo a causa della sua abilit\u00e0 di infondere grande paura e diventa per un certo tempo membro dei Sinestro Corps. Viene inoltre scelto per essere il Sinestro del Settore-2814. Contento dal fatto di poter provare di nuovo la paura accetta di seguire gli ordini del Sinestro. Per un periodo svolge volentieri i compiti assegnati e aiuta anche contro le Lanterne Nere, attaccando personalmente Mano Nera. La sua gioia dura per\u00f2 poco, perch\u00e9 Lex Luthor, travolto dalla luce arancione dell'avidit\u00e0, gli ruba l'anello giallo.\nQualche tempo dopo gli eventi di \"Nel giorno pi\u00f9 splendente\", lo Spaventapasseri inizia a rapire e uccidere gli universitari stagisti della LexCorp in modo da riottenere il suo anello. Quando Robin e Supergirl tentano di fermare i suoi piani lo Spaventapasseri rilascia una nuova tossina pi\u00f9 potente in grado da avere effetto su un kriptoniano. La tossina fa vedere a Supergirl delle visioni della Lanterna Nera Reactron, ma alla fine riesce a resistere all'illusione e aiuta Robin a sconfiggere lo Spaventapasseri. Viene poi liberato da Arkham quando Deathstroke e i Titani vi fanno irruzione per catturare uno dei detenuti. Lo Spaventapasseri appare brevemente in \"Batman e Robin\" n. 25 dove tenta di ricoprire Gotham con il suo gas, fallendo miseramente\nPoteri e abilit\u00e0.\nGrande stratega e manipolatore, il genio di Crane lo rende la mente criminale pi\u00f9 abile nell'immergersi nella psiche dei suoi avversari attraverso tattiche da incubo.\nIn quanto ex psicologo capo presso l'Arkham Asylum \u00e8 un libro di testo ambulante in disturbi d'ansia e sostanze psicoattive e ha persino condotto ricerche su come la paura sia la forza trainante della vita e sulla psicofisiologia delle fobie, al punto che \u00e8 altamente capace di recitare il nome e la descrizione di quasi tutte le fobie conosciute. Inoltre, grazie alle sue avanzate conoscenze nel campo della psicologia riesce inoltre a sfruttare il linguaggio per determinare le azioni altrui, tanto da aver indotto al suicidio due uomini, e il suo intuito lo rende in grado di capire le debolezze mentali delle persone e sfruttarle a suo vantaggio. Esperto anche in pedagogia, ha conseguito una cattedra alla Gotham State University. Crane esprime anche una passione per la letteratura, citando classici come \"La leggenda di Sleepy Hollow\" e \"Ulisse di Joyce\", dimostrandosi un individuo molto colto e amante della poesia.\n\u00c8 anche un esperto biochimico: il suo pi\u00f9 grande risultato in questo campo \u00e8 la creazione della \"tossina della paura\", prodotta con un misto di sostanze tra cui secrezioni surrenali sintetiche e allucinogeni (un composto organico di rari fiori azzurri nel film \"Batman Begins\") utilizzabile sia in forma gassosa che liquida. La potenza di questa sostanza \u00e8 aumentata esponenzialmente nel corso degli anni e ora \u00e8 addirittura in grado di scatenare attacchi di cuore lasciando la vittima in una psicosi permanente; addirittura, alcune sue versioni si sono rivelate abbastanza forti da influenzare anche le menti di Batman e Superman (anche se, per colpire quest'ultimo, deve mescolarla alla kryptonite). Come nebulizzatore usa spesso uno spruzzatore a mano a forma di teschio umano e cannucce speciali che possono essere spezzate per rilasciarla; la sua maschera serve inoltre per migliorare gli effetti della tossina e per evitare di avvelenare se stesso. \nNonostante la sua corporatura magra Crane non \u00e8 da sottovalutare in uno scontro corpo a corpo: \u00e8 infatti un esperto artista marziale che fa uso di un suo personale stile di combattimento noto come \"danza violenta\" sviluppato durante il suo allenamento nello stile di Kung Fu della Gru Bianca, per il quale a volte brandisce una falce. Come armi utilizza spesso anche attrezzi agricoli come forconi e falci.\nAltri media.\nVideogiochi.\nLo Spaventapasseri appare nei seguenti videogiochi:"}
{"id": "286763", "revid": "430439", "url": "https://it.wikipedia.org/wiki?curid=286763", "title": "Movimento Federativo Radicale", "text": ""}
{"id": "286767", "revid": "1543377", "url": "https://it.wikipedia.org/wiki?curid=286767", "title": "Giuseppe Rippa", "text": "Biografia.\nNato e cresciuto nella zona di Santa Lucia, per molti anni fu uno dei massimi attivisti radicali napoletani ed, assieme al giornalista Nicola Muccillo, fu tra coloro i quali maggiormente contribuirono a fondare la sede di Napoli di Radio Radicale. Vive a Roma dal 1973.\nCandidato alle elezioni del 1979, venne proclamato eletto alla Camera dei deputati come subentrante a Marco Pannella in data 20 novembre 1980. Come deputato svolse un'intensa attivit\u00e0, soprattutto come componente delle commissioni affari interni e trasporti.\nIl 4 novembre 1979, venne eletto segretario del Partito Radicale al termine del XXII Congresso tenutosi al Palazzo dello Sport di Genova, sulla base di una mozione che andava a ricomporre le polemiche scoppiate in seguito all'abbandono del congresso da parte di Pannella e di numerosi altri militanti del partito, partiti per Parigi per manifestare a favore del segretario uscente Jean Fabre, arrestato come obiettore di coscienza.\nDopo una scissione nell'ottobre 1982, fond\u00f2 il Movimento Federativo Radicale.\nIn seguito si \u00e8 dedicato alla direzione del bimestrale politico \"Quaderni Radicali\" e del suo supplemento telematico \"nuova Agenzia Radicale\", di cui ha curato e consentito la pubblicazione fino ad oggi, senza mai ricorrere a sovvenzioni pubbliche e mettendo in gioco anche averi e propriet\u00e0 personali; di entrambe le testate, oltre che direttore, \u00e8 anche il fondatore. \u00c8 giornalista non iscritto all'Ordine , cos\u00ec com'\u00e8, in osservanza dell'articolo 21 della Costituzione che recita: \"Tutti hanno diritto di manifestare liberamente il proprio pensiero con la parola, lo scritto e ogni altro mezzo di diffusione. La stampa non pu\u00f2 essere soggetta ad autorizzazioni o censure ...\".\nA livello politico attualmente \u00e8 segretario dell'Associazione \"Arabi Democratici Liberali\", che ha fondato nel 2006 assieme alla giornalista Anna Mahjar Barducci."}
{"id": "286770", "revid": "1677720", "url": "https://it.wikipedia.org/wiki?curid=286770", "title": "Brendon", "text": "Brendon \u00e8 un personaggio dei fumetti protagonista dell'omonima serie a fumetti creato nel 1998 da Claudio Chiaverotti ed edito dalla Sergio Bonelli Editore con cadenza bimestrale. La serie si interrompe nel 2014 dopo 100 numeri ma la pubblicazione delle avventure del personaggio riprende nel 2016 con volumi annuali.\nBiografia del personaggio.\nSu una Terra futura post-apocalittica, intorno alla met\u00e0 del XXI secolo l'impatto di un meteorite ha riportato il mondo a un nuovo medioevo. Brendon D'Arkness \u00e8 un cavaliere di ventura che ufficialmente agisce dietro compenso ma che spesso si lascia coinvolgere dalle situazioni avverse senza che venga ingaggiato. Ha un carattere duro ma un animo nobile, aiuta gli indifesi senza chiedere nulla in cambio e vive vagando continuamente tra le citt\u00e0 della Nuova Inghilterra, tornando saltuariamente al suo castello decadente abitato da Christopher, una marionetta-robot della Vecchia Era addetto alle faccende domestiche. Anche se generalmente si trova a combattere contro assassini e nomadi del deserto capita spesso che si imbatta in situazioni che tendono al fantasy, all'horror e all'occulto.\nStoria editoriale.\nIl personaggio esord\u00ec in edicola nel giugno 1998 con il primo numero intitolato \"Nato il 31 febbraio\" scritto da Claudio Chiaverotti e disegnato da Massimo Rotundo. La serie si conclude nel 2014 dopo 100 numeri. Dal 2003 annualmente viene pubblicato un numero speciale. Le copertine di questi volumi sono realizzate dal disegnatore dello stesso albo. Nell'agosto 2016 esce lo speciale a colori crossover Brendon &amp; Morgan Lost intitolato \"La mappa delle stelle\".\nLa serie \u00e8 pubblicata all'estero in Serbia da Malagma Comics, in Finlandia dalla Arktinen Banaani e in Turchia da Ozer Sahaf"}
{"id": "286773", "revid": "287204", "url": "https://it.wikipedia.org/wiki?curid=286773", "title": "Sandia National Laboratories", "text": "I Sandia National Laboratories sono due grandi laboratori dell'United States Department of Energy (DOE), che si occupano di questioni di sicurezza nazionale per conto della National Nuclear Security Administration (NNSA). Il loro obiettivo principale \u00e8 sviluppare e testare le componenti non nucleari delle armi nucleari. Il campus principale, di circa 11\u00a0km\u00b2, si trova ad Albuquerque, nel Nuovo Messico, nei pressi della Kirtland Air Force Base. Il secondo campus \u00e8 situato a Livermore, in California, accanto al pi\u00f9 grande Lawrence Livermore National Laboratory.\nObiettivi scientifici.\nLa missione principale dei laboratori Sandia \u00e8 lo sviluppo, la ricerca e la conduzione di test sugli armamenti nucleari statunitensi secondo le indicazioni del governo, dalla progettazione fino allo smantellamento. I compiti comprendono l'efficientamento e il mantenimento in sicurezza dell'armamento nucleare, lo sviluppo di sistemi di controllo e di tecnologie di non proliferazione nucleare, per la sicurezza nucleare internazionale. Vengono studiati anche sistemi di contenimento e riduzione dei rischi dovuti al programma nucleare e tecnologie legate allo smaltimento di scorie e materiali pericolosi. Inoltre si studiano soluzioni connesse con le armi di distruzione di massa, per la non proliferazione di armi di tipo chimico, biologico e radiologico. I Sandia Laboratories studiano inoltre come prevenire, e come eventualmente intervenire, in caso di incidenti catastrofici di ogni tipo.\nI laboratori si occupano anche di ricerca e sviluppo nel settore dell'energia e dell'ambiente, con particolare riferimento alle infrastrutture nazionali. In particolare si studiano le energie alternative e tutta una serie di applicazioni legate all'energia, connesse alla sicurezza e all'immagazzinamento di energia. Inoltre vengono compiute ricerche sulla chimica computazionale, matematica, scienza dei materiali, MEMS, psicologia e scienze cognitive.\nStrumenti e tecnologie.\nSandia ha ospitato il supercomputer ASCI Red, uno dei pi\u00f9 potenti computer del pianeta, che ha raggiunto 1.06 Teraflop nel 1996, restando il computer pi\u00f9 veloce del mondo fino al 2000. Attualmente nei laboratori \u00e8 presente il nuovo supercomputer Red Storm, chiamato anche \"Thor's Hammer\".\nSandia \u00e8 anche la sede del Z machine, il pi\u00f9 grande generatore di raggi X al mondo, progettato per testare i materiali in condizioni di temperatura e pressione estreme. La Z machine \u00e8 stata inizialmente ideata per studiare in laboratorio i processi di fusione nucleare, che avvengono durante l'esplosione di una bomba termonucleare. Successivamente la ricerca si \u00e8 concentrata sul possibile utilizzo della fusione nucleare come fonte di energia elettrica. I dati raccolti vengono utilizzati anche per simulare, con l'aiuto di modelli computerizzati, l'invecchiamento delle armi nucleari, per valutare l'andamento nel tempo della loro affidabilit\u00e0 e sicurezza.\nLa tecnologia LENS (Laser Engineered Net Shaping) \u00e8 una tecnologia di prototipazione rapida sviluppata dai Sandia National Laboratories: consente di fabbricare componenti metallici direttamente da un modello digitale realizzato in CAD, tramite la deposizione di fili o polveri metalliche su substrato.\nLa piattaforma \"ATLAS-I\" (Air Force Weapons Lab Transmission-Line Aircraft Simulator), conosciuta anche come \"Trestle\", ha effettuato test su velivoli dal 1972 al 1991. Si tratta della pi\u00f9 grande struttura laminata in legno e colla al mondo: serviva per condurre test su velivoli, sottoponendoli a scariche elettriche fino a 10 milioni di Volt, per simulare gli effetti di un'esplosione nucleare sulle apparecchiature elettriche ed elettroniche.\nStoria.\nOxnard Field.\nLe origini dei Sandia National Laboratories risalgono al Progetto Manhattan, durante la Seconda guerra mondiale. Prima che gli Stati Uniti entrassero ufficialmente in guerra, vennero affittati terreni nei pressi dell'aeroporto di Albuquerque, in Nuovo Messico. La base, conosciuta come \"Oxnard Field\", era al servizio dell'Esercito e della Marina militare. Nel gennaio 1941 inizi\u00f2 la costruzione di una base aerea militare, alla fine dell'anno venne costituita la \"Bombardier School - Army Advanced Flying School\". L'area venne successivamente rinominata \"Kirtland Camp\", in onore del colonnello Roy S. Kirtland. Durante la Seconda guerra mondiale, le strutture vennero ulteriormente ampliate e \"Kirtland Camp\" serv\u00ec come un importante impianto di formazione dell'Aviazione.\nSandia Base.\nNei mesi che portano allo sviluppo della prima bomba atomica, Robert Oppenheimer, direttore del Los Alamos National Laboratory, e il suo consulente tecnico Hartly Rowe iniziarono la ricerca di un nuovo sito, da utilizzare per la continuazione dello sviluppo delle armi, in particolare nei suoi aspetti non-nucleari. Nel 1945 a Los Alamos venne istituita la \"Divisione \"Z\"\", in onore del direttore \"Jerrold R. Zacharias\", che avrebbe gestito lo sviluppo, i test e l'assemblaggio delle armi per conto del \"Manhattan Engineer District\". Il sito ottimale, una zona sicura per la costruzione di strutture dedicate alla \"Divisione \"Z\"\" venne individuato in \"Oxnard field\". Le operazioni per il trasferimento iniziarono nel luglio 1945, da allora il sito venne indicato come \"Sandia Base\", il nome deriva dalle vicine Sandia Mountains.\nGli scienziati che avevano contribuito alla stressante campagna che port\u00f2 alla costruzione delle prime armi atomiche poterono tornare alle loro occupazioni civili. Un nuovo team di 500 tecnici, all'interno della \"Divisione \"Z\"\", avrebbe proseguito le operazioni di progettazione e assemblaggio di bombe, per formare un arsenale nucleare alla fine della guerra. Alla fine del 1948 il personale impiegato alla \"Sandia Base\" ammontava a circa 1000 unit\u00e0, i cosiddetti \"Sandia Pioneers\". \nGli impiegati impararono ad assemblare le bombe atomiche e impararono come caricarle sui velivoli che le avrebbero trasportate. Nelle esercitazioni vennero usati dei Boeing B-29 Superfortress, gli stessi aerei che avevano trasportato le bombe atomiche su Hiroshima e Nagasaki.\nNel 1948 i \"Pioneers\" effettuarono una serie di test nucleari in atmosfera, nell'ambito dell'Operazione Sandstone, all'Atollo Eniwetok nelle Isole Marshall. I test atmosferici ebbero successo, ma per questioni di logistica, tempo atmosferico e sicurezza, era necessario un sito continentale. Il primo test continentale avvenne al Frenchman Flat, in Nevada, nel gennaio 1951, seguirono 927 test atmosferici e sotterranei, al Nevada Test Site.\nDal giugno 1946, venne utilizzata la \"Salton Sea Test Base\", a circa 60 metri sotto il livello del mare, come terreno per testare le prestazioni balistiche in condizioni atmosferiche dense.\nNel 1954 venne ideata la \"wooden bomb\", una bomba nucleare in grado di restare ferma per anni nei magazzini, che necessitasse di minima manutenzione e di pochissimo tempo di preparazione prima dell'uso.\nNel 1956, venne costruito un campus secondario nel sito di Livermore, California, e nel 1960 la \"Tonopah Test Range\"\u00a0ha sostituito la base di \"Salton Sea\" come campo permanente dei test balistici di Sandia.\nSandia National Laboratories.\nIl laboratorio di Sandia ha operato sotto il controllo dell'Universit\u00e0 della California fino al 1949, quando il presidente Harry S. Truman chiese alla Western Electric, una societ\u00e0 ausiliaria della American Telephone and Telegraph, di assumere le redini del laboratorio, presentandola come \"un'occasione per rendere un servizio di eccezionale interesse nazionale.\" La \"Sandia Corporation\", una consociata interamente di propriet\u00e0 della AT&amp;T Corporation, ha amministrato e gestito il laboratorio fino all'ottobre 1993. Nel 1979 il Congresso degli Stati Uniti ne ha cambiato il nome in Sandia National Laboratories. Attualmente la \"Sandia Corporation\", una consociata interamente controllata dalla Lockheed Martin Corporation, gestisce complessivamente 4 strutture di propriet\u00e0 del governo: il campus principale ad Albuquerque, Nuovo Messico (SNL/NM) con pi\u00f9 di 6600 dipendenti, un secondo campus a Livermore, California (SNL/CA) che conta circa 850 dipendenti, e due sedi minori per i test, Tonopah, Nevada e Kauai, Hawaii.\nVisite istituzionali.\nIl laboratorio di Sandia ha suscitato grande interesse istituzionale, per la sua grande importanza nelle questioni di sicurezza nazionale, numerosi presidenti hanno visitato le strutture nel corso degli anni. Il 7 dicembre 1962, il presidente John F. Kennedy visit\u00f2 la \"Sandia Base\" e tutte le strutture connesse con i test nucleari. Il 17 aprile 1966, il vicepresidente Hubert Humphrey visit\u00f2 i laboratori. Nel 1992 visitarono i laboratori sia il presidente uscente George H. W. Bush che il candidato presidente Bill Clinton."}
{"id": "286774", "revid": "12290", "url": "https://it.wikipedia.org/wiki?curid=286774", "title": "Edward Nigma", "text": ""}
{"id": "286776", "revid": "842", "url": "https://it.wikipedia.org/wiki?curid=286776", "title": "Sandia National Labs", "text": ""}
{"id": "286777", "revid": "729019", "url": "https://it.wikipedia.org/wiki?curid=286777", "title": "Sindrome di Turner", "text": "La sindrome di Turner, nota anche come sindrome di Ullrich-Turner, monosomia X o 45,X, \u00e8 una sindrome legata ad un'anomalia citogenetica e una disgenesia gonadica, in cui in una donna \u00e8 assente, in parte o del tutto, un cromosoma X. La sindrome prende il nome da Henry Turner che nel 1938 la descrisse per la prima volta. \u00c8 invece del 1964 la scoperta che la sindrome trae origine da un'anomalia cromosomica. La condizione \u00e8 principalmente di tipo X0 conseguente ad un errore nel corretto appaiamento dei cromosomi durante la meiosi. I segni e i sintomi variano tra le persone colpite; i pi\u00f9 comuni sono un collo corto e con pterigio (\"pterigium colli\"), attaccatura delle orecchie bassa, bassa attaccatura dei capelli nella parte posteriore del collo, bassa statura e mani e piedi gonfi, sono visti fin dalla nascita.\nIn genere le donne con la sindrome non hanno il ciclo mestruale, non sviluppano le mammelle e non sono in grado di avere figli. Frequentemente si verificano difetti cardiaci, il diabete e una bassa produzione di ormoni tiroidei (ipotiroidismo). La maggior parte delle persone affette dalla condizione ha un quoziente di intelligenza normale; molti, tuttavia, presentano deficit per la visualizzazione spaziale, necessaria per l'applicazione della matematica. Problemi di vista e di udito si verificano pi\u00f9 frequentemente.\nSolitamente la sindrome di Turner non viene trasmessa geneticamente dai genitori a tutta la progenie femminile. Il 2-5% dei soggetti pu\u00f2 concepire, specificamente quelli con mosaicismo 46XX/45X0. Nessun rischio ambientale \u00e8 noto e l'et\u00e0 della madre non gioca alcun ruolo. La sindrome di Turner \u00e8 dovuta ad una anomalia cromosomica in cui \u00e8 mancante o alterata una parte o l'intero di uno dei cromosomi X. Mentre la maggior parte delle persone ha 46 cromosomi nel loro cariotipo, le persone con la sindrome solitamente ne presentano 45. L'anomalia cromosomica pu\u00f2, tuttavia, essere presente solo in alcune cellule e questo caso \u00e8 conosciuto come sindrome di Turner con mosaicismo. In questi casi, i sintomi sono solitamente pi\u00f9 lievi e talvolta nemmeno si verificano tutti. La diagnosi si basa sui segni fisici e test genetici.\nNon \u00e8 nota nessuna cura per la sindrome di Turner. Un corretto trattamento, tuttavia, pu\u00f2 aiutare a gestire i sintomi. Iniezioni dell'ormone della crescita durante l'infanzia, possono aumentarne l'altezza una volta divenuti adulti. La terapia estrogenica sostitutiva pu\u00f2 permettere lo sviluppo delle mammelle e dei fianchi. L'assistenza medica \u00e8 spesso necessaria per gestire altri problemi di salute con i quali la sindrome \u00e8 correlata.\nLa sindrome di Turner si verifica in un caso tra le 2000 e le 5000 femmine nate. Questo dato si verifica circa uguale in tutte le regioni del mondo e in tutte le culture. Le donne con la sindrome di Turner hanno un'aspettativa di vita pi\u00f9 breve, per lo pi\u00f9 a causa dei problemi al cuore e del diabete.\nCause.\nLa sindrome di Turner corrisponde a diverse alterazioni cromosomiali, delle quali la monosomia del cromosoma sessuale X la pi\u00f9 comune. L'incidenza della sindrome \u00e8 di 1 su 2000/2500 femmine nate. Si stima per\u00f2 che il 99% di tutti gli embrioni affetti muoia prima della nascita.\nLa caratteristica normale del cariotipo femminile \u00e8 la presenza di due cromosomi sessuali X. Gli individui con la sindrome, invece, presentano una monosomia completa o parziale del cromosoma X. Nella maggioranza dei casi (57%) viene perso un intero cromosoma X e si presenta di conseguenza un cariotipo di tipo 45,X (il cariotipo umano normale avrebbe 46 cromosomi) o 45,X0, anche se ci sono altre variazioni genetiche, quali:\nLa principale causa della sindrome \u00e8 la non disgiunzione del cromosoma sessuale durante la meiosi, nella gametogenesi, che porta alla formazione di gameti aventi un soprannumero di questi o la totale assenza. Solitamente la non disgiunzione \u00e8 dovuta ad un errore nell'ovogenesi che provoca la perdita del cromosoma sessuale materno. L'incidenza di dare origine ad un organismo affetto dalla sindrome \u00e8 maggiore nella madre, dato che la produzione di oociti primari ha inizio nella vita intrauterina e si arresta alla profase I della meiosi, continuando la meiosi solo dopo la fecondazione, divenendo oocita secondario e quindi ovulo, e l'avanzamento di et\u00e0 aumenta il rischio di non disgiunzione dei cromosomi o dei cromatidi durante la meiosi. Dall'unione di un gamete privo di cromosomi sessuali e uno normale contenente il cromosoma X nascono individui affetti da questa sindrome.\nGli individui con la sindrome di Turner sono femmine, le cui caratteristiche femminili sono presenti ma poco sviluppate. Sono anche generalmente sterili.\nUn individuo affetto dalla sindrome non manifesta difetti evidenti sino alla pubert\u00e0, momento in cui non sviluppa i caratteri sessuali secondari.\nSegni e sintomi.\nI principali sintomi della sindrome di Turner sono:\nAltri sintomi sono: mandibola piccola (micrognazia), cubito valgo, unghie sottili e ipoplasiche, blefaroptosi e piega scimmiesca nella mano. Meno comuni sono: palato alto e arcuato e perdita uditiva. Non influisce sul QI anche se potrebbe causare un certo grado di immaturit\u00e0 e comportamento infantile."}
{"id": "286781", "revid": "6923", "url": "https://it.wikipedia.org/wiki?curid=286781", "title": "Teos (faraone)", "text": "Biografia.\nFiglio di Nectanebo I, venne associato dal padre al trono probabilmente nel 364 a.C.\nNel 361 a.C., da poco salito al trono, inizi\u00f2 a realizzare un suo progetto atto a ridare importanza internazionale e potere all'Egitto. Grazie ad un notevole sforzo economico, che comprese la centralizzazione di quasi tutti gli introiti dei templi e l'emissione, per la prima volta nella storia egizia, di moneta metallica (imitando le monete greche), riusc\u00ec a riunire un poderoso esercito, composto per la maggior parte di mercenari greci, con cui invase la Palestina giungendo fino ai confini della Siria.\nA tale impresa parteciparono sia lo \"stratego\" ateniese Cabria, che gi\u00e0 in passato aveva servito il trono egiziano, che il re di Sparta Agesilao.\nTeos, che aveva assunto personalmente il comando dell'esercito, venne per\u00f2 tradito dal \"fronte interno\": nel partire per la guerra il sovrano aveva affidato al fratello Tjahapimu il governo dell'Egitto; questi, con l'appoggio e l'istigazione del clero di Sais, che mal aveva sopportato i provvedimenti economici per sostenere la guerra, usurp\u00f2 il trono in nome del figlio, Nectanebo II.\nBuona parte dell'esercito, compreso Agesilao ed i mercenari spartani, passarono dalla parte dell'usurpatore e Teos dovette prima rifugiarsi a Sidone e poi cercare rifugio presso Artaserse II.\nLa conoscenza del destino finale di Teos viene dall'iscrizione di un nobile chiamato Wennefer, che partecip\u00f2 anche alla sfortunata spedizione di Teos come medico. Wennefer fu inviato da Nectanebo II alla ricerca di Teos e riusc\u00ec a farlo trattenere dal re persiano Artaserse II a Susa. Wennefer fece poi riportare Teos in catene al faraone egiziano. [8]"}
{"id": "286787", "revid": "169395", "url": "https://it.wikipedia.org/wiki?curid=286787", "title": "Leonardo Bruni", "text": "Spesso riconosciuto come il pi\u00f9 importante storico umanista del primo Rinascimento, \u00e8 stato anche indicato come il primo storico moderno. Fu il primo ad utilizzare la divisione della storia in tre periodi: antichit\u00e0, medioevo, et\u00e0 moderna. Sebbene le date utilizzate da Bruni per definire i periodi non siano esattamente le stesse utilizzate dagli storici contemporanei, egli pose le basi concettuali per la divisione tripartita della storia.\nBiografia.\nNoto anche come Leonardo Aretino, uomo di grande personalit\u00e0, arguto e forbito parlatore dotato di grande eloquenza, si inser\u00ec nella disputa sulla \"questione della lingua\", discussione apertasi con l'avvento della lingua volgare all'interno della lingua in uso - specie in chiave letteraria a quell'epoca. Conobbe Francesco Filelfo ed ebbe come maestro Giovanni Malpaghini. \nNei suoi studi riscontr\u00f2 fenomeni di corruzione della lingua latina dall'interno, rilevando ad esempio in Plauto le forme di assimilazione linguistica \"isse\" per \"ipse\", oppure \"colonna\" per \"columna\"; teorizz\u00f2 quindi che il latino si fosse evoluto dal proprio interno, sostenendo l'esistenza di una diglossia: oltre al latino classico, aulico, sarebbe esistito un livello inferiore, meno corretto, usato informalmente nei contesti quotidiani, da cui provengono le lingue romanze. Oppositore di questa teoria fu Flavio Biondo, il quale sosteneva invece che la causa della decadenza del latino fosse stata l'aggressione esterna dei popoli germanici. Gli studi moderni di linguistica hanno mostrato che le due teorie non sono effettivamente incompatibili e che il latino si \u00e8 evoluto per ragioni sia interne sia esterne.\nNella prima met\u00e0 del XV secolo si avevano pareri opposti in merito alla dignit\u00e0 del volgare; intellettuali come Coluccio Salutati e Lorenzo Valla disprezzavano il volgare perch\u00e9 non dotato di norme grammaticali; Leon Battista Alberti e Nicola Cusano, al contrario, si adoperarono molto per far riconoscere il volgare come lingua ricca di dignit\u00e0 nel panorama letterario. Leonardo Bruni concep\u00ec il dialogo \"Ad Petrum Paulum Histrum\", nel quale dava la parola a due esponenti dell'umanesimo del periodo: Coluccio Salutati, appunto, e Niccol\u00f2 Niccoli. Nella finzione letteraria, il primo asseriva che il volgare sarebbe stato degno solo se regolamentato da assiomi linguistici precisi, e si dispiaceva del fatto che Dante non avesse scritto la sua \"Commedia\" nel ben pi\u00f9 nobile latino; il secondo proponeva una visione ancora pi\u00f9 radicale, arrivando a giudicare tre fra i principali letterati italiani - Alighieri, Petrarca e Boccaccio - poco pi\u00f9 che degli \"ignoranti\". L'autore difendeva questi ultimi, riconoscendo la grandezza delle loro opere, invece di giudicarli in base alla lingua che usarono.\nRivestono una particolare importanza le opere storiche del Bruni: il \"Commentarius rerum suo tempore gestarum\", pubblicato la prima volta a Venezia nel 1475 e pi\u00f9 volte ristampato (recentemente nella nuova ediz. dei \"Rerum Italicarum Scriptores\" di Ludovico Antonio Muratori, a cura di C. di Pierro, XIX, III, Bologna 1926), e gli \"Historiarum Florentini populi libri XII\", pubblicati la prima volta a Strasburgo nel 1610, ristampati a Firenze nel 1856-60, e criticamente nella nuova edizione dei \"Rerum Italicarum Scriptores\" del Muratori (a cura di E. Santini, XIX, 111, Citt\u00e0 di Castello 1914, con l'indice alfabetico e cronologico a cura di L. Fanti, Bologna 1926). Gli \"Historiarum Florentini populi libri XII\" possono essere considerati la prima opera della storiografia umanistica. In essa Bruni sottolinea la funzione persuasiva ed educativa della storia, maestra di prudenza civile e di saggezza politica. Lo stile storiografico del Bruni fu adottato da molti storici umanisti come Paolo Giovio, Cesare Baronio, Paolo Sarpi e Antonio Possevino.\n\u00c8 celebre una sua epistola in cui delinea princ\u00ecpi fondamentali dell'umanesimo.\n\u00c8 sepolto nella basilica fiorentina di Santa Croce in un monumento opera di Bernardo Rossellino."}
{"id": "286788", "revid": "2144491", "url": "https://it.wikipedia.org/wiki?curid=286788", "title": "Semiconduttore composto", "text": "Un semiconduttore composto si ottiene dalla combinazione di pi\u00f9 elementi chimici per la costituzione del cristallo che abbia le propriet\u00e0 di un semiconduttore.\nCon la combinazione di elementi del gruppo V A e III A, come nel caso dell'arseniuro di gallio (combinazione di arsenico e gallio), o del gruppo II B e VI A (zinco o cadmio e selenio), si possono produrre semiconduttori dalla caratteristiche diverse ed interessanti.\nSi possono inoltre formare leghe binarie, ternarie e quaternarie, rispettivamente combinazioni di due, tre o quattro elementi; un esempio di lega ternaria \u00e8 l'arseniuro di gallio e alluminio, in cui un certo numero di atomi di gallio viene sostituito da un numero uguale di atomi di alluminio. Si possono formare leghe anche con gli elementi del gruppo IV A germanio e silicio (silicio-germanio)."}
{"id": "286800", "revid": "725642", "url": "https://it.wikipedia.org/wiki?curid=286800", "title": "Possesso", "text": "In diritto si definisce possesso un potere di fatto su una cosa, che si manifesta in un'attivit\u00e0 corrispondente a quella esercitata dai titolari di diritti reali sulla cosa stessa. Essa non \u00e8 sempre corrispondente, \"tout court,\" all'esercizio di propriet\u00e0. Il possesso \u00e8 regolato nel codice civile italiano dagli artt. 1140-1170 c.c.., il primo dei quali enuncia:\nArt.1140 - \"Possesso\" - 1. Il possesso \u00e8 il potere sulla cosa che si manifesta in un'attivit\u00e0 corrispondente all'esercizio della propriet\u00e0 o di altro diritto reale.\n2. Si pu\u00f2 possedere direttamente o per mezzo di altra persona, che ha la detenzione della cosa.\nEsempio: il soggetto titolare di un diritto di passaggio a titolo di servit\u00f9, lo esercita attraversando con regolarit\u00e0 il fondo servente; questa azione di attraversamento indica che essa ha pure il possesso della servit\u00f9. Allo stesso modo il possessore - ad immagine della propriet\u00e0 - di un'auto ne fa uso in modo esclusivo, paga la tassa di possesso, ne cura la manutenzione e cos\u00ec via.\nIl nucleo fondante del possesso (salvo il concorso di altri elementi in ragione della tesi accolta) consiste nel:\nLe dottrine \"psichiche\".\nSecondo la pi\u00f9 diffusa definizione il possesso \u00e8 la signoria materiale, conforme al contenuto del diritto di propriet\u00e0 (o altro diritto reale) ed accompagnata dall\u2019\"animus possidendi\". Si ritiene, di converso, che la detenzione condivida col possesso il \"corpus possessionis\", sebbene l'agente sia privo del suddetto \"animus\". Questa definizione assume quale elemento discretivo delle due figure l\u2019\"animus possidendi\", in ci\u00f2 facendo propria la tesi di Friedrich Carl von Savigny, cos\u00ec come elaborata dall'autore sulla scorta delle fonti romane. Non \u00e8 comunque agevole definire siffatto \"animus\". In estrema sintesi esso pu\u00f2 intendersi come l'intento di tenere la cosa per s\u00e9, negando di doverla restituire o definitivamente consegnare ad altri. Simmetricamente \u00e8 detentore colui che riconosce di dover conferire la cosa ad altri (cd. \"laudatio possessoris\"). \nUna persona pu\u00f2 tanto essere pieno possessore (coincidenza di \"corpus\" ed \"animus\"), quanto possessore mediato (conserva l\"'animus\", ma il \"corpus\" compete ad un altro soggetto il quale ne \u00e8 detentore, in adempimento di un suo obbligo, oppure in base ad un rapporto di cortesia). Per esempio, rispetto a un appartamento dato in locazione, il locatario (inquilino) \u00e8 detentore, mentre il locatore (proprietario) \u00e8 e resta possessore.\nLe dottrine oggettivistiche.\nLa ricostruzione ora ricordata \u00e8 per\u00f2 contestata da un'ampia parte della dottrina. Secondo alcuni autori il possesso e la detenzione si distinguono solo in virt\u00f9 del titolo che fonda la situazione di dominio. L\"'animus\" osservano, non sarebbe altro che la \"soggettivizzazione\" delle ragioni oggettive che giustificano il dominio sul bene. Questa tesi risale a Jhering.\nQuesto autore, nella sua monografia sul possesso, contest\u00f2 con forza il Savigny. Egli ravvis\u00f2 il fondamento della protezione del possesso nell'essere questo una \u201cpresunzione di propriet\u00e0\u201d: \u201cla protezione del possesso, quale esteriorit\u00e0, quale posizione di fatto della propriet\u00e0, \u00e8 un necessario completamento della protezione della propriet\u00e0, una facilitazione della prova a favore del proprietario, la quale ridonda di necessit\u00e0 a vantaggio del possessore\u201d.\nJhering impegn\u00f2 gran parte del suo sforzo costruttivo ad affermare la natura del possesso quale presunzione di propriet\u00e0, ma non dedic\u00f2 eguale attenzione n\u00e9 alla critica, che pure mosse, ai criteri distintivi tra possesso e detenzione proposti da Savigny, n\u00e9 offr\u00ec all'interprete ulteriori argomenti di differenziazione.\nNon si pu\u00f2 dubitare, tuttavia, che risolto il possesso in una propriet\u00e0 interinale, nessun rilievo poteva pi\u00f9 avere la volont\u00e0 del possessore ai fini della qualificazione della situazione stessa: una presunzione di propriet\u00e0 comprensiva anche dello stato psichico del \"dominus\" sarebbe apparsa confusa ed incerta. La monografia dell'illustre A. risulta per\u00f2 carente proprio nella parte in cui avrebbe dovuto orientare l'interprete tra le figure di qualificazione; ed infatti sar\u00e0 solo in un lavoro successivo che Jhering preciser\u00e0, ma in modo scarno, che \u201cla regola giuridica, non la volont\u00e0, decide sul possesso e la detenzione\u201d. Affermazione questa che, comunque, gi\u00e0 si poteva cogliere tra le righe dell'opera precedente.\nIl possesso quale fattispecie a qualificazione plurima.\nDi recente in dottrina \u00e8 stato proposto di stimare il possesso quale fattispecie a qualificazione plurima. Si \u00e8 suggerito di elevare l'esercizio del possesso ad indice presuntivo della propriet\u00e0 salvo che tra le parti sussistano altri segni che l'ordinamento consente vengano valutati per opporsi a quella presunzione: in questa prospettiva l'eventuale negozio giustificativo della detenzione diviene uno dei possibili segni capaci di contrastare la presunzione.\nD'altra parte ogni qual volta incontriamo qualcuno, che entriamo in relazione con un soggetto e con la sua sfera di dominio, noi tendiamo a rispettare il suo rapporto con gli oggetti di cui dispone (salvo, come si preciser\u00e0 in seguito, che il dominio non sveli, di per s\u00e9, un altro significato) come se quel soggetto ne fosse il proprietario; per ognuno di noi, estraneo alla fonte che ha consentito l'instaurazione della situazione di dominio, l'apparenza \u00e8 sempre quella di un dominio titolato, e ci\u00f2 rimane vero almeno sin quando non ricorre una circostanza idonea a far attribuire a quella medesima condotta un diverso valore, come accade, ad esempio, rispetto a colui che domina s\u00ec l'oggetto ma in virt\u00f9 di una legittimazione derivata dalla nostra pregressa disponibilit\u00e0 (es. un comodato). Ne consegue che il possesso o la detenzione non sono fattispecie costanti, ma mutevoli a seconda della parte che entra in relazione con colui che ha il dominio di fatto sulla \"res\"; esse si mostrano quali fattispecie a qualificazione plurima, nel senso che la medesima situazione materiale pu\u00f2 meritare di essere qualificata ora come possesso ora come detenzione a seconda della parte con la quale entra in relazione colui che signoreggia la cosa.\nUna simile ricostruzione prescinde, com'\u00e8 evidente, da ogni indagine sullo stato psichico di chi possiede. Secondo questa dottrina il possesso pu\u00f2 essere definito come \"l'apparenza di propriet\u00e0 (o di altro diritto reale) costituita dal potere che si manifesta in un'attivit\u00e0 corrispondente all'esercizio della propriet\u00e0 (o di altro diritto reale) e che genera una presunzione sulla titolarit\u00e0 del diritto stesso, salvo che tale presunzione non giovi ad uno o pi\u00f9 soggetti in forza di un obbligo di consegna definitiva intercorrente tra questi e colui che esercita il potere, nonch\u00e9 da quest'ultimo riconosciuto.\" Il possessore mediato \u00e8 tale solo avverso colui che esercita il potere di fatto, salvi i casi in cui non manifesti a terzi il suo possesso.\nEffetti del possesso.\nIl possesso, comunque lo si voglia intendere, \u00e8 foriero di molteplici conseguenze giuridiche:\nTutela del possesso.\nIl possessore pu\u00f2 agire in giudizio a difesa del suo possesso con le azioni possessorie, senza avere l'onere di dare la prova di essere effettivamente titolare del diritto reale corrispondente. \nLe finalit\u00e0 della tutela possessoria sono:\nLe azioni strettamente possessorie sono due, l'azione di reintegrazione (detta anche di spoglio) e l'azione di manutenzione.\nVi sono poi due azioni che possono essere esercitate non soltanto dal possessore in quanto tale, ma anche dal proprietario in quanto tale: la denuncia di nuova opera e la denuncia di danno temuto.\nved.Art.1168 c.c.\nLa persona che sia stata privata, in modo violento, cio\u00e8 senza la sua volont\u00e0 o in modo clandestino, cio\u00e8 occulto, del possesso di una cosa, pu\u00f2 ottenere che il giudice ordini a chi se ne sia impossessato di restituirgliela immediatamente.\nPer ottenere ci\u00f2, il possessore spogliato deve dare la prova che egli era possessore prima dello spoglio, cio\u00e8 che esercitava i poteri di fatto sulla cosa; che lo spoglio \u00e8 stato compiuto dalla persona contro la quale l'azione \u00e8 diretta e che \u00e8 stato fatto violentemente od occultamente.\nLo spoglio \u00e8 violento se \u00e8 fatto contro la volont\u00e0 del possessore, anche se non si ricorre alla violenza ed \u00e8 considerato occulto o clandestino se il possessore non \u00e8 a conoscenza dello spoglio.\nLa reintegrazione deve essere richiesta entro un anno dallo spoglio.\nLa possibilit\u00e0 di reintegrazione \u00e8 concessa anche al detentore nell'interesse proprio, cio\u00e8 a chi detiene avendo quale titolo della sua detenzione un diritto personale di godimento.\nAzione di manutenzione.\nLa persona che viene disturbata, molestata nel suo possesso di un bene immobile o di un'universalit\u00e0 di mobili pu\u00f2 ottenere che il giudice ordini a chi compie l'azione di disturbo di cessarla immediatamente. La manutenzione deve essere chiesta entro un anno dalla molestia e presuppone che il molestato abbia il possesso sulla cosa da almeno un anno.\nLe azioni di nunciazione (o quasi possessorie).\nLa loro finalit\u00e0 \u00e8 tipicamente di natura cautelare,in quanto mirano a prevenire un danno o un pregiudizio che pu\u00f2 derivare da una nuova opera o dalla cosa altrui, in attesa che successivamente si accetti il diritto alla proibizione.\nDenuncia di nuova opera.\nLa persona che teme di ricevere un danno alla cosa in suo possesso od oggetto del suo diritto di propriet\u00e0 o altro diritto reale di godimento, a causa di una nuova opera che un'altra persona intraprende su un fondo proprio od altrui, pu\u00f2 ottenere che il giudice vieti la continuazione della nuova opera, oppure che imponga a chi la compie il rispetto di opportune cautele. \nIl provvedimento non pu\u00f2 essere chiesto se la nuova opera \u00e8 terminata o \u00e8 passato pi\u00f9 di un anno dal suo inizio (articolo 1171 del Codice Civile).\nDenuncia di danno temuto.\nLa persona che teme di ricevere entro breve tempo un danno grave alle cose in suo possesso od oggetto del suo diritto reale, a causa di un altrui edificio, albero o altro, pu\u00f2 ottenere che il giudice emani un provvedimento urgente per sventare il pericolo.\nNonostante l'istituto abbia analoga funzione rispetto alla denuncia di nuova opera (tant'\u00e8 che il Codice Civile lo accomuna a quest'ultimo \"ratione loci\") esso se ne differenzia, in quanto tende a tutelare da situazioni di pericolo che possano insorgere da opere gi\u00e0 esistenti; e l'attivazione dei rimedi a cui si riferisce \u00e8 svincolata, al contrario della denuncia di nuova opera, da termini particolari (articolo 1172 Codice Civile).\nIl risarcimento per lesione del possesso.\nLa giurisprudenza e parte della dottrina ritengono che le azioni possessorie possano essere accompagnate dalla richiesta per il risarcimento dei danni (cd. risarcimento per la lesione del possesso). L'orientamento non \u00e8 per\u00f2 da tutti condiviso. Si veda ad esempio, questa pronuncia:\n\"In tema di lesione possessoria, il danno del soggetto spogliato non \u00e8 in \"re ipsa\", ma sorge solo in quanto si accompagni a una lesione del diritto, da riconoscersi in sede petitoria. Altrimenti, siccome il possesso \u00e8 tutelato dall'ordinamento anche quando \u00e8 illegittimo e addirittura criminoso, si arriverebbe all'assurdo che lo spogliatore, titolare del diritto in sede petitoria, dovrebbe risarcire il danno subito, per effetto dello spoglio, dal detentore \"contra legem\". Ci\u00f2 travalicherebbe, inoltre, lo scopo essenziale della tutela possessoria, che persegue esclusivamente fini di pace sociale. (Pret. Roma, 11 aprile 1984, Sez. I, 3175).Si veda anche: Pret. Paulonia, 30 settembre 1991, in Giur. merito, 1994, p.\u00a0300 ss; Pret. Torino 3 aprile 1995, in Giur. it., 1995, p.\u00a0686 ss.\"\nRegole sul rapporto tra processo possessorio e processo petitorio.\nLe azioni possessorie garantiscono al possessore una tutela efficiente, in quanto semplice e rapida. Innanzitutto, infatti, egli non ha l'onere di dare la prova della titolarit\u00e0 del diritto ma soltanto del suo possesso, cio\u00e8 della situazione di fatto esistente. Inoltre la procedura \u00e8 abbreviata e semplificata. L'azione possessoria paralizza quella petitoria (unica eccezione: sentenza della corte costituzionale del 1992). \nPrima finalit\u00e0: La finalit\u00e0 principale delle azioni possessorie \u00e8 quella di rafforzare la tutela del titolare del diritto reale. Tutto ci\u00f2 si fonda sul presupposto razionale secondo cui colui che utilizza una cosa a proprio profitto \u00e8, molto probabilmente, anche titolare di un diritto reale su quella cosa.\nTuttavia non sempre questo accade, perch\u00e9 talvolta il possessore possiede senza diritto. Nel procedimento possessorio di regola non \u00e8 possibile accertare se il possessore \u00e8 titolare del diritto reale corrispondente, oppure se non lo \u00e8 quindi esercita abusivamente il potere di fatto sulla cosa.\nSeconda finalit\u00e0: evitare che il titolare del diritto compia azioni di autotutela, cio\u00e8 si faccia giustizia da s\u00e9, e indurlo a rivolgersi all'autorit\u00e0 giudiziaria per ottenere giustizia. In tali situazioni il risultato ottenuto \u00e8 solo provvisorio e non definitivo, \u00e8 tale da non pregiudicare in modo irreversibile gli interessi dell'effettivo titolare del diritto. Se il procedimento possessorio si \u00e8 concluso con un giudizio a lui sfavorevole, pu\u00f2 iniziare un procedimento giudiziario petitorio.\nLa sentenza della corte costituzionale del 3 febbraio 1992 ha introdotto delle eccezioni: quando la decisione del giudizio possessorio avrebbe l'effetto di pregiudicare, in un modo che nei fatti appare irreparabile, la possibilit\u00e0 del titolare del diritto di farlo valere successivamente, in sede di giudizio petitorio.\nIn tali situazioni il titolare del diritto, autore dello spoglio, pu\u00f2 agire per ottenere il riconoscimento del suo diritto, in via petitoria, anche prima della decisione del giudizio possessorio. \nVi sono due casi eccezionali indicati dalla corte costituzionale: \na) l'azione possessoria \u00e8 volta a ottenere la restituzione di cose mobili non registrate, il pregiudizio irreparabile consiste allora nel fatto che il possessore illegittimo, ottenuta la restituzione in seguito al giudizio possessorio, potrebbe alienare con un titolo idoneo, consegnarle a una persona di buona fede, facendo cos\u00ec scattare la regola \u201cpossesso vale titolo\u201d e privandone quindi definitivamente il proprietario;\nb) l'azione possessoria riguarda beni immobili e il comportamento con il quale il proprietario ha spogliato il possessore illegittimo \u00e8 consistito nell'esecuzione di una costruzione; il pregiudizio allora sta nel fatto che il proprietario sarebbe costretto, in seguito al giudizio possessorio, a distruggere l'opera.\nIl possesso quale fonte dell'acquisto della propriet\u00e0.\nIl possessore pu\u00f2 acquistare il diritto reale corrispondente, quando non ne sia gi\u00e0 titolare, grazie alla regola \u201cpossesso vale titolo\u201d(chi ha un bene lo si presume proprietario) e all'usucapione (per il solo fatto di detenere presso di s\u00e9 un bene per il tempo previsto dalla legge si diventa proprietario per usucapione).\nLe finalit\u00e0 degli effetti sostanziali del possesso sono: a) favorire la circolazione dei beni; b) tutelare il possessore senza titolo che utilizza effettivamente il bene. Infine i divisati effetti sostanziali avvantaggiano anche colui che, pur fondando il suo acquisto su una completa catena di acquisti derivativi, voglia provare la bont\u00e0 del suo acquisto, e ci\u00f2 in quanto nella ricostruzione di quella catena non deve proseguire oltre laddove incontri gli elementi sufficienti a fondare un acquisto a titolo originario.\nUsucapione.\nL'usucapione (dal latino \"uso-capere\", prendere con l'uso) \u00e8 un modo di acquisto della propriet\u00e0, o di un diritto reale di godimento, a titolo originario, mediante il possesso indisturbato protratto per un certo periodo di tempo. \nLa durata del periodo di tempo necessario per usucapire varia secondo la categoria del bene, la situazione soggettiva del possessore, l'esistenza o meno di un titolo idoneo, l'esistenza o meno della trascrizione:\nIl possesso porta ad usucapire se dura continuativamente per tutto il tempo previsto dalla legge. Non \u00e8 possibile usucapire le servit\u00f9 non apparenti, cio\u00e8 quelle che sono esercitate senza che vi siano opere visibili e permanenti a tale scopo. L'usucapione viene interrotta quando il titolare del diritto lo esercita con atti materiali o quando si presenta una domanda in giudizio volta al recupero del possesso (in ci\u00f2 ricomprese, ovviamente, anche le azioni petitorie), ovvero quando il possesso venga perso per oltre un anno per fatto di un terzo.\nPossesso vale titolo.\nCon la formula possesso vale titolo (\"en fait de meubles, possession vaut titre\") si usa sintetizzare una regola (cfr art. 1153 c.c.), secondo la quale il possessore di una cosa mobile ne acquista la propriet\u00e0 per effetto del possesso immediatamente, cio\u00e8 nel momento stesso in cui ne riceve in consegna e inizia a possederla, purch\u00e9 egli sia in buona fede e la consegna avvenga in forza di un \"titolo astrattamente idoneo\". Titolo idoneo \u00e8 ad esempio il contratto di compravendita, in quanto ha l'effetto di trasferire un diritto reale; tuttavia se il venditore non \u00e8 davvero il titolare del diritto, il titolo sar\u00e0 idoneo al trasferimento solo \"astrattamente\" giacch\u00e9 l'effetto traslativo sar\u00e0 precluso proprio dalla menzionata assenza di legittimazione. Il titolo, infine, non deve presentare altri difetti (salvo quello menzionato): non \u00e8, ad esempio, idoneo un titolo nullo. A giudizio unanime della dottrina i negozi, invece, \"caducabili\" (giusta l'annullamento o la rescissione) ma efficaci sono da considerarsi \"idonei\". Pur con l'opinione contraria di qualcuno, si ammette che anche la donazione sia bastevole d'integrare la fattispecie in commento, senza che abbia rilievo la nullit\u00e0 di cui all'art. 771 c.c. giacch\u00e9, si osserva, la nullit\u00e0 non deve dipendere proprio dalla mancanza di legittimazione del \"dominus\" (tal \u00e8 la ragione della nullit\u00e0 di cui all'art. 771 c.c.).\nIn caso di conflitto fra pi\u00f9 acquirenti dello stesso bene mobile, la regola ora esposta vale anche per dirimere il conflitto: acquista la propriet\u00e0 quello tra gli acquirenti che per primo ha conseguito in buona fede il possesso della cosa. Ne consegue che essendo l'art. 1155 c.c. una mera applicazione dell'art. 1153 c.c. laddove prevalga il secondo acquirente, il suo acquisto sar\u00e0 a titolo originario. Si ricordi che, al contrario, per i beni immobili acquista la propriet\u00e0 il soggetto che trascrive per primo e che giusta l'irrilevanza degli atti incompatibili con quello trascritto, l'acquisto del trascrivente pi\u00f9 solerte rimane a titolo derivativo.\nRegole generali sul possesso.\nSecondo l'articolo 1140 c. 1 chi ha la disponibilit\u00e0 materiale di una cosa ne \u00e8 considerato possessore, a meno che non venga dimostrato che egli ne \u00e8 soltanto detentore. La legge d\u00e0 alcune regole per determinare la durata del possesso:\nMentre il successore (erede) continua nel possesso del suo dante causa con i suoi pregi e i suoi vizi, colui che acquista pu\u00f2 unire al suo possesso quello del dante causa."}
{"id": "286808", "revid": "106684880", "url": "https://it.wikipedia.org/wiki?curid=286808", "title": "Los Alamos National Laboratory", "text": "Los Alamos National Laboratory (LANL) (noto, in precedenza, come Los Alamos Laboratory, Los Alamos Scientific Laboratory, o con altre varianti) \u00e8 un laboratorio dell'United States Department of Energy (DOE) gestito dalla \"Los Alamos National Security LLC\", situato a Los Alamos, nel Nuovo Messico; \u00e8 uno dei pi\u00f9 vasti istituti multidisciplinari del pianeta e quello con il pi\u00f9 grande numero di dipendenti del Nuovo Messico, con circa 10.400 dipendenti dell'University of California e circa 2.800 dipendenti a contratto.\nDescrizione.\nCirca un terzo dei membri del personale \u00e8 costituito da fisici, circa un quarto da ingegneri, un sesto da chimici o scienziati dei materiali; i rimanenti lavorano nei settori della matematica o dell'informatica, della biologia, della geofisica o in altre discipline. Lo staff collabora con le universit\u00e0 e le industrie in un ampio campo di ricerche scientifiche. Il budget annuale \u00e8 all'incirca di 2,2 miliardi di dollari.\nSviluppo di armamenti nucleari.\nIl LANL fu fondato per le ricerche e la produzione di armi nucleari nell'ambito del progetto Manhattan, durante la seconda guerra mondiale. Per oltre due anni, dal 1943, i laboratori (cos\u00ec come l'intera cittadina che gli si svilupp\u00f2 attorno) non furono segnati sulle mappe e rimasero conosciuti all'esterno come sito Y. Vi lavoravano e vi abitavano tecnici, impiegati, militari e scienziati, la maggior parte dei quali erano europei giunti e riconosciuti negli Stati Uniti come \"enemy aliens\" (stranieri nemici). La direzione scientifica del laboratorio, cos\u00ec come dell'intero progetto Manhattan, era affidata a Robert Oppenheimer.\nQuello di Los Alamos \u00e8 uno dei due laboratori degli Stati Uniti d'America che sono autorizzati a sviluppare armamenti nucleari. L'altro laboratorio \u00e8 il Lawrence Livermore National Laboratory, autorizzato fin dal 1952."}
{"id": "286810", "revid": "125839939", "url": "https://it.wikipedia.org/wiki?curid=286810", "title": "Enigmista", "text": "L'Enigmista (\"The Riddler\"), il cui vero nome \u00e8 Edward Nigma (o Nygma, in alcune storie \u00e8 chiamato Edward Nashton), \u00e8 un personaggio dei fumetti della DC Comics, creato da Bill Finger e Dick Sprang, apparso per la prima volta su \"Detective Comics\" (vol. 1) n. 140, nel 1948.\n\u00c8 un supercriminale e uno dei pi\u00f9 famosi nemici di Batman. Nella versione italiana dei primi cartoni di Batman viene chiamato \"Indovino\". Si \u00e8 classificato al cinquantanovesimo posto nella classifica dei pi\u00f9 grandi cattivi nella storia dei fumetti secondo IGN.\nAspetto.\nL'Enigmista \u00e8 conosciuto per la sua maschera viola e per il suo costume verde ricoperto di punti interrogativi. Mostra spesso un bastone d'acciaio a forma di punto interrogativo, che nasconde dei gadget. In alcune versioni invece di una tuta veste con una giacca verde, un paio di occhiali, un berretto, una cravatta e una bombetta. Dietro la giacca vi \u00e8 sempre un grande punto interrogativo. La mascherina che porta sugli occhi \u00e8 viola, cos\u00ec come i guanti e le scarpe. In alcune occasioni guida l'Enigmista-mobile, una macchina verde con dei punti interrogativi sulla targa.\nCaratteristiche.\nNigma \u00e8 ossessionato dagli enigmi, dai giochi di parole e dai puzzle. Si diletta nel mettere in guardia la polizia e Batman sui suoi crimini mandando loro dei complicati indizi. Come gli altri nemici di Batman, l'Enigmista \u00e8 diventato un personaggio pi\u00f9 oscuro in tempi recenti: infatti mentre una volta era descritto come un ludico e sano truffatore, ora \u00e8 vittima di un'intensa compulsione. Edward Nigma scopre la sua passione per i puzzle da ragazzino, e li inserisce nei suoi crimini. Nella pubblicazione n. 2 di \"Justice\" di Alex Ross si scopre che suo padre abusava fisicamente su Edward, lasciandogli la compulsione di dire sempre la verit\u00e0 (che infatti rivela attraverso i suoi indovinelli) cos\u00ec come il desiderio di provare la sua superiorit\u00e0 sugli altri giocando d'astuzia.\nIl modo di agire da criminale dell'Enigmista \u00e8 cos\u00ec radicato nella sua personalit\u00e0 che sarebbe virtualmente impossibile per lui smettere di agire cos\u00ec. Lui non uccide i suoi nemici se ha il sopravvento; infatti prima li fa cadere in una trappola mortale e poi li sottopone ad una sfida intellettuale che le vittime dovranno risolvere per avere salva la vita. Tuttavia, a differenza di molti nemici di Batman, la compulsione dell'Enigmista \u00e8 leggermente flessibile, permettendogli di compiere un crimine fino a quando riesce a descriverlo in un enigma o in un puzzle. \nSpesso \u00e8 accompagnato da due assistenti: Query ed Echo.\nBiografia del personaggio.\nOrigini.\nPrima piccolo inventore frustrato e poi truffatore di mezza tacca, Edward Nigma (o Eddie Nashton) assume l'identit\u00e0 dell'Enigmista, un criminale egocentrico e surreale che ha come scopo principale svelare l'identit\u00e0 segreta di Batman, oggetto dei suoi crimini astuti e intriganti, caratterizzati da indovinelli, rebus e giochi di intelligenza spesso mortali. Sull'esempio di Arsenio Lupin, intraprende la carriera criminale per dimostrare al mondo la sua intelligenza. Ogni colpo che compie ha l'obiettivo di portare Batman sulla pista sbagliata, rivelandone il punto debole e la vera identit\u00e0.\nL'Uomo Pipistrello, sfoggiando il suo acume investigativo, riesce a parare i complicatissimi colpi dell'Enigmista e a svelare il mistero che si cela dietro i suoi contorti intrighi criminali. Di tutto l'Arkham Asylum, l'Enigmista risulta uno dei pi\u00f9 interessanti e insoliti detenuti. Durante una delle sue prigionie ad Arkham Asylum entra in ottimi rapporti con il Cappellaio e con il Re degli Orologi, dicendo loro di essere accomunati da una passione: la mente. Organizza una grande evasione da Arkham, mentre Batman \u00e8 occupato a riportare i criminali in cella, il Cappellaio, il Re degli Orologi e l'Enigmista entrano nella Batcaverna, mettendo fuori gioco Alfred con del gas rubato a Joker, e la distruggono. L'Enigmista lascia uno dei suoi indovinelli. Batman cura Alfred e risolve l'indovinello, andando al rifugio dell'Enigmista, dove combatte contro alcuni scagnozzi con copricapo, trovando l'Enigmista seduto sul trono col Cappellaio alla sua destra e il Re degli Orologi alla sua sinistra. Batman sconfigge facilmente gli scagnozzi e, dopo una battaglia all'ultimo sangue, Nigma, che poi riporta ad Arkham.\nNella storia \"Gotham Underground\" l'Enigmista \u00e8 amico del Pinguino, che lo considera l'unico criminale di Gotham oltre a lui con classe e stile.\nHush.\nNigma, che all'inizio d\u00e0 filo da torcere a Batman, dopo anni di malefatte \u00e8 diventato un criminale di serie B e per il Cavaliere Oscuro sconfiggerlo \u00e8 ormai una routine. Questo fatto, insieme all'ossessione di scoprire l'identit\u00e0 dell'eroe (come visto in \"\"), preoccupa cos\u00ec tanto Nigma che si ammala di cancro al cervello. Con pochi mesi di vita, Eddie conosce fortunatamente il dottor Thomas Elliot, vecchio amico di Bruce Wayne. Il dottore ruba un Pozzo di Lazzaro a Ra's al Ghul e vi immerge l'ormai morente Enigmista che non ne esce solo guarito, ma anche pi\u00f9 intelligente di prima. Cos\u00ec intelligente da intuire la vera identit\u00e0 di Batman (Bruce Wayne). Elliot coglie l'occasione al volo: anni prima aveva orchestrato un incidente per uccidere i propri genitori e appropriarsi della loro eredit\u00e0, ma il padre di Bruce, che era un medico, salv\u00f2 sua madre.\nQuella \u00e8 l'occasione perfetta per vendicarsi e, insieme all'Enigmista, arruola un esercito di criminali tra cui Poison Ivy, Catwoman, Mirror Master, Capitan Boomerang, Harley Quinn, Joker, Due Facce, Spaventapasseri e il forte e feroce Killer Croc per sbarazzarsi dell'uomo pipistrello. Purtroppo qualcosa va storto: Due Facce e Catwoman si rivoltano contro gli alleati, Hush (identit\u00e0 segreta di Thomas Elliot stesso) viene apparentemente ucciso e Batman, con l'aiuto di Robin, Nightwing, Flash e della Cacciatrice, riesce a riportare tutti i criminali in prigione.\nSuccessivamente verr\u00e0 arruolato da Amanda Waller nella Suicide Squad.\nL'Enigmista lo si vedr\u00e0 anche aiutare Mirror Master, Capitan Cold e Dottor Alchemy a Central City nella lotta contro Flash.\nNuovo Universo DC.\nEnigmista appare nel Nuovo Universo DC tra i super-criminali in fuga dall'Arkham Asylum sconfitti dall'attacco combinato di Batman e Nightwing.\nPoteri e abilit\u00e0.\nL'Enigmista \u00e8 privo di superpoteri, ma \u00e8 un genio dotato di un quoziente intellettivo elevatissimo, nonch\u00e9 uno dei migliori scienziati della Terra. La sua elevata cultura nel campo dell'ingegneria lo ha reso un formidabile inventore: pu\u00f2 costruire trappole meccaniche ed elettroniche letali di svariata natura. Le varie trappole e i vari gadget non convenzionali da lui stesso ideati sono merito della sua grande ricchezza accumulata nel corso degli anni passati come criminale. Oltre che inventore e meccanico, l'Enigmista dispone di una profonda conoscenza anche nei campi della matematica, della chimica, dell'informatica e della meccanica quantistica, oltrech\u00e9 un po' esperto di psicologia. Superbo risolutore di problemi ed esperto criminale, eccelle nei puzzle, giochi intellettuali e manipolazioni ed \u00e8 anche noto per essere l'avversario pi\u00f9 intelligente di Batman.\nL'Enigmista si diverte ad esprimere la sua intelligenza tramite complicatissimi indovinelli che spesso solamente Batman riesce a decifrare. Lo scopo principale dell'Enigmista \u00e8, oltre a ogni altra cosa, superare in intelligenza Batman ed essere il nuovo miglior detective del mondo. \u00c8 uno dei pochi ad aver scoperto la vera identit\u00e0 di Batman, insieme a Bane, Hugo Strange, Hush e Ra's al Ghul, altri quattro acerrimi nemici del Cavaliere Oscuro. Non \u00e8 fisicamente prestante n\u00e9 molto abile nel combattimento, ma \u00e8 uno stratega molto astuto e un eccellente escapologo che pu\u00f2 pensare a oltre quaranta modi per fuggire dalla sua cella all'Arkham Asylum, anche se non usa mai alcuna strategia fino al momento giusto, oltre che un eccezionale detective, dotato di un'intelligenza deduttiva e analitica assai elevata, seconda solo a quella del Cavaliere Oscuro. Sin da bambino Edward \u00e8 stato un fan del grande Harry Houdini: l'Enigmista infatti usa la sua abilit\u00e0 nell'illusionismo per costruire le sue famigerate trappole mortali elaborate e per sfuggire facilmente all'arresto.\nPossiede varie armi tecnologiche, tra cui un bastone d'acciaio con il manico a forma di punto interrogativo che contiene diversi dispositivi tecnologici come ologrammi, bypass di sicurezza e scariche elettriche. Inoltre possiede delle bombe, uno scudo energetico, una prigione rompicapo ed una pistola automatica (nel videogioco \"Batman Forever\" l'Enigmista usa una pistola con cui pu\u00f2 sparare bolle che se colpiscono gli avversari li gonfiano come palloni e li fanno volare per breve tempo).\nAltri media.\nVideogiochi.\nL'Enigmista appare nei seguenti videogiochi:\n\"Batman: Arkham\".\nEdward Nigma/l'Enigmista appare nella saga di \"\" dove \u00e8 doppiato da Wally Wingert in inglese e da Daniele Demma in italiano.\n\"Batman: The Telltale Series\".\nL'Enigmista appare in \"Batman: The Enemy Within\", seconda stagione di \"\" dove \u00e8 doppiato da Robin Atkin Downes.\nIn questa versione il personaggio terrorizzava Gotham City gi\u00e0 dai tempi di Thomas Wayne, tanto da essere il primo supercriminale in costume ad aver mai messo piede in citt\u00e0. E' molto sadico e brutale, tanto da divertirsi a penalizzare le proprie vittime con torture fisiche o addirittura con la morte per le risposte errate ai suoi indovinelli, oltre, a differenza delle altre versioni, ad essere molto abile nel combattimento corpo a corpo. \nDopo molti anni di sparizione, in cui si credeva addirittura fosse morto, \u00e8 tornato a Gotham come leader de \"Il Patto\", un gruppo di supercriminali i cui altri membri rimangono misteriosi nel primo episodio di stagione. L'obiettivo del pazzo \u00e8 quello di eliminare l'Agenzia di Amanda Waller, la quale \u00e8 arrivata a Gotham per contrastare la minaccia, attraverso dei missili che si attivano attraverso un segnale radio che viene inviato ogni qualvolta la vittima riesce a risolvere le sue scatole-enigma; e sar\u00e0 proprio una di queste a causare la morte di Lucius Fox, il quale stava analizzando proprio il puzzle che il supercriminale aveva dato a Batman. Alla fine dell'episodio, Bruce riuscir\u00e0 a fermare l'Enigmista, che verr\u00e0 subito dopo ucciso con un dardo velenoso sparato da un misterioso cecchino (che nell'episodio finale si scoprir\u00e0 essere Tiffany Fox, la quale ha ucciso il folle per vendicare la morte del padre). Negli episodi successivi si scoprir\u00e0 che anni orsono, l'uomo era un membro dell'Agenzia, il quale stava lavorando al letale virus LOTUS, rimanendone infetto, ma invece di soccombere svilupp\u00f2 un intelletto pi\u00f9 acuto, ma allo stesso tempo impazzendo, cosa che creer\u00e0 interesse sia da parte del Patto (i cui membri si scopriranno essere Harley Quinn, John Doe, Bane e Mr. Freeze), sia dall'Agenzia: i primi ruberanno il corpo per estrarre un campione del suo sangue e tentare di sfruttarlo per risolvere i propri problemi, mentre Waller conta di creare una nuova versione del virus. Tuttavia i campioni raccolti dall'Agenzia verranno distrutti dall'Agente Iman Avesta, fermando sia i piani del Patto, sia quelli di Waller.\nNella serie, il suo nome reale non viene rivelato per esteso, ma Catwoman, la quale ha lavorato per lui in passato, nel terzo episodio lo cita chiamandolo \"Eddie\", e lasciando quindi supporre che si tratti di Edward Nigma o Nashton."}
{"id": "286811", "revid": "125730274", "url": "https://it.wikipedia.org/wiki?curid=286811", "title": "Terra del Sole", "text": "Terra del Sole (\"T\u00e8ra de S\u00f2l\" in romagnolo) \u00e8 una frazione del comune di Castrocaro Terme e Terra del Sole (FC), situata a meno di 10\u00a0km da Forl\u00ec.\nStoria.\nNascita della citt\u00e0.\nL'8 dicembre 1564, giorno dell'Immacolata Concezione, nel territorio \u201cultimo\u201c del Granducato di Toscana in Romagna, venne celebrato un importante rituale liturgico con lo scopo di accompagnare e benedire la fondazione della citt\u00e0 fortezza di Terra del Sole: sarebbe sorta in un luogo che per natura pareva ostile ad un insediamento urbano (qui il fiume Montone creava frequenti alluvioni) e di difficile gestione amministrativa (qui vigeva la legge del banditismo). La prima pietra fu posata da Antonio Giannott i, vescovo di Forl\u00ec.\nMentre si celebrava la messa il cielo, dopo giorni di nebbia fittissima, si apr\u00ec ed il sole illumin\u00f2 il luogo in cui si sarebbe costruita la citt\u00e0, per richiudersi a cerimonia conclusa. Questo episodio fu interpretato come segno di augurio e contribu\u00ec grandemente ad avvolgere la nascita di Terra del Sole in un'aura di leggenda ed a rafforzare l'identificazione tra la figura di Cosimo I de' Medici e la simbologia del sole, segno di quell'ordine e di quella razionalit\u00e0 che l'etimo del nome proprio del Duca intendeva celebrare.\nCosimo I de' Medici, il fondatore.\nLa nuova citt\u00e0 fu voluta da Cosimo I de' Medici, primo Granduca di Toscana (1519-1574), figlio del Capitano di ventura Giovanni dalle Bande Nere, nato da Caterina Sforza, Signora di Forl\u00ec, sposata in terze nozze con Giovanni de' Medici detto \"Il Popolano\". Fu lo stesso Granduca, recatosi in questi estremi confini del suo Stato, a \"designare\" il luogo della nuova citt\u00e0 fortezza e ad assegnarle il nome. Gi\u00e0 in data 1\u00ba febbraio 1564 si preoccupava di far misurare e stimare i terreni \"\"interpresi nella nuova fabbrica della Terra del Sole\". Il computo, in misure romagnole, fu di \"tornature 44, pertiche 2, piedi 7\". In una memoria olografa del Capitano di Castrocaro Corbizio II Corbizi si trova registrato un preciso atto di nascita della nuova citt\u00e0 fortezza: \"Ricordo come alli 8 di decembre 1564 si cominci\u00f2 a fabbricare la nova Terra del Sole con processione e messa solenne in detto loco sendo Comissario Geri Resaliti\"\"\nLa decisione di costruire ex novo una citt\u00e0 fortificata nell'enclave romagnola rientrava in una precisa politica di difesa dei confini del Granducato di Toscana. Secondo le intenzioni di Cosimo I sarebbe dovuta diventare la nuova sede prestigiosa degli \u201cuffizi\u201d medicei nella Romagna Toscana, una struttura urbana che doveva assolvere a funzioni amministrative, giudiziarie, militari, religiose e commerciali.\nCosimo I de' Medici nell'ideare la costruzione del nuovo insediamento romagnolo si avvalse della sua esperienza di soldato e di principe. Conosceva la storia dell'ingegneria militare, sapeva del castrum romano ed apprezzava i modelli di fortezza bastionata, distingueva le strutture belliche studiate per le balestre e l'arma bianca da quelle dove la difesa e l'offesa si fondavano sull'artiglieria. Per questo, Baldassarre Lanci, Giovanni Camerini, Bernardo Buontalenti e Simone Genga, artisti e architetti di fiducia della Corte di Cosimo I, eseguirono gli ordini del Principe.\nCitt\u00e0 - fortezza.\n\"Terra del Sole pu\u00f2 essere considerata con Palmanova e Sabbioneta come la pi\u00f9 compiuta espressione della nuova modellistica urbana che si impone in Italia nel cinquecento, per diretta influenza delle teorizzazioni e delle concrete esperienze degli ingegneri militari\"\nA Terra del Sole le fortificazioni furono adeguate ai tempi e alle nuove tecniche militari.\nCos\u00ec come per le altre fortezze (San Piero a Sieve, Empoli, Cortona, Montecarlo ai confini della Repubblica di Lucca; Portoferraio nell'Isola d'Elba e Sasso di Simone nel Montefeltro) volute da Cosimo I de' Medici, invece di lunghe cortine e torri, negli angoli si costruirono quattro bastioni muniti di orecchioni per proteggere, con le bocche da fuoco poste nelle cannoniere, le scarpe delle cortine costruite in terra battuta armata con palificate e rivestite di laterizio.\nLe porte cittadine, quella \u00abfiorentina\u00bb e quella \u00abromana\u00bb, furono fortificate in maniera analoga a quanto era stato realizzato nelle \u00abterre nuove\u00bb del XIV secolo.\nNel mese di giugno del 1579, bench\u00e9 restassero da compiere non pochi lavori di rifinitura, la citt\u00e0 era quasi terminata nelle sue parti principali: nelle mura munite dei quattro baluardi, nei Castelli sopra le due porte, nel Palazzo del Provveditore e nel Palazzo dei Commissari con il suo imponente e differenziato insieme di carceri e segrete.\nNel 1579 la nuova \u00abterra\u00bb di Cosimo I fu eletta capitale della Provincia della Romagna Fiorentina e il primo Commissario di Terra del Sole, Antonio Dazzi, fece trasferire il Bargello, il Giudice e la Corte civile e criminale, il Cancelliere e il maestro di scuola dalla vicina Castrocaro.\nLa cittadella diventer\u00e0 sede di mercato per esercitare una vera e propria forma di controllo sulla copiosa produzione agricola del territorio romagnolo. Oltre all'approvvigionamento di grano il mercato di Terra del Sole avrebbe garantito anche quello del sale che proveniva dalla vicina Cervia.\nIl Granduca, sempre preoccupato per l'incombente spettro della carestia, per ovviare alle carenze di grano della Toscana, ne avrebbe fatto incetta nella fertile Romagna utilizzando un deposito fortificato quale la citt\u00e0 di Terra del Sole.\nLa perdita delle funzioni originarie.\nFra il 1772 e il 1783 Pietro Leopoldo di Toscana attu\u00f2 una serie di riforme di riorganizzazione statale che si risolsero con operazioni di fusione di entit\u00e0 amministrative minori di origine medioevale e di raggruppamento alle comunit\u00e0 pi\u00f9 grandi, che corrispondono ai comuni odierni.\nLa fortezza fu disarmata nel 1772 e, nel 1848, con l'istituzione del circondario di Rocca San Casciano, convalidato anche dopo l'unificazione, i \"vecchi\" poteri amministrativi persero di efficacia giuridica e Terra del Sole venne privata delle sue funzioni originarie di citt\u00e0 fortificata e di capoluogo territoriale.\nTerra del Sole, assieme agli altri Comuni della \"Romagna-toscana, rimase sotto l'amministrazione provinciale di Firenze fino al 1924 quando, con Regio Decreto del 4 marzo 1923 venne aggregata alla provincia di Forl\u00ec.\nTerra del Sole rimase capoluogo di Comunit\u00e0 fino al 12 febbraio 1925 quando, con Decreto Reale vennero \"autorizzati il trasferimento della Sede municipale del Comune di Terra del Sole e Castrocaro (denominazione in atto dall'anno 1872) dall'attuale capoluogo alla frazione di Castrocaro ed il cambiamento della denominazione del Comune in quella di Castrocaro e Terra del Sole\". Per dare maggiore risalto all'attivit\u00e0 economica preminente del territorio, in data 31 marzo 1962 il Comune assunse il nome di Castrocaro Terme e Terra del Sole.\nNel quadro delle fortificazioni cosiniane la cittadella ha tratti fortemente specifici. Fu pensata non solo come fortezza ma anche come minuscola \u201ccitt\u00e0\u201d: simbolo, fin a partire dal nome, cos\u00ec evidentemente legato al mito solare ricorrente nell'ideologia del Principato e luogo concreto della sovranit\u00e0 ducale, eretto l\u00e0 dove questa aveva termine, nella pianura pontificia dominata da un centro cittadino ben pi\u00f9 antico e pi\u00f9 reale, quello di Forl\u00ec, e sintesi del granducato di Toscana in terra romagnola.\nTerra del Sole \u00e8 stata dichiarata centro storico di \u201cnotevole interesse pubblico\u201d da un Decreto Ministeriale del 1965, tutelandone la conservazione con un vincolo ambientale.\nMa negli anni Cinquanta e Sessanta del Novecento l'impianto urbanistico originario, fino ad allora integro, \u00e8 stato fortemente alterato con la costruzione di nuove case in stile moderno e l'apertura di un'ampia strada che taglia in due parti distinte l'intera cittadella fortificata.\nMonumenti e luoghi d'interesse.\nLa cinta muraria.\nLe mura, alte circa 13 metri, cingono la cittadella sviluppandosi su pianta rettangolare per 2 chilometri e 87 metri: ai quattro angoli i bastioni di Sant'Andrea, S. Martino, Santa Reparata, Santa Maria, formano un rettangolo con quattro bastioni ai vertici muniti di fianchi ritirati per il tiro radente incrociato di difesa delle cortine.\nSui due lati brevi si aprono le porte della citt\u00e0: una verso Forl\u00ec e l'altra in direzione di Castrocaro, solo da quest'ultima era consentito l'accesso alla fortezza attraverso un complesso sistema che superava un ampio fossato con un ponte ad arcatelle, al quinto arco vi era un ponte levatoio di legno dotato di un meccanismo di sollevamento ed un cancello di ferro permetteva la chiusura notturna della Porta.\nAttorno alle mura fu lasciato un fossato, a spianata, di circa quaranta metri di profondit\u00e0 con un accenno di controscarpa, tuttora leggibile tra le coltivazioni che hanno gradualmente occupato l'invaso, ma le opere esterne di completamento al sistema difensivo del fronte bastionato, non furono mai eseguite nella forma e nella successione che la elaboratissima tecnica del tempo suggeriva.\nI bastioni difensivi.\nI Bastioni a monte denominati di Santa Maria, in direzione di Faenza, e di Santa Reparata, in direzione dell'antica Pieve omonima a sud-ovest, costituiscono i blocchi di difesa pi\u00f9 complessi dell'intera fortezza con un doppio sistema di casematte per fianco di cui la superiore \u00e8 parzialmente scoperta per lo smaltimento dei fumi delle artiglierie. Gallerie e rampe voltate a botte, mettono in comunicazione le casematte e le piazze basse, a due, a due tra loro e queste con l'esterno.\nNel Bastione di Santa Reparata si conservano le due casematte inferiori mentre le piazze basse superiori, dopo la smilitarizzazione della fortezza avvenuta nel 1772, private del terrapieno a causa delle continue arature, sarebbero crollate per collasso strutturale.\nI Bastioni di San Martino, a nord-est, e di Sant'Andrea, a sud-est, differiscono dai precedenti per la forma degli orecchioni di lato al corso del fiume Montone, che non sono come gli omologhi, rettilinei e con protezione lineare del fianco, bens\u00ec stondati per consentire di battere la faccia esterna del Bastione opposto fino al suo saliente.\nIn questi due Bastioni il sistema di difesa per fianchi ritirati \u00e8 al livello superiore, di tipo \"semplificato\", abbiamo, infatti, delle troniere a cui si accede liberamente dal terrapieno, mentre al livello inferiore, sono visibili esternamente delle feritoie, in parte interrate, che presuppongono la presenza di casematte di cui \u00e8 scomparso l'accesso.\nSui vertici esterni degli orecchioni, sui quattro salienti dei Bastioni, a met\u00e0 delle cortine sul loro lato lungo e sul cavaliere di Porta Fiorentina sono distribuite delle garitte utilizzate come posti protetti di guardia e di osservazione. Quelle di vertice, pi\u00f9 grandi e poligonali, poggiano su beccatelli di pietra mentre quelle laterali sviluppano su belle mensole in muratura a scalare.\nL'abitato.\nEntro il perimetro delle mura (2\u00a0km e 87\u00a0m) si sviluppa l'insediamento simmetrico comprendente quattro isolati. Due Borghi, Romano e Fiorentino, l'attraversano da Porta a Porta, secondo il decumano, affiancati da quattro Borghi minori. Due similari angolati Castelli fanno da sfondo. Il tutto \u00e8 raccordato dalla vasta Piazza d'Armi, dove si affacciano edifici monumentali: la chiesa di Santa Reparata, il palazzo dei Commissari o Pretorio, quello dei Provveditori, quello della Provincia (Cancelleria) ed altri palazzi padronali, tra cui il Palazzo Paganelli (affrescato anche da Giovanni Marchini ed il Palazzo Giulianini.\nI Castelli.\nDel Capitano delle Artiglierie e del Governatore (sede dell'Archivio Storico di fonti criminali) ...\nIl Palazzo del Provveditore.\nSituato all'inizio del Borgo Romano, fu sede del Ministro delle Finanze della Romagna Toscana.\nLa chiesa di Santa Reparata.\nProspiciente alla Piazza d'Armi, fu iniziata nel 1594 e terminata nel 1609: impianto monumentale classico a croce latina.\nDi pregio i quadri della Madonna del Carmine (1575) di Pier Paolo Menzocchi e quello della Madonna del Rosario (1610) di Francesco Longhi, paliotti di legno dipinto e a scagliola, un crocefisso ligneo di scuola Toscana del '500, un coro in noce (secolo XVI) nell'abside.\nSono custoditi un prezioso organo del 1734 di Feliciano Fedeli da Camerino ed un organo positivo del 1759 di Pietro Agati da Pistoia.\nIn sacrestia due rari canterani del '600 e del '700.\nIl Palazzo Pretorio o dei Commissari granducali.\nIl Palazzo Pretorio o dei Commissari granducali \u00e8 un'imponente costruzione, classico esempio di architettura rinascimentale, a pianta quadrata, con all'interno il cortile delimitato da un triportico a due ordini. Era sede del Tribunale di prima istanza per tutta la Romagna toscana a cui ci si doveva appellare per tutte le cause civili escusse nei vari capitanati della Provincia."}
{"id": "286813", "revid": "1608023", "url": "https://it.wikipedia.org/wiki?curid=286813", "title": "Tre valli ambrosiane", "text": ""}
{"id": "286814", "revid": "110157", "url": "https://it.wikipedia.org/wiki?curid=286814", "title": "Regione della Lika e di Segna", "text": "La regione della Lika e di Segna (croato: Li\u010dko-senjska \u017eupanija) \u00e8 una regione della Croazia occidentale, che corrisponde in parte al territorio della Liburnia e alla Morlacchia. Ha il suo fulcro nella regione interna della Lika, che si estende ad est sino alla Bosnia ed Erzegovina.\nIl restante territorio, geograficamente dalmata, \u00e8 costituito dalla parte settentrionale dell'isola di Pago (centro principale Novaglia) e dallo stretto tratto di costa (centri principali Segna e Carlopago), ai piedi del massiccio delle Alpi Bebie (Velebit). Capoluogo della regione \u00e8 Gospi\u0107.\nPopolazione.\nLa regione della Lika e di Segna \u00e8 la divisione amministrativa croata meno popolata e con la minore densit\u00e0 di popolazione.\nSuddivisione della popolazione secondo le nazionalit\u00e0 (dati secondo il censimento del 2001):\nIn seguito al ritorno dei profughi serbi nel territorio della regione \u00e8 prevedibile che la percentuale di popolazione serba sia in tendenziale aumento.\nFino ai primi anni del XX secolo, specialmente nell\u2019area dalmata della regione, era presente anche una piccola minoranza italiana, di dialetto veneto o istro-dalmata, in gran parte scomparsa dopo la fine della prima guerra mondiale.\nCitt\u00e0 e comuni.\nLa regione della Lika e di Segna \u00e8 divisa in 4 citt\u00e0 e 8 comuni, qui sotto elencati (fra parentesi il dato relativo al censimento della popolazione del 2011)."}
{"id": "286817", "revid": "709565", "url": "https://it.wikipedia.org/wiki?curid=286817", "title": "Mr. Freeze", "text": ""}
{"id": "286820", "revid": "729019", "url": "https://it.wikipedia.org/wiki?curid=286820", "title": "Coppa del Mondo di sci alpino 2003", "text": "La Coppa del Mondo di sci alpino 2003 fu la trentasettesima edizione della manifestazione organizzata dalla Federazione Internazionale Sci; ebbe inizio il 26 ottobre 2002 a S\u00f6lden, in Austria, e si concluse il 16 marzo 2003 a Lillehammer Hafjell, in Norvegia. Nel corso della stagione si tennero a Sankt Moritz i Campionati mondiali di sci alpino 2003, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 37 gare (11 discese libere, 6 supergiganti, 8 slalom giganti, 10 slalom speciali - di cui uno, per la prima volta, nella formula KO -, 2 combinate), in 18 diverse localit\u00e0. L'austriaco Stephan Eberharter si aggiudic\u00f2 sia la Coppa del Mondo generale, sia quelle di discesa libera e di supergigante; lo svizzero Michael von Gr\u00fcnigen vinse la Coppa di slalom gigante e il finlandese Kalle Palander quella di slalom speciale. Eberharter era il detentore uscente della Coppa generale.\nIn campo femminile furono disputate 33 gare (6 discese libere, 8 supergiganti, 9 slalom giganti, 9 slalom speciali - di cui uno, per la prima volta, nella formula KO -, 1 combinata), in 14 diverse localit\u00e0. La croata Janica Kosteli\u0107 si aggiudic\u00f2 sia la Coppa del Mondo generale, sia quella di slalom speciale; l'austriaca Michaela Dorfmeister vinse la Coppa di discesa libera, la francese Carole Montillet quella di supergigante e la svedese Anja P\u00e4rson quella di slalom gigante. La Dorfmeister era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2003 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2003 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286823", "revid": "124181040", "url": "https://it.wikipedia.org/wiki?curid=286823", "title": "Luigi Lombardini", "text": "Il Procuratore generale di Cagliari Francesco Pintus afferm\u00f2 circa la sua morte: \"Lombardini era un giudice che quando i suoi colleghi stavano comodamente seduti in poltrona girava la Sardegna a risolvere i sequestri di persona. \u00c8 il magistrato al quale si sono consegnati 37 latitanti\".\nBiografia.\nFino al 1989 si occup\u00f2 di sequestri di persona in Sardegna, dapprima giudice istruttore, con competenza inizialmente limitata a Cagliari, quindi estesa a quasi tutta la Sardegna. Dal 1969 al 1989 istru\u00ec quasi cento procedimenti per sequestro di persona, contribuendo al drastico ridimensionamento del fenomeno criminale.\nFu sospettato di aver assoldato, grazie alla cosiddetta \"Zona grigia\", quali emissari per i sequestri, ex banditi, che in cambio di forti sconti di pena avrebbero lavorato per lui. \n. Costitu\u00ec un fondo per gestire la cosiddetta \"Rete Lombardini\" al fine di agevolare le trattative e il rapporto con gli informatori. \nSi suicid\u00f2 l'11 agosto 1998 quando, dopo l'interrogatorio di alcuni magistrati competenti per territorio, durato sei ore, poich\u00e9 sospettato di estorsione all'ingegnere Tito Melis nell'ambito del sequestro di Silvia Melis, a seguito del colloquio e della notifica di perquisizione del suo ufficio, precedendo i giudici vi si chiuse repentinamente all'interno e si tolse la vita, sparandosi un colpo di pistola.\nLe reazioni al suicidio.\nIl 14 agosto 1998, tre giorni dopo la morte di Lombardini, Vittorio Sgarbi in un'intervista a Il Giornale ne attribuisce la responsabilit\u00e0 alle \"\u00abinchieste politiche di Caselli [...] uomo di Violante\u00bb\", in quanto \"\u00abil suicidio di Lombardini ha evidenziato la natura esclusivamente politica dell'azione di Caselli e i suoi\u00bb\" che \"\u00abimpudentemente frugano nella sua tomba [...] sul suo cadavere\u00bb\".\nIl 17 agosto, ignorando i ringraziamenti dell'avvocato di Lombardini per la correttezza tenuta da Caselli nella conduzione dell'interrogatorio nonch\u00e9 il positivo pronunciamento del CSM in merito, ne chiede \"\u00abl'immediato arresto\u00bb\" nonch\u00e9 la \"\u00absospensione dal servizio e dallo stipendio\u00bb\".\nAlla successiva querela, l'intervistatore Renato Farina e il direttore Mario Cervi scelgono il patteggiamento, mentre Sgarbi la via del processo. Per queste affermazioni nel 1998 verr\u00e0 condannato dalla Cassazione per diffamazione aggravata sulle indagini del pool antimafia di Palermo, guidato da Gian Carlo Caselli, oltre a 1.000 \u20ac di multa.\nVi \u00e8 chi, di fronte a questo pronunciamento, ha sostenuto che la condanna sarebbe occorsa per aver Sgarbi definito le indagini \"politiche\" e quindi Lombardini come una vittima di persecuzione ideologica da parte di Caselli e Ingroia, esercitando il proprio diritto di critica.\nAi fine di restituire l'onore al magistrato suicida viene scritto e presentato a Cagliari, alla presenza di ministri e sottosegretari, il libro del giudice Enzo Tardino: \"Il Giudice Lombardini\" che accusa i magistrati di Palermo di averne provocato il suicidio e per questo sar\u00e0 processato per diffamazione.\nLa figura di Lombardini ha suscitato polemiche anche negli anni successivi al suicidio. Nel 2007 Marco Travaglio ha scritto che \"\u00abcriticare significa affermare che un'inchiesta \u00e8 infondata, una sentenza \u00e8 sbagliata. Ma sostenere che un PM e l'intera sua Procura sono al servizio di un partito, agiscono per finalit\u00e0 politiche, usano la mafia contro lo stato, non \u00e8 criticare: \u00e8 attribuire una serie di reati gravissimi, i pi\u00f9 gravi che possa commettere un magistrato\u00bb\".\nNel 2005 il libro \"La zona grigia, cronaca di un sequestro di persona\" di Giampaolo Cassitta analizza il sequestro di persona avvenuto in Sardegna a Villasimius il 4 ottobre 1978, durante il quale viene rapito l'ingegnere della Ferrari Giancarlo Bussi che non far\u00e0 pi\u00f9 rientro a casa. Il giudice istruttore \u00e8 Luigi Lombardini. Il libro parte dal presupposto che ci siano stati errori clamorosi nella conduzione delle indagini e, soprattutto, nell'arresto e nel rinvio a giudizio di alcuni detenuti che saranno condannati, ma secondo l'opinione dell'autore con alcuni errori effettuati durante il maxi processo del 1982 svoltosi nell'aula bunker della citt\u00e0 di Cagliari."}
{"id": "286824", "revid": "599013", "url": "https://it.wikipedia.org/wiki?curid=286824", "title": "Cray", "text": ""}
{"id": "286825", "revid": "729019", "url": "https://it.wikipedia.org/wiki?curid=286825", "title": "Coppa del Mondo di sci alpino 2004", "text": "La Coppa del Mondo di sci alpino 2004 fu la trentottesima edizione della manifestazione organizzata dalla Federazione Internazionale Sci; ebbe inizio il 25 ottobre 2003 a S\u00f6lden, in Austria, e si concluse il 14 marzo 2004 a Sestriere, in Italia. Nel corso della stagione non si tennero n\u00e9 rassegne olimpiche n\u00e9 iridate.\nIn campo maschile furono disputate 39 gare (12 discese libere, 7 supergiganti, 7 slalom giganti, 11 slalom speciali, 2 combinate), in 18 diverse localit\u00e0. L'austriaco Hermann Maier si aggiudic\u00f2 sia la Coppa del Mondo generale, sia quella di supergigante; il suo connazionale Stephan Eberharter vinse la Coppa di discesa libera, lo statunitense Bode Miller quella di slalom gigante e l'austriaco Rainer Sch\u00f6nfelder quella di slalom speciale. Eberharter era il detentore uscente della Coppa generale.\nIn campo femminile furono disputate 35 gare (9 discese libere, 8 supergiganti, 8 slalom giganti, 10 slalom speciali), in 16 diverse localit\u00e0. La svedese Anja P\u00e4rson si aggiudic\u00f2 sia la Coppa del Mondo generale, sia quelle di slalom gigante e di slalom speciale; l'austriaca Renate G\u00f6tschl vinse le Coppe di discesa libera e di supergigante. La croata Janica Kosteli\u0107 era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nClassifiche.\nCombinata.\nNel 2004 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "286827", "revid": "92723", "url": "https://it.wikipedia.org/wiki?curid=286827", "title": "Regione litoraneo-montana", "text": "La Regione litoraneo-montana (in croato Primorsko-goranska \u017eupanija) \u00e8 una regione della Croazia nord-occidentale, che corrisponde in parte al territorio della Liburnia e del Quarnaro o Quarnero, detto anche Carnaro. Confina con la Regione istriana ad ovest, con la Slovenia a nord e con la Regione di Karlovac e quella della Lika a est e comprende aree geograficamente eterogenee, tra cui il Carso croato, l'arcipelago del Quarnero (con le isole di Veglia, Cherso, Arbe e Lussino), e l'area montuosa del Gorski Kotar. Capoluogo della Regione \u00e8 Fiume.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nSecondo il censimento del 2011 i 10 cognomi pi\u00f9 diffusi della regione litoraneo-montana sono:\nCitt\u00e0 e comuni.\nLa Regione litoraneo-montana \u00e8 divisa in 14 citt\u00e0 e 21 comuni, qui sotto elencati (fra parentesi il dato relativo al censimento della popolazione del 2011). Quando \u00e8 indicato il nome in lingua italiana, a seguire, viene indicato anche quello in lingua croata."}
{"id": "286845", "revid": "38120", "url": "https://it.wikipedia.org/wiki?curid=286845", "title": "Gaetano Allotta", "text": "Biografia.\nIntendente di Finanza a riposo e giornalista pubblicista, impegnato nella tutela dell'ambiente e dell'archeologia marina, Allotta ha svolto un'intensa attivit\u00e0 saggistica, per cui gli sono stati conferiti diversi riconoscimenti, tra cui il Premio della Cultura della Presidenza del Consiglio dei ministri (1983), il Global 500 Roll of Honour delle Nazioni Unite (1989), il Premio Taormina per le Arti e le Scienze (1993), il \"Melvin Jones Fellow\" del Lions International ed il premio per \"Una vita dedicata al mare\" dell'Istituzione dei Cavalieri di Santo Stefano (2006).&lt;br&gt;\n\u00c8 socio ordinario della Societ\u00e0 Siciliana per la Storia Patria di Palermo, \"Membre de la soci\u00e9t\u00e9 internationale des historiens de la m\u00e9diterran\u00e9e\" ed Ispettore Onorario dei Beni Culturali.\nOpere.\nTra le sue opere principali sono i seguenti volumi:"}
{"id": "286846", "revid": "31886", "url": "https://it.wikipedia.org/wiki?curid=286846", "title": "Zamiaceae", "text": "Le Zamiaceae sono famiglia di piante perenni, sempreverdi e dioiche dell'ordine Cycadales, diffuse nelle regioni tropicali e temperate di Africa, Australia, Nord e Sud America. I membri di questa famiglia sono facilmente distinguibili dai membri delle Cycadaceae sulla base delle foliole che presentano multiple vene e dei megasporofilli (con due ovuli) arrangiati in strobili. \nTassonomia.\nSono suddivise in due sottofamiglie che comprendono 7 generi e circa 218 specie.\nIl genere \"Chigua\", in passato riconosciuto come appartenente a questa famiglia, \u00e8 oggi considerato sinonimo di \"Zamia\" e le due specie attribuite in passato a questo genere (\"C.restrepoi\" e \"C.bernalii\") sono oggi considerate come un'unica entit\u00e0 (\"Zamia restrepoi\")."}
{"id": "286847", "revid": "110157", "url": "https://it.wikipedia.org/wiki?curid=286847", "title": "Regione zaratina", "text": "La regione zaratina (in croato Zadarska \u017eupanija) \u00e8 una regione della Croazia. La Regione include gran parte della Dalmazia settentrionale e confina ad est con la Bosnia ed Erzegovina. Capoluogo della Regione \u00e8 Zara.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nSuddivisione amministrativa.\nLa Regione zaratina comprende 6 citt\u00e0 e 28 comuni."}
{"id": "286848", "revid": "125656509", "url": "https://it.wikipedia.org/wiki?curid=286848", "title": "Coppa del Mondo di sci alpino 2005", "text": "La Coppa del Mondo di sci alpino 2005 fu la trentanovesima edizione della manifestazione organizzata dalla Federazione Internazionale Sci; ebbe inizio il 23 ottobre 2004 a S\u00f6lden, in Austria, e si concluse il 13 marzo 2005 a Lenzerheide, in Svizzera. Nel corso della stagione si tennero a Bormio e Santa Caterina Valfurva i Campionati mondiali di sci alpino 2005, non validi ai fini della Coppa del Mondo, il cui calendario contempl\u00f2 dunque un'interruzione tra gennaio e febbraio.\nIn campo maschile furono disputate 36 delle 37 gare in programma (11 discese libere, 7 supergiganti, 8 slalom giganti, 9 slalom speciali e \u2013 per la prima volta \u2013 1 supercombinata), in 18 diverse localit\u00e0. Lo statunitense Bode Miller si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di supergigante; l'austriaco Michael Walchhofer vinse la Coppa di discesa libera e il suo connazionale Benjamin Raich quelle di slalom gigante e di slalom speciale. Hermann Maier era il detentore uscente della Coppa generale.\nIn campo femminile furono disputate tutte le 33 gare in programma (8 discese libere, 8 supergiganti, 8 slalom giganti, 8 slalom speciali e - per la prima volta - 1 supercombinata), in 13 diverse localit\u00e0. La svedese Anja P\u00e4rson si aggiudic\u00f2 la coppa di cristallo; l'austriaca Renate G\u00f6tschl vinse la Coppa di discesa libera, la sua connazionale Michaela Dorfmeister quella di supergigante e la finlandese Tanja Poutiainen quelle di slalom gigante e di slalom speciale. La P\u00e4rson era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nClassifiche.\nCombinata.\nNel 2005 fu anche stilata la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nClassifiche.\nCombinata.\nNel 2005 fu anche stilata la classifica della combinata, sebbene non venisse assegnato alcun trofeo alla vincitrice."}
{"id": "286855", "revid": "6923", "url": "https://it.wikipedia.org/wiki?curid=286855", "title": "Assemblea Musicale Teatrale", "text": "L'Assemblea musicale teatrale \u00e8 un gruppo attivo nella seconda met\u00e0 degli anni settanta. L'Assemblea si \u00e8 formata con l'intento di creare spettacoli in cui fossero ugualmente presenti la componente teatrale e musicale (da cui il nome).\nStile.\nDal punto di vista musicale hanno uno stile variegato, che ricorda sia il rock italiano degli anni settanta, sia il teatro canzone di Giorgio Gaber. I loro testi sono per\u00f2 sempre molto elaborati, tendenzialmente discorsivi, di chiara ispirazione teatrale.\nLe produzioni dell'Assemblea risentono molto delle critiche politiche e sociali che venivano espresse dai movimenti studenteschi negli anni settanta.\nIl gruppo.\nL'Assemblea si forma a Genova agli inizi del 1975, dall'esperienza del Teatro Quartiere di Oregina, diretta da Sergio Alloisio, pap\u00e0 di Gian Piero, e dal gruppo di rock progressivo La Famiglia degli Ortega (di cui facevano parte Biggi, Canepa e Martini). I primi spettacoli vengono censurati perch\u00e9 criticavano esplicitamente personalit\u00e0 di spicco a Genova. Dopo la pubblicazione del loro primo album, \"Dietro le sbarre\", vengono ascoltati da Francesco Guccini con cui iniziano una stretta collaborazione. Nel 1977 il cantautore emiliano produce il loro album \"Marilyn\" nel quale si sente la sua voce pronunciare una frase all'inizio di un brano. In un loro album seguente, \"Il sogno di Alice\", includono un brano scritto da Guccini, \"Lager\". Lo stesso Guccini lo inserir\u00e0 con piccole modifiche nel suo album seguente, \"Metropolis\", insieme ad un brano scritto da Gian Piero Alloisio per l'Assemblea (anche questo presente in \"Il sogno di Alice\") destinato a diventare famoso: \"Venezia\".\nDopo l'ultimo album del 1979, il gruppo sparir\u00e0 dalle scene, per riunirsi nel 2002 ad opera di Gian Piero Alloisio. Il nuovo album (La Rivoluzione c'\u00e8 gi\u00e0 stata!) presenta gli stessi temi sociali cari all'Assemblea, ma anche nuove sperimentazioni artistiche e fusioni negli stessi pezzi di stili musicali diversi."}
{"id": "286859", "revid": "729019", "url": "https://it.wikipedia.org/wiki?curid=286859", "title": "Coppa del Mondo di sci alpino 2006", "text": "La Coppa del Mondo di sci alpino 2006 fu la quarantesima edizione della manifestazione organizzata dalla Federazione Internazionale Sci; ebbe inizio il 22 ottobre 2005 a S\u00f6lden, in Austria, e si concluse il 19 marzo 2006 a \u00c5re, in Svezia. Nel corso della stagione si tennero a Torino i XX Giochi olimpici invernali, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 37 delle 38 gare in programma (9 discese libere, 6 supergiganti, 8 slalom giganti, 10 slalom speciali, 1 combinata, 3 supercombinate), in 18 diverse localit\u00e0. L'austriaco Benjamin Raich si aggiudic\u00f2 sia la coppa di cristallo, il trofeo assegnato al vincitore della classifica generale, sia quella di slalom gigante; il suo connazionale Michael Walchhofer vinse la Coppa di discesa libera, il norvegese Aksel Lund Svindal quella di supergigante e l'italiano Giorgio Rocca quella di slalom speciale. Bode Miller era il detentore uscente della Coppa generale.\nIn campo femminile furono disputate 36 gare (8 discese libere, 8 supergiganti, 9 slalom giganti, 9 slalom speciali, 2 supercombinate), in 15 diverse localit\u00e0. La croata Janica Kosteli\u0107 si aggiudic\u00f2 sia la coppa di cristallo, sia quella di slalom speciale; l'austriaca Michaela Dorfmeister vinse le Coppe di discesa libera e di supergigante e la svedese Anja P\u00e4rson quella di slalom gigante. La P\u00e4rson era la detentrice uscente della Coppa generale.\nPer la prima volta fu inserita in calendario una gara a squadre mista, disputata al termine delle finali di \u00c5re.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nClassifiche.\nCombinata.\nNel 2006 fu stilata anche la classifica della combinata, sebbene non venisse assegnato alcun trofeo al vincitore.\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nClassifiche.\nCombinata.\nNel 2006 fu anche stilata la classifica della combinata, sebbene non venisse assegnato alcun trofeo alla vincitrice.\nCoppa delle Nazioni.\nClassifiche.\nLe classifiche della Coppa delle Nazioni vengono stilate sommando i punti ottenuti da ogni atleta in ogni gara individuale e quelli assegnati nella gara a squadre."}
{"id": "286860", "revid": "110157", "url": "https://it.wikipedia.org/wiki?curid=286860", "title": "Augst", "text": "Augst (toponimo tedesco; gi\u00e0 Baselaugst) \u00e8 un comune svizzero di 1\u00a0001 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286866", "revid": "599013", "url": "https://it.wikipedia.org/wiki?curid=286866", "title": "Ducato di Sora", "text": "Il Ducato di Sora, gi\u00e0 contea, fu un dominio feudale costituito nell\u2019ambito del Regno di Napoli e occupava la parte sud-orientale dell'odierna regione Lazio, a ridosso dell'Abruzzo.\nIl suo territorio \u00e8 parte del Lazio storico-geografico (il Lazio propriamente detto) e in particolare dell'Alta Terra di Lavoro.\nDominio.\nIl suo territorio nella massima estensione storica seguiva ad ovest il corso del fiume Liri, che lo separava dallo Stato Pontificio; a sud confinava presso Pico con l'amministrazione provinciale di Terra di Lavoro costituita in et\u00e0 angioina, presso il vecchio confine del ducato di Gaeta, e con l'exclave pontificia di Pontecorvo; ad est invece incontrava i possedimenti dell'Abbazia di Montecassino (Terra di San Benedetto, da Castrocielo ad Atina), annessi sotto il governo di Giovanni Della Rovere insieme al castello di \"Ambrifi\" (Lenola). A nord non superava i limiti dell'attuale Abruzzo confinando con la contea di Celano e con il contado di Molise, poi dal dominio angioino con l\"Aprutium citeriore\" e l\"Aprutium ulteriore\".\nComprese le citt\u00e0 di Sora, Alvito, Arce, Rocca d'Arce, Roccavivi dal 1208 per cirva un secolo, concessa al fratello Riccardo, dei conti di Segni, da Papa Innocenzo III, \"Brocco\" (odierna Broccostella), Castelluccio (odierna Castelliri), \"Coldragone\", gi\u00e0 frazione di Rocca d'Arce (attualmente comune con il nome di Colfelice), Fontana (oggi Fontana Liri), \"Isola di Sora\" (oggi Isola del Liri), Castrocielo, Colle San Magno, Terelle, Roccasecca, Aquino, Santopadre, \"Schiavi\" (attuale Fontechiari), \"Casale\" (oggi Casalattico), Casalvieri, Pescosolido e Arpino.\nCapitale.\nLa sede dei duchi, quando l'amministrazione era diretta, generalmente si collocava tra il palazzo ducale di Sora e il Castello Boncompagni Viscogliosi di \"Isola di Sora\" (oggi Isola del Liri), noto anche come \"Castello ducale\".\nStoria.\nIl feudo dei Cantelmo.\nIl titolo comitale era stato concesso nel 1399 e nel 1443 il conte di Sora, Nicola Cantelmo, ottenne dal re di Napoli Alfonso I di Napoli il titolo ducale per acquisire il consenso dei Cantelmo contro gli Angioini grazie ai quali avevano ottenuto i primi privilegi feudali in Italia. Sotto il dominio aragonese inizia la lotta di Sora per conquistare sempre maggiore autonomia: attorno al 1460 il duca Piergiampaolo Cantelmi torna a schierarsi a favore del partito angioino, raccogliendo un primo esercito, vicino alle pratiche del brigantaggio, nel tentativo di acquisire autorit\u00e0 nella provincia pontificia di Campagna e Marittima e indipendenza dalla corona aragonese. Precedentemente fu fatto duca d'Alvito e Sora da Alfonso V d'Aragona, al cui feudo annesse un vasto patrimonio unitario di castelli tra l'Alto Sangro, Popoli e parte del Molise, dopo aver diseredato il fratello Giovanni. Nello stesso periodo fu anche concesso alle citt\u00e0 di Sora e Alvito la possibilit\u00e0 di avere una propria zecca attiva dal 1459 al 1461, privilegio confermato dallo stesso Carlo VIII e perdurato fino alla sconfitta del partito angioino. Le monete dette cavalli recavano il nome del duca Giovanni Paolo Cantelmo e il titolo di \"Sorae Albetique dux\" con la croce gigliata angioina.\nIl feudo dei Della Rovere.\nPapa Pio II, che sosteneva gli aragonesi, nel 1450 invi\u00f2 contro i Cantelmo Federico da Montefeltro, il quale assediato Castelluccio e fatto prigioniero il comandante dell'esercito sorano Antonio Petrucci, ricondusse alla pace il ducato e i nobili ribelli furono nuovamente riassoggettati alla corona napoletana. Nel 1463 per\u00f2 i Cantelmo tornarono ad insorgere, infestando stavolta la Campagna e Marittima con scorribande e azioni militari. Sotto il comando di Napoleone Orsini, Pio II invi\u00f2 l'esercito pontificio contro lo stato di Sora: l'Orsini conquist\u00f2 prima Isola del Liri e poi Arpino, infine buona parte del sorano, che divenne poi un feudo papale. Alla sconfitta dei Cantelmo corrispose la perdita per la famiglia del titolo ducale e i feudi restanti di Alvito e Popoli furono consegnati a Giovanni Cantelmo, fratello di Pergiampaolo, con il titolo di conte. Nel 1472 il papa Sisto IV Della Rovere, nell'organizzazione temporale dello stato pontificio, rinunzi\u00f2 ai diritti feudali su Sora. Il titolo di duca di Sora che perdeva definitivamente il feudo su Alvito, acquis\u00ec anche la giurisdizione sul feudo di Arce e fu concesso al nipote di Papa Sisto IV Leonardo Della Rovere, dal re di Napoli Ferdinando I, di cui spos\u00f2 una figlia, Giovanna d'Aragona.\nL'autonomia politica: Giovanni Della Rovere.\nNel 1475 muore Leonardo Della Rovere e il fratello Giovanni ottiene dapprima la \"Prefettura di Roma\", acquisendo un ruolo sempre maggiore anche in Terra di Lavoro.\nL'importanza politica del ducato cominci\u00f2 ad emergere a seguito della battaglia di Fornovo, quando Carlo VIII di Francia incoronato Re di Napoli, fu sconfitto dal partito aragonese. A seguito di ci\u00f2 fu organizzato a Isola di Sora da nobili abruzzesi e laziali, una congiura contro il potere aragonese restaurato, per riproporre il dominio francese sul Regno di Napoli e decentrare ulteriormente i poteri feudali nella valle del Liri. I protagonisti di quest'incontro furono Graziano de Guerres, capitano di Carlo VIII negli Abruzzi, Giovanni Paolo Cantelmi, Giovanni Della Rovere, Federico di Monfort e Giovanbattista Caracciolo.\nFerdinando II di Aragona invi\u00f2 contro i ribelli il Gran Capitano Consalvo de Cordova che espugn\u00f2 i castelli di Isola e di Sora, anche se quest'ultima fu accanitamente difesa dall'umanista guerriero Mario Equicola.\nL'ascesa al potere di Carlo V in Europa decret\u00f2 il fallimento della congiura, che si spense, lasciando per\u00f2 le tracce di una debole resistenza politica al dominio spagnolo che rafforz\u00f2 il legame di Sora con le politiche nazionali pontificie.\nLa citt\u00e0 fu anche base logistica delle spedizioni militari volte a riaffermare i diritti francesi sulla Campania e sugli Abruzzi, che intraprese Giovanni della Rovere, tra il 1494 e il 1501 (anno della sua morte). Duca di Sora e di Arce, signore di Senigallia, con Giovanni Paolo Cantelmi allestisce un esercito di fanteria e cavalleria per attaccare le truppe del partito aragonese insediate all'Aquila degli Abruzzi; conquista la citt\u00e0 dopo aver sconfitto anche la postazione filoaragonese di Bartolomeo d'Alviano insediatasi a Tagliacozzo per difendere i confini settentrionali.\nNel 1495 conquista Ceprano, Montecassino e la Terra di San Benedetto (divenuta \"commenda\" di Giovanni de' Medici); il territorio ducale \u00e8 alla sua massima estensione.. Nel 1496 difende la valle del Liri dall'assedio di Prospero Colonna e Federico I di Napoli, perdendo per\u00f2 Esperia e Monte San Giovanni Campano, e per un breve periodo anche Arce, finch\u00e9 Papa Alessandro VI non riconferm\u00f2 i suoi titoli di prefetto di Roma e duca di Sora.\nL'ingerenza spagnola.\nAlla morte di Giovanni, il titolo ducale pass\u00f2 al duca di Urbino Francesco Maria I Della Rovere che nel 1501, investito duca di Sora ufficialmente dal re di Francia Luigi XII, dovette difendere con successo Sora dalle mire espansionistiche di Cesare Borgia che assediava la citt\u00e0. Alessandro VI aveva disconosciuto tutti i diritti feudali dello Stato Pontificio lasciando il governo militare e politico dell'Italia centrale al Borgia: Sora fu difesa dai Della Rovere: la moglie di Francesco Maria, Giovanna da Montefeltro, fuggita da Urbino in abiti maschili, prese il controllo del ducato e organizz\u00f2 la resistenza. Morto Alessandro VI e sconfitto il Borgia, Francesco Maria, duca di Sora, ebbe anche da Giulio II il titolo di prefetto di Roma e generale di Santa Romana Chiesa, nonch\u00e9 Duca di Urbino e Senigallia. Nel 1516 Ferdinando d'Avalos fu assoldato da Carlo V per reprimere gli ultimi residui filofrancesi nel Regno di Napoli. Il ducato fu cos\u00ec sottratto ai Della Rovere, e per un breve periodo divenne possesso di Guglielmo di Cro\u00ff: il nuovo duca insedi\u00f2 presso Carnello una cartiera gestita da un artigiano di Fossombrone.\nNel 1528 Della Rovere riottenne il ducato per interessamento di Odet de Foix visconte di Lautrec con il beneplacito ufficiale dell'imperatore Carlo V del 30 maggio 1533, dopo la pace del sovrano asburgico con il papa Clemente VII.\nA Francesco Maria della Rovere successero prima il Cardinale Giulio e poi suo fratello Francesco Maria.\nLa signoria dei Boncompagni.\nI Boncompagni, che governarono Sora per due secoli e sedici anni, dal 16 marzo 1580 al 31 agosto 1796, erano originari di una nobile famiglia di Bologna.\nNel 1579 papa Gregorio XIII acquist\u00f2 il feudo dai duchi di Urbino Della Rovere per donarlo al nuovo duca Giacomo Boncompagni, suo figlio, il quale ottenne nel 1583 anche i feudi di Aquino e di Arpino che, acquistati ai D'Avalos di Chieti, costituirono parte integrante del nuovo ducato, divenuto cos\u00ec una vera e propria signoria solo nominalmente legata ai vincoli feudali della corona di Napoli. L'insediamento dei Boncompagni della media Valle del Liri fu permesso grazie alla mediazione politica del cardinale Francesco Maria Bourbon del Monte Santa Maria, coinvolto nei piani politici di Ferdinando de' Medici, il quale era interessato a costituire un nuovo centro di potere vicino a Roma in grado di contrastare l'espansionismo politico dei Farnese. Sul modello del Ducato di Castro anche nel Lazio meridionale nacque una signoria in grado di influire sulle politiche della Chiesa di Roma: nel 1585 grazie all'appoggio di Giacomo Boncompagni fu eletto papa Sisto V, cos\u00ec fu sconfitto il partito dei Farnese che invece sosteneva Alessandro Farnese per il soglio pontificio.\nGiacomo Boncompagni poi spos\u00f2 Costanza Sforza, la quale si interess\u00f2 dei territori amministrati dal marito: abbell\u00ec il castello ducale di Isola del Liri con la realizzazione di un parco e commissionando una galleria interna di pregevoli stucchi raffiguranti con bassorilievi le citt\u00e0 del ducato; istitu\u00ec nel 1614 a Sora uno dei primi collegi gesuitici dell'attuale provincia di Frosinone, e fece edificare la chiesa di Santo Spirito, nell'omonima piazza a Sora.\nAlvito, Aquino e Arpino.\nI nuovi duchi poterono gestire in totale autonomia il territorio, incrementando ampiamente il benessere locale con il consolidamento dell'industria tessile ad Arpino e Sora e dell'industria della carta lungo il Liri. I Boncompagni tentarono anche di annettere al territorio sorano la contea di Alvito, ma furono ostacolati da Tolomeo Gallio, che nel 1595 entr\u00f2 in possesso del feudo cominense. Nel 1583 comunque i duchi di Sora avevano gi\u00e0 acquistato la Contea di Aquino per 243.000 ducati napoletani ai D'Avalos, sottraendo loro una parte cospicua di un grande feudo che da Aquino raggiungeva Arpino e Monte San Giovanni Campano, ed entrando in possesso di una delle zone pi\u00f9 ricche di tutto il Lazio meridionale (la rendita della contea di Aquino ammontava a circa 8.300 ducati napoletani all'anno grazie alle industrie di Arpino).\nLa fondazione di Coldragone.\nCon l'acquisto della contea di Aquino Giacomo Boncompagni inizi\u00f2 il suo governo con un tentativo di pianificazione urbanistica completato solo nel XVIII secolo: l'area fra l'odierna via Casilina ed il Liri, da Arce a San Germano per molti secoli \u00e8 stata coperta da denso querceto di cui ancora oggi restano i relitti; le numerose anse del fiume, gli avvallamenti ed altre asperit\u00e0 del territorio hanno sempre reso difficili le comunicazioni fra i due versanti della valle e gli unici passaggi sul Liri erano a Pontecorvo ed Isoletta di Arce. Per incoraggiare l'urbanizzazione della bassa valle del Liri e sottrarre territorio coltivabile ai boschi, Giacomo Boncompagni finanzi\u00f2 la nascita di un centro abitato che chiam\u00f2 \"Colle Drago\", incuneato in un territorio abbandonato e poco produttivo che ancora ricadeva sotto i vincoli feudali dei castelli e delle chiese di Arce ed Aquino. Il centro abitato fu ultimato nel 1583, ma la morte di Giacomo Boncompagni e poi la crisi finanziaria della famiglia arrestarono i progetti urbanistici: interventi territoriali simili saranno ripresi solo nel XVIII secolo.\nLa crisi finanziaria.\nLe spese effettuate da Giacomo Boncompagni erano solo debolmente coperte dai proventi dei feudi posseduti e dai condoni a suo favore effettuati da papa Sisto V. Il carico fiscale che la Spagna stava imponendo a quell'epoca nel Meridione d'Italia aggrav\u00f2 la situazione sorana. Nel 1607 il primogenito di Giacomo, Gregorio, si univa ad Eleonora Zapata e per lui il duca di Sora acquist\u00f2 un palazzo di Roma che divenne poi Palazzo Sora; l'ammontare delle spese costrinse i Boncompagni a vendere il castello di Solarolo. Alla morte di Giacomo, Gregorio I Boncompagni aggrav\u00f2 ancora di pi\u00f9 la crisi finanziaria della famiglia, impiegandosi in spese insostenibili come l'acquisto di nuovi palazzi a Napoli, dove tuttavia non risiedette mai. Nel 1623 costru\u00ec una ferriera probabilmente ad Isola del Liri. Gregorio mor\u00ec nel 1628 e gli succedette per un breve periodo Giovan Giacomo, minorenne, il quale venne aiutato nell'amministrazione del ducato da Giovan Domenico Cantelmo.\nUgo e Gregorio II.\nI problemi economici della famiglia erano talmente grandi che alla morte di Giovan Giacomo, nel 1636, il fratello Ugo che eredit\u00f2 il ducato abbandon\u00f2 le residenze cittadine di Roma e Frascati e stabil\u00ec la sua residenza ad Isola. Sotto la sua amministrazione il ducato vide la nascita del governo popolare del brigante Papone ovvero Domenico Colessa (1607-1648) nativo di Caprile che, dopo la rivolta di Masaniello a Napoli, port\u00f2 in Terra di Lavoro le idee repubblicane rivoluzionarie e, creata una milizia di briganti e fuorilegge, occup\u00f2 parte del Lazio meridionale fra cui le citt\u00e0 di Sora e Cassino creando un governo popolare.\nSi hanno notizie della sconfitta di Papone avvenuta nel 1647 ad opera di Ugo Boncompagni.\n1654, 24 luglio: Sora subisce un terremoto che, fra l'altro, distrugge la chiesa di S. Restituta. Ci vorr\u00e0 circa un secolo per ricostruirla..\nUgo mor\u00ec nel 1676 e lasci\u00f2 i suoi beni al figlio Gregorio II.\nDapprima marito di Giustina Gallio, sorella del duca di Alvito, nel 1682, morta la nobile cominense, il duca Gregorio II Boncompagni spos\u00f2 in seconde nozze Ippolita Ludovisi che gli port\u00f2 in dote il principato di Piombino ma lo lasci\u00f2 senza eredi; da questo momento i Boncompagni divennero noti come Boncompagni-Ludovisi.\n1683, 15 settembre: \u201cPer merito di Mons. Guzoni vengono alla luce le sacre reliquie di Santa Restituta e dei suoi compagni Martiri.\u201d\n1688, 5 giugno: Un nuovo terremoto: danni ingenti agli edifici.\nAntonio Boncompagni.\nA Gregorio II succedette il fratello Antonio. Con l'unione familiare dei Boncompagni-Ludovisi buona parte dei problemi economici furono superati. Antonio fu per\u00f2 costretto ad affrontare alcuni provvedimenti di protezionismo economico che lo Stato Pontificio aveva preso danneggiando le industrie della Valle del Liri. Aumentando il dazio presso il confine meridionale i mercanti di panni di Isola di Sora, Arpino, Piedimonte, Cerreto e Morcone furono costretti ad affrontare una nuova crisi economica. Antonio Boncompagni nel 1710 con l'occasione avvi\u00f2 un'attivit\u00e0 finanziaria con tassi d'interesse al 6%, pari al doppio di quelli vigenti nello Stato Pontificio. Mor\u00ec nel 1731 lasciando il ducato al figlio Gaetano.\nGaetano Boncompagni.\nRisolte le principali difficolt\u00e0 economiche grazie ai suoi predecessori, Gaetano pot\u00e9 riprendere la politica di ammodernamento territoriale, urbanistico e culturale nella valle del Liri.\n1734: Carlo di Borbone, sconfitti gli austriaci nell'ambito della Guerra di successione polacca, diviene Re di Napoli con il nome di Carlo III..\nNel 1742 il nuovo duca riprese la costruzione di Coldragone insediandovi una parrocchia e il primo vero e proprio centro abitato composto da una popolazione sufficientemente numerosa per avere peso economico nell'area. La nuova fondazione fu ostacolata per\u00f2 dal clero e dai nobili di Rocca d'Arce che vedevano nel borgo di pianura una minaccia ai loro diritti feudali e alla locale gerarchia politica.\nLo stesso anno Il Duca ed il Vescovo di Sora ordinarono alla Confraternita della SS. Trinit\u00e0 di sborsare 971 ducati occorrenti per completare la ricostruzione della chiesa di S. Restituta. Il canonico della Cattedrale Alessio Tondi istitu\u00ec un Monte di Pegni presso il quale i bisognosi di Sora e di Brocco potevano chiedere un prestito rimborsabile in due anni senza interessi.\nGli interventi territoriali di Gaetano continuarono ancora nella Valle Latina. Si interess\u00f2 personalmente del trasferimento della sede vescovile di Aquino, da anni insediatasi a Pontecorvo, fuori dai confini del regno di Napoli e dal territorio ducale, a Roccasecca, dove con un apposito piano urbanistico fu riammodernato anche il centro abitato. Gaetano diede in concessione il palazzo Boncompagni di Roccasecca al vescovo quale sua residenza e sede del seminario e del tribunale diocesano.\n1744: L'esercito spagnolo comandato dal Re Carlo III in persona, si ferma a Sora per poi proseguire per Velletri in cui coglie la vittoria risolutiva sugli austriaci.\nIl 18 luglio dello stesso anno il Vescovo Cioffi emana un editto indirizzato ai fedeli della diocesi, al clero, ai monaci ed alle suore invitando tutti a pregare affinch\u00e9 la regina Amalia, in avanzato stato di gravidanza, partorisca un maschio che assicuri la successione al trono di Napoli.\nA dimostrazione della familiarit\u00e0 fra re Carlo e Don Gaetano Boncompagni Ludovisi (VII duca di Sora, II principe di Piombino) basta ricordare che, non solo il Duca aveva impegnato la sua diplomazia per favorire il matrimonio del Re con la Regina Amalia, ma che, in concomitanza di questo parto, fu incaricato da Carlo III, di consegnare alla Regina, in sua vece, il Cordone dell'ordine del Glorioso San Gennaro, nel caso della nascita di un maschio, come era consuetudine della corte partenopea.\nNascer\u00e0 invece la quinta femmina seguita per\u00f2 da una sfilza di cinque maschi. Il terzo sar\u00e0 Ferdinando IV che si scontrer\u00e0 con Napoleone e, dopo la Restaurazione, assumer\u00e0 il nome di Ferdinando I, re delle Due Sicilie.\n1745: Mons. Nicola Cioffi ordina la costruzione di un Battistero degno della Cattedrale di Sora e la costruzione di un confessionale in noce.\n1744-1747 Censimento che attesta il rifiorire di tutto il circondario.\n1763-1764: Si abbatte su Sora ed il suo circondario una tremenda carestia.\nGaetano visse fino al 1777 ed alla sua morte lasci\u00f2 al figlio Antonio il territorio ducale.\nLa soppressione.\nInfine il 14 luglio 1796 il re Ferdinando IV di Napoli dichiarava soppresso il Ducato di Sora, insieme allo Stato dei Presidi e disponeva il compenso da versare al duca Antonio II Boncompagni.\nPochi anni pi\u00f9 tardi, con l'avanzata delle truppe francesi in tutta Italia e la proclamazione della Repubblica partenopea la citt\u00e0 lirinate fu centro d'azione della resistenza anti-giacobina che faceva capo al brigante Gaetano Mammone.\nCon il ritorno di Ferdinando IV nel Regno, l'amministrazione locale era prevalentemente gestita dai municipi (decurionato); Sora dovette riaprire diverse cause contro Antonio II Boncompagni per l'alienazione dei beni ducali. \nIn ogni caso, \u00e8 bene tener presente che il Ducato di Sora, nonostante l'ampia autonomia di cui godette, non fu mai, n\u00e9 di diritto n\u00e9 di fatto, uno stato indipendente, come lo furono invece, almeno di fatto, le signorie dell'Italia settentrionale, a cui talora la natura del dominio del Ducato di Sora \u00e8 stata impropriamente assimilata. Il Ducato di Sora \u00e8 stato dunque sempre parte integrante del Regno di Napoli.\nSuccessivamente alla perdita dei diritti feudali, un esponente della famiglia, Baldassarre Boncompagni, si distinguer\u00e0 come storico della matematica.\nDuchi di Sora.\nCasa Boncompagni Ludovisi.\nIl cognome della famiglia venne mutato in Boncompagni Ludovisi a seguito del matrimonio di Gregorio con donna Ippoliti Ludovisi, erede del principato di Piombino.\nCon la conquista del ducato di Sora da parte dei francesi napoleonici nel 1796 e la sua permuta al Demanio regio, il titolo venne mantenuto solo a livello onorifico."}
{"id": "286868", "revid": "200568", "url": "https://it.wikipedia.org/wiki?curid=286868", "title": "Regione istriana", "text": "La Regione istriana (in croato \"Istarska \u017eupanija\") \u00e8 una regione della Croazia. Essa \u00e8 la pi\u00f9 occidentale della repubblica, e occupa gran parte dell'Istria, omonima penisola bagnata dall'Adriatico e appartenente alla regione geografica italiana. Confina a nord con la Slovenia e a est con la Regione litoraneo-montana.\nData la presenza storica della comunit\u00e0 etnica di lingua italiana (oggi minoranza), la regione assume uno \"status\" bilingue. Sede dell'assemblea della regione \u00e8 Pisino, mentre sede del governo (giunta e presidente della regione) \u00e8 Pola. Le sedute dell'assemblea (detta dieta istriana) si tengono usualmente a Parenzo, mentre uffici e assessorati sono presenti, oltre che a Pisino e Pola, ad Albona, Parenzo e Rovigno.\nL'inno ufficiale \u00e8 \"Krasna zemljo\" ovvero \"Terra bellissima\".\nSociet\u00e0.\nEtnie e minoranze straniere.\nSuddivisione della popolazione secondo la nazionalit\u00e0 dichiarata nei censimenti del 2001 e del 2011:\n\"N.B. Nei censimenti croati si richiede la nazionalit\u00e0 e la madrelingua, e questi dati non necessariamente coincidono. Nella regione istriana nel 2001 gli abitanti autodichiaratisi di madrelingua italiana sono 15.867, pari al 7,69% del totale\"\nSecondo il censimento del 2011 i dieci cognomi pi\u00f9 diffusi della regione istriana sono in quest'ordine: Ben\u010di\u0107, Bur\u0161i\u0107, Radolovi\u0107, Peru\u0161ko, Mileti\u0107, Bo\u017ei\u0107, Brajkovi\u0107, Mato\u0161evi\u0107, Poropat e Ivan\u010di\u0107.\nGeografia antropica.\nLa regione istriana \u00e8 divisa in 10 citt\u00e0 e 31 comuni, qui sotto elencati. L'asterisco (*) contraddistingue i comuni e le citt\u00e0 che hanno una denominazione ufficiale bilingue (italiana e croata). I dati della popolazione dei comuni sono relativi al censimento ufficiale croato del 2011, mentre quelli sulla composizione linguistica sono aggiornati al censimento del 2001."}
{"id": "286869", "revid": "115917833", "url": "https://it.wikipedia.org/wiki?curid=286869", "title": "Clarence S. Campbell Bowl", "text": "Il Clarence S. Campbell Bowl o pi\u00f9 comunemente, Campbell Trophy, \u00e8 il trofeo della National Hockey League assegnato alla squadra vincitrice dei playoff della Western Conference. Prende il nome da Clarence Campbell, presidente NHL dal 1946 al 1977. I Chicago Blackhawks si sono aggiudicati il trofeo per sette volte, seguiti dagli Edmonton Oilers e dai Philadelphia Flyers con sei successi.\nStoria.\nIl \"Campbell Trophy\" fu donato dai club NHL come riconoscimento per il contributo dato dal suo presidente all'espansione dell'hockey su ghiaccio dell'era moderna. Fu ideato come parallelo al Prince of Wales Trophy, venendo assegnato al primo classificato della Western Division al termine della stagione regolare, dalla stagione 1967-68 alla 1973-74. Dalla stagione 1974-75 alla 1980-81, fu assegnato alla squadra meglio classificata nella regular season della Campbell Conference; dalla stagione 1981-82 alla 1992-93 se lo aggiudic\u00f2 la compagine vincitrice dei playoff della Campbell Conference. Dalla stagione 1993-94 il trofeo segue le regole attuali, da quando la Campbell Conference \u00e8 divenuta Western Conference.\nDopo l'assegnazione, il commissario incaricato, attualmente Bill Daly, consegna il trofeo al capitano della squadra vincitrice. Vi \u00e8 comunque una superstizione prevalentemente tra molti giocatori attuali della NHL per il quale nessun giocatore deve toccare o sollevare il Clarence S. Campbell Bowl (o il Wales Trophy, assegnato alla squadra vincitrice dei playoff della Eastern Conference) dopo averlo vinto. I giocatori infatti sentono che la Stanley Cup \u00e8 l'unico trofeo per i campioni e deve quindi essere l'unico trofeo ad essere sollevato"}
{"id": "286870", "revid": "86599", "url": "https://it.wikipedia.org/wiki?curid=286870", "title": "Cratere Abbot", "text": "Abbot \u00e8 un piccolo cratere lunare intitolato all'eminente astrofisico statunitense Charles Greeley Abbot. Il cratere \u00e8 situato fra il Mare della Fecondit\u00e0, a sud e ad ovest, ed il Mare Crisium, verso nord. La sua forma \u00e8 circolare e le sue pareti interne non presentano irregolarit\u00e0 rilevanti.\nIl cratere Abbot era precedentemente noto come Apollonius K a causa della vicinanza con il cratere Apollonius, situato poco pi\u00f9 ad est."}
{"id": "286871", "revid": "29863", "url": "https://it.wikipedia.org/wiki?curid=286871", "title": "Robert Krieger", "text": ""}
{"id": "286873", "revid": "110157", "url": "https://it.wikipedia.org/wiki?curid=286873", "title": "Giebenach", "text": "Giebenach (toponimo tedesco) \u00e8 un comune svizzero di 1\u00a0039 abitanti del Canton Basilea Campagna, nel distretto di Liestal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286877", "revid": "16758", "url": "https://it.wikipedia.org/wiki?curid=286877", "title": "Campbell Trophy", "text": ""}
{"id": "286878", "revid": "367312", "url": "https://it.wikipedia.org/wiki?curid=286878", "title": "Giulio Clovio", "text": "Il Vasari lo ha definito come il pi\u00f9 grande miniaturista della sua epoca. I contemporanei solevano chiamarlo il \"Michelangelo della miniatura\".\nVita e opere.\nClovio nacque a Gri\u017eane (), Gri\u017eane-Belgrad (), un borgo appartenente alla cittadina di Novi oggi in Croazia (nei pressi di Cirquenizza, nel Golfo del Quarnaro), anche se la citt\u00e0 di Dervenico contende a Gri\u017eane l'origine del pittore: la disputa \u00e8 tuttora in corso.\nNon vi sono molte notizie sulla sua giovent\u00f9: pare che abbia appreso l'arte del disegno presso il monastero benedettino di Cirquenizza e in seguito abbia studiato a Roma con Giulio Romano.\nNel 1516 lavor\u00f2 a Venezia ospite dei Contarini, in seguito a Firenze e, dopo una breve parentesi a Buda alla corte di Luigi II d'Ungheria e Boemia, per un lungo periodo a Roma al servizio dei Farnese (dove crea il Lezionario Farnese), dove conobbe e fu protettore del giovane Dom\u00e9nikos Theotok\u00f3pulos, noto in seguito come \"El Greco\".\nMor\u00ec a Roma nel 1578 ed \u00e8 sepolto nella Basilica di San Pietro in Vincoli.\nLe sue opere rappresentano ritratti e scene storiche dipinte con grande precisione e ricchezza di colore. Il suo capolavoro \u00e8 il \"Libro d'Ore\" del cardinale Alessandro Farnese realizzato nel 1546, ma vanno citate anche una \"Crocefissione\", una \"Piet\u00e0\", un \"Autoritratto\" ed il \"Commentario alle epistole di San Paolo\"."}
{"id": "286879", "revid": "1313191", "url": "https://it.wikipedia.org/wiki?curid=286879", "title": "Encephalartos horridus", "text": "Encephalartos horridus \u00e8 una cicade della famiglia delle Zamiaceae, endemica delle Province del Capo, in Sudafrica.\nFu descritta per la prima volta nel 1801 dal botanico francese Jaquin, che la attribu\u00ec al genere \"Zamia\". Solo successivamente, nel 1834, il botanico tedesco Lehmann la riclassific\u00f2 come specie del genere \"Encephalartos\".\nIl nome del genere deriva dal greco \"en\" = dentro, \"kephal\u00e9\" = testa e \"\u00e1rtos\" = pane, in riferimento al fusto internamente molto ricco di amido. Il termine specifico in latino significa \"irto\" e allude alla presenza di spine nei segmenti fogliari.\nDescrizione.\n\u00c8 una pianta arborescente, con tronco molto breve, lungo in media 50\u00a0cm, di circa 30\u00a0cm di diametro, non ramificato e ricoperto dai resti dei piccioli delle foglie cadute.\nLe foglie, disposte in rosetta apicale, sono pennate, ricurve verso il basso, lunghe 60\u2013100\u00a0cm, di colore blu o argento, composte da foglioline lanceolate lunghe circa 10\u00a0cm, verde-azzurre, con apice spinoso, che si inseriscono con un angolo di 90\u00b0 sul robusto rachide centrale.\nCome tutte le cicadi, sono piante dioiche. Le infiorescenze sono a forma di coni, lunghe circa 30\u00a0cm, grossolanamente cilindriche quelle maschili, ovoidali quelle femminili, di colore dal rosso al marrone.\nI semi, di forma ovoide-cilindrica, sono ricoperti da un sottile tegumento rossastro.\nDistribuzione e habitat.\n\u00c8 diffuso in Sudafrica (provincia del Capo Orientale), ove cresce preferenzialmente in ambienti aridi.\nConservazione.\nLa \"IUCN Red List\" classifica \"E. horridus\" come specie in pericolo di estinzione (\"Endangered\").\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "286880", "revid": "124330471", "url": "https://it.wikipedia.org/wiki?curid=286880", "title": "Dietro le sbarre (Assemblea Musicale Teatrale)", "text": "Dietro le sbarre \u00e8 il primo disco dell'Assemblea Musicale Teatrale, pubblicato nel 1976.\nSebbene sia il primo album, tutte le tematiche (il sociale, il politico) tipiche dell'Assemblea sono gi\u00e0 presenti. Musicalmente, l'album \u00e8 tra i pi\u00f9 uniformi che produrranno: lo stile si mantiene costante tra i brani, poche le sperimentazioni.\nFrancesco Guccini nel 1977 dopo aver ascoltato questo album contatter\u00e0 l'Assemblea, proponendogli una collaborazione che si protrarr\u00e0 per alcuni anni.\nIl disco \u00e8 stato ristampato ed \u00e8 attualmente reperibile in cd, etichetta Devega."}
{"id": "286881", "revid": "228587", "url": "https://it.wikipedia.org/wiki?curid=286881", "title": "Cerchio (disambigua)", "text": ""}
{"id": "286884", "revid": "77358", "url": "https://it.wikipedia.org/wiki?curid=286884", "title": "Giorgio Giulio Clovio", "text": ""}
{"id": "286887", "revid": "1543377", "url": "https://it.wikipedia.org/wiki?curid=286887", "title": "Vital' Kutuza\u016d", "text": "Carriera.\nSin da giovanissimo \u00e8 titolare nella terza divisione bielorussa con MPKC 96 prima e RUOR Minsk poi. Nel 1997 approda al BATE, squadra della massima divisione nazionale con cui colleziona 99 presenze e 55 gol tra il 1997 e il 2001: notato dalla dirigenza del Milan durante un incontro di Coppa UEFA del settembre 2001, fu acquistato dai rossoneri esordendo in Serie A il 3 febbraio 2002 contro la Lazio.\nNel 2002 viene mandato in prestito allo Sporting Lisbona (prima divisione portoghese), con cui mette a segno 3 gol in 24 apparizioni. Tornato in Italia, nel 2003 viene ceduto ancora in prestito, questa volta in Serie B, all', allenato da Zden\u011bk Zeman. Nonostante la retrocessione della squadra irpina in Serie C1, gioca bene nel campionato cadetto 2003-04 e realizza 15 reti in 42 gare.\nGrazie alle brillanti prestazioni nell'Avellino si guadagna l'attenzione delle squadre di Serie A. Nel 2004-05 passa in compropriet\u00e0 alla Sampdoria dove, pur giocando poco, si fa apprezzare per le sue qualit\u00e0 di jolly offensivo che sa agire sia da prima o da seconda punta e anche come ala. Alla fine della prima stagione a Genova totalizza 33 presenze e 4 gol, cui si aggiungono le 34 presenze e i 3 gol della stagione seguente.\nIl 20 giugno 2006 si trasferisce al , in cambio dell'acquisto a titolo definitivo di Emiliano Bonazzoli da parte dei blucerchiati. Con la squadra emiliana scende in campo solo 9 volte ed anche per questo perde il peso forma.\nPer rilanciarsi, nell'estate del 2007 firma per il , in Serie B, dove segna 10 reti (realizzando la sua seconda migliore prestazione da quando \u00e8 in Italia) prima di subire un grave infortunio nella gara contro il Chievo Verona del 26 aprile, che gli fa finire anzitempo la stagione regolare.\nIl 25 giugno 2008 non viene riscattato da parte del Pisa, a seguito di alcuni problemi relativi al passaggio di propriet\u00e0 della societ\u00e0 toscana, pertanto torna al . In terra emiliana per\u00f2 Kutuzov non trover\u00e0 abbastanza spazio, cos\u00ec il 20 gennaio 2009 si trasferisce al con la formula della compartecipazione; segna il suo primo gol in maglia barese l'8 marzo 2009 nella partita in trasferta contro il Sassuolo.\nNe segna altri 4 e il 4 giugno 2009 viene riscattato dal nella quale militer\u00e0 ancora per un anno.\nIl 23 agosto 2009 fa il suo ritorno in Serie A con il Bari al Meazza contro l'Inter, realizzando il gol del pareggio. Dopo poche giornate si infortuna in modo grave al tendine della caviglia destra ed \u00e8 costretto a saltare praticamente tutta le restanti gare. Torna a disposizione di mister Ventura per la stagione successiva.\nTuttavia anche nella stagione 2010-2011, complice della retrocessione in Serie B, trova poco spazio a causa di ripetuti infortuni.\nL'anno dopo viene messo fuori rosa. A gennaio 2012 \u00e8 reintegrato in prima squadra e torna in campo con il Bari nella vittoriosa trasferta per 2-1 a Livorno, il 18 febbraio.\nA fine torneo - per\u00f2 - la societ\u00e0 non gli rinnova il contratto ed il calciatore rimane svincolato.\nHa totalizzato 99 presenze e 9 reti in Serie A e 125 presenze e 30 reti in Serie B.\nDopo la squalifica nell'inchiesta calcioscommesse viene ingaggiato come portiere dall'Hockey Club Diavoli Rossoneri, intraprendendo una carriera nell'hockey su ghiaccio.\nCalcioscommesse.\nIl 16 giugno 2013 il calciatore bielorusso viene deferito per illecito sportivo dalla Procura Federale FIGC riguardo al filone Bari-bis sul calcioscommesse che lo vede coinvolto in alcune partite truccate, in particolare per Salernitana-Bari 3-2 del 2008-2009 per la quale, insieme ad altri 13 compagni, avrebbe incassato 7.000 euro da Luca Fusco e Massimo Ganci, avversari ed ex compagni proprio a Bari, per perdere la partita.\nIl 16 luglio seguente viene condannato in primo grado dalla Commissione Disciplinare Nazionale della FIGC a 3 anni e 6 mesi di squalifica, pena confermata, poi, anche in appello.\nIl 30 maggio 2016, al processo penale di Bari, viene assolto \u00abper non aver commesso il fatto\u00bb."}
{"id": "286891", "revid": "111373", "url": "https://it.wikipedia.org/wiki?curid=286891", "title": "Pratteln", "text": "Pratteln (toponimo tedesco) \u00e8 un comune svizzero di 16\u00a0153 abitanti del Canton Basilea Campagna, nel distretto di Liestal; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPratteln \u00e8 servita dall'omonima stazione sulle ferrovie Basilea-Olten e Basilea-Brugg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "286895", "revid": "414282", "url": "https://it.wikipedia.org/wiki?curid=286895", "title": "Comitato nazionale femminile della Croce Rossa italiana", "text": "Il Comitato femminile era una delle componenti civili della CRI. \u00c8 stato sciolto nel 2012.\nPotevano farne parte solamente soci della Croce Rossa italiana di sesso femminile.\nLa storia.\nLe origini del Comitato femminile si possono far risalire idealmente all'azione alla seconda met\u00e0 del XIX secolo, quando nel 1859 durante la battaglia di Solferino le donne lombarde (Castiglione delle Stiviere) insieme al parroco diedero assistenza e cura ai feriti degli eserciti franco-piemontese ed austriaco senza fare distinzione di nazionalit\u00e0, applicando, sottolinea la studiosa Santa Fizzarotti Selvaggi, quel principio di neutralit\u00e0 che gi\u00e0 Ferdinando Palasciano, nato a Capua ma di origine pugliese in linea paterna (Monopoli) aveva enunciato durante i moti di Messina nel 1848 affermando, come notorio, che.: \u00abNon \u00e8 pi\u00f9 un nemico il ferito in guerra\u00bb.\nE ancora la stessa precisa spesso nei suoi testi e conferenze che, come anche altri storici rilevano,: \"Le origini del Comitato Femminile in una prima forma istituzionale, risalgono al periodo in cui fu istituita l\u2019Unione delle Donne italiane con le norme stabilite dallo Statuto dell\u2019Associazione Italiana di Soccorso ai malati e feriti in guerra. Il 19 gennaio 1879 fu emanato il primo regolamento delle Donne di Croce Rossa, e fu Sua Maest\u00e0 la Regina Margherita di Savoia a convocare la Commissione Superiore dell\u2019Unione delle Donne della C.R.I.2. Il Comitato Femminile \u00e8 una Componente storica della Croce Rossa, la cui rappresentativit\u00e0 \u00e8 sempre stata fondamentale per la sua opera volontaristica al servizio delle persone in stato di vulnerabilit\u00e0 e difficolt\u00e0. \"\nLe attivit\u00e0.\nFino al suo scioglimento, con circa 30.000 volontarie attive, il Comitato femminile svolgeva attivit\u00e0 assistenziali all'interno dei reparti ospedalieri o domiciliarmente, assistendo i pazienti o facilitando i compiti istituzionali, e attivit\u00e0 socio-sanitarie, di educazione sanitaria, assistenza al malato, alle madri in difficolt\u00e0, ai minori a rischio.\nOrganizzavano, inoltre, raccolte di generi alimentari e di fondi in caso di calamit\u00e0 naturale o disastro, e diffondevano il diritto internazionale umanitario.\nModifica delle Componenti.\nAttualmente i volontari della Croce Rossa Italiana sono organizzati in una componente civile e due ausiliarie delle forze armate. Ai sensi dell'ordinanza del commissario straordinario n. 0567-12 del 3 dicembre 2012, con cui \u00e8 stato approvato il regolamento dei volontari, \u00e8 stata sancita la scomparsa definitiva delle diverse classificazioni delle componenti civili della Croce Rossa Italiana. Non esistono pi\u00f9 le precedenti categorizzazioni della componente civile (Volontari del Soccorso, Volontarie del Comitato nazionale femminile, Pionieri, Donatori di sangue): tali ex componenti vengono raggruppate nella categoria pi\u00f9 generica dei \"volontari CRI\". Inoltre, il d.lgs. 178/2012 ha statuito altres\u00ec che i membri dei Corpi militari della Croce Rossa Italiana sono soci di diritto della nuova associazione, concorrendo a svolgere le sue stesse attivit\u00e0."}
{"id": "286899", "revid": "228587", "url": "https://it.wikipedia.org/wiki?curid=286899", "title": "Very long instruction word", "text": "La Very Long Instruction Word \u00e8 un'architettura obsoleta di processori. Fu sviluppata basandosi sul parallelismo di istruzione. \nSi tratta di tecniche rudimentali per eseguire pi\u00f9 istruzioni in parallelo. \nI primi metodi prevedevano la realizzazione di unit\u00e0 di elaborazione di tipo pipeline dati, in queste unit\u00e0 le istruzioni vengono elaborate come fossero in una catena di montaggio. \nUn miglioramento fu portato dall'introduzione di pi\u00f9 unit\u00e0 di calcolo in parallelo (pi\u00f9 pipeline) al fine di ottenere un microprocessore superscalare.\nUn'ulteriore miglioria \u00e8 stata l'esecuzione fuori ordine delle istruzioni. Con questa modalit\u00e0 di esecuzione le istruzioni non vengono eseguite secondo l'ordine previsto dal programmatore ma secondo l'ordine che permette al processore di eseguirle in parallelo.\nQueste tecniche hanno un fondamentale difetto: incrementano molto la complessit\u00e0 del microprocessore. Per poter eseguire le operazioni in parallelo il microprocessore deve costantemente verificare le dipendenze tra le varie istruzioni e i dati al fine di eseguire correttamente i programmi. Esistono pi\u00f9 tipologie di dipendenze, per esempio un'istruzione potrebbe dover elaborare un dato ottenuto, come risultato, da un'altra istruzione e quindi questa non potrebbe essere eseguita prima dell'altra istruzione. I moderni microprocessori dedicano molte risorse al controllo delle dipendenze e all'arrangiare le istruzioni in modo da poterne eseguire il maggior numero possibile in parallelo.\nL'approccio VLIW cerca di risolvere il problema utilizzando un'altra strada, invece di eseguire il controllo delle dipendenze e delle istruzioni eseguibili in parallelo durante l'elaborazione questi vengono lasciati al compilatore che le determina in modo statico e include nelle istruzioni dei dati di controllo per il processore. Il compilatore assembla le istruzioni in blocchi di pi\u00f9 istruzioni (2 o pi\u00f9), i singoli blocchi vengono ricevuti dal processore che li decodifica e esegue le istruzioni in parallelo senza dover controllare dipendenze o altro, dato che tutto \u00e8 gi\u00e0 stato controllato dal compilatore. Questo permette di semplificare di molto il processore e di ottenere microprocessori molto veloci.\nProgetto.\nIn un processore superscalare il numero di unit\u00e0 di calcolo non \u00e8 visibile nel set di istruzioni. Ogni istruzione in formato binario codifica una sola istruzione da eseguire, che normalmente \u00e8 di 32-64 bit o meno.\nInvece le istruzioni VLIW vengono raggruppate in bundle, ciascuno dei quali contiene pi\u00f9 istruzioni elementari, specificando per ognuna l'appartenenza ad una specifica unit\u00e0 di calcolo. Per esempio un dispositivo VLIW con 5 unit\u00e0 di calcolo sar\u00e0 dotato di bundles (o istruzioni lunghe) con cinque campi, ciascuno dei quali istruir\u00e0 un'unit\u00e0 di calcolo. Ovviamente le istruzioni VLIW sono molto pi\u00f9 lunghe delle classiche istruzioni: almeno 64 bit, ma spesso sono di 128 bit o pi\u00f9.\nSin dalle prime architetture ci si \u00e8 resi conto che aggiungendo unit\u00e0 di calcolo alle macchine si potevano incrementare le prestazioni senza aumentare i costi in maniera eccessiva. Nelle CPU superscalari \u00e8 la CPU stessa che durante l'esecuzione decide dinamicamente quali istruzioni mandare in esecuzione in parallelo. nelle CPU VLIW \u00e8 il compilatore che durante la fase di traduzione decide quali istruzioni vadano eseguite in parallelo.\nIn un'istruzione VLIW spetta al compilatore rilevare le dipendenze tra istruzioni e assemblarle in gruppi ottimizzati.\nUna dipendenza tipica si ha, ad esempio, quando un'istruzione assembly X deve elaborare il risultato di un'altra istruzione Y. In questa circostanza le due non possono venir eseguite in parallelo.\nIl compilatore VLIW rileva questa dipendenza ed attua politiche di risoluzione dei conflitti.\nUna politica attuabile potrebbe essere quella di anticipare alcune istruzioni indipendenti. Quando questo non risulta fattibile il compilatore introduce una NOP che stalla l'unit\u00e0 di calcolo.\nL'assenza della logica che attua lo scheduling dinamico riduce significativamente la complessit\u00e0, il costo e l'assorbimento energetico della CPU.\nUn altro problema si presenta se il risultato di un'istruzione viene utilizzato per definire se uscire da un ciclo o no. Molte CPU moderne scelgono in anticipo un percorso in modo da poter caricare i dati corrispondenti. Alcune CPU sono dotate di un'unit\u00e0 di predizione delle diramazioni che effettua un'analisi del codice per prevedere la diramazione pi\u00f9 probabile. Questi metodi incrementano la complessit\u00e0 del progetto e corrompono la filosofia originaria delle architetture RISC anche perch\u00e9 la CPU deve contenere anche l'elettronica che in caso di errore della predizione elimina le istruzioni in esecuzione e elimina le eventuali modifiche gi\u00e0 eseguite (undo).\nIn un'architettura VLIW il compilatore utilizza delle euristiche o dei profili per predeterminare in anticipo il ramo pi\u00f9 probabile. Avendo il compilatore molto pi\u00f9 tempo della CPU e la possibilit\u00e0 di analizzare tutto il codice e non solo qualche istruzione, le sue previsioni in teoria dovrebbero essere pi\u00f9 precise di CPU che lavora in tempo reale. Il compilatore sviluppa il codice inserendo le istruzioni relative al ramo pi\u00f9 probabilmente scelto in cascata nel codice, e codifica l'algoritmo necessario per fare l'undo nel caso la previsione non sia quella corretta. \u00c8 da notare che i microprocessori ad alte prestazioni con unit\u00e0 di predizione delle diramazioni allo stato dell'arte spesso forniscono predizioni delle diramazioni simili se non superiori a quelli forniti statisticamente dai compilatori. Questo perch\u00e9 sebbene l'unit\u00e0 di predizione debba eseguire le sue analisi nel giro di frazioni di nanosecondo \u00e8 anche vero che l'unit\u00e0 dispone di informazioni in tempo reale sullo stato del processore e queste informazioni indirizzano le predizioni migliorandone la precisione.\nStoria.\nDalla fine degli anni sessanta si erano svolti degli studi per realizzare dei sistemi di calcolo che permettessero al programmatore di caricare pi\u00f9 istruzioni in parallelo all'interno di un'unit\u00e0 di calcolo. Melliar-Smith nel 1969 in un articolo pubblicato da AFIPS FJCC proposero un primitivo sistema VLIW. Negli anni settanta altri lavori portarono al perfezionamento di questa idea e portarono alla realizzazione di unit\u00e0 come i CDC Advanced Flexible Processor. Queste unit\u00e0 comunque richiedevano una programmazione a basso livello delle unit\u00e0 funzionali per poter sfruttare la capacit\u00e0 di eseguire pi\u00f9 istruzioni in parallelo del sistema, questo era un grande limite perch\u00e9 una programmazione parallela a livello di istruzioni e estremamente difficile e tediosa quindi solo pochi programmi sfruttavano efficacemente le potenzialit\u00e0 dei sistemi. All'inizio degli anni ottanta vi furono molti lavori volti allo studio di generici processori con architettura tipo VLIS. Nel 1981 James H. Pomerene per l'IBM depose un brevetto su un sistema di elaborazione parallelo che eseguisse pi\u00f9 istruzioni indipendenti raccolte in gruppi. Nello stesso anno Bob Rau pubblic\u00f2 un lavoro sul \"Polycyclic Architecture project\" sullo sviluppo di un sistema VLIW. Nel 1983 Josh Fisher present\u00f2 il progetto ELI-512 su un sistema VLIW. Fisher svilupp\u00f2 la sua architettura VLIW mentre era docente presso l'Universit\u00e0 Yale. Fisher svilupp\u00f2 le tecniche utilizzate dai compilatori per avvantaggiarsi dell'architettura VLIW. L'idea innovativa di Fisher era quella di cercare di rendere il codice parallelo non limitandosi ad analizzare i blocchi elementari di codice (blocchi di codici sequenziali), ma che bisognava estendere l'analisi a tutto il programma o a buona parte di esso. A tal fine svilupp\u00f2 la trace scheduling una tecnica di analisi del codice che estendeva l'analisi anche a zone di codice soggette a salti condizionati. Il compilatore cercava di prevedere i risultati dei salti condizionati e compilava il codice di conseguenza, il compilatore inseriva anche del codice che in caso di errata predizione eliminava le istruzioni errate. Questo permetteva al compilatore di analizzare ampie porzioni di codice alla ricerca di istruzioni da eseguire in parallelo e quindi migliorava le prestazioni dei processori.\nLa seconda idea innovativa di Fisher fu di sviluppare insieme il compilatore e il processore. Entrambi erano una parte del progetto complessivo e quindi dovevano suddividersi il lavoro perch\u00e9 un microprocessore troppo complesso sarebbe stato molto lento ma avrebbe richiesto un compilatore semplice, invece un microprocessore troppo semplice avrebbe richiesto un compilatore troppo complesso da programmare e quindi si sarebbero avute comunque prestazioni deludenti pur avendo potenzialmente un microprocessore molto veloce. Fisher svilupp\u00f2 alcune strutture hardware come self-draining pipeline, ampi registri multiporta e una particolare architettura della memoria al fine di semplificare al compilatore il compito.\nIl primo compilatore VLIW venne sviluppato da John Ellis durante la sua tesi di dottorato, tesi supervisionata da Fisher.\nImplementazioni.\nNel 1984 Fisher abbandon\u00f2 Yale per avviare la societ\u00e0 Multiflow che fond\u00f2 con John O'Donnell e John Ruttenberg. La societ\u00e0 produsse la serie di minisupercomputer TRACE basati sull'architettura VLIW. Il primo sistema venne messo in commercio nel 1988 ed era in grado di eseguire 28 operazioni in parallelo per istruzione. I sistemi TRACE implementavano un mix di componenti MSI/LSI/VLSI su scheda, dato che per ragioni tecnologiche questo era pi\u00f9 economico che integrare tutti i componenti in un solo integrato. La societ\u00e0 non riusc\u00ec a vendere molti sistemi, perch\u00e9 i continui incrementi dell'elettronica permisero alle societ\u00e0 produttrici di microprocessori \"classici\" di mantenere il passo con le soluzioni VLIW in molti campi; comunque le altre societ\u00e0 riconobbero il valore tecnologico dell'idea difatti la Multiflow riusc\u00ec a vendere molti brevetti.\nNello stesso periodo (anni ottanta) venne fondala la Cydrome, una societ\u00e0 nata per sviluppare processori VLIW con tecnologia ECL. Questa compagnia come la Multiflow abbandon\u00f2 il mercato dopo alcuni anni, la societ\u00e0 era stata fondata da David Yen, Wei Yen e Bob Rau uno dei pionieri dell'architettura VLIW.\nUno dei licenziatari della tecnologia Multiflow fu la Hewlett-Packard, nella quale entr\u00f2 anche Fisher dopo la fine della Multiflow. Nel 1988 Bob Rau entr\u00f2 a far parte della societ\u00e0 dopo il fallimento della Cydrome, HP acquis\u00ec propriet\u00e0 intellettuali anche dalla Cydrome. I due progettisti lavorarono per la societ\u00e0 per tutti gli anni novanta.\nAlla HP i due ricercatori studiarono come rendere pi\u00f9 efficienti i processori PA-RISC della societ\u00e0. Questi scoprirono che si poteva semplificare di molto il progetto della CPU eliminando la gestione dell'assegnazione delle istruzioni alle unit\u00e0 logiche dal processore e trasferendo il compito al compilatore. I compilatori degli anni novanta erano molto pi\u00f9 complessi di quelli utilizzati durante gli anni ottanta e quindi la complessit\u00e0 aggiuntiva era trascurabile.\nLe ricerche volte da Rau e Fisher presso l'HP portarono in seguito allo sviluppo dei processori Itanium in collaborazione con Intel.\nI processori VLIW trovarono ampia applicazione nel mercato \"embedded\", le famiglie TriMedia di NXP Semiconductors, SHARC DSP di Analog Devices, la famiglia C6000 di Texas Instruments e la famiglia ST200 di STMicroelectronics sono soluzioni VLIW.\nProblematiche.\nIl principale problema di questa architettura \u00e8 l'estrema dipendenza dei programmi dal compilatore. Un programma ottimizzato per un processore VLIW per lavorare in modo efficiente sulla generazione successiva di microprocessori va quasi sempre ricompilato. Questo rende problematico per un utente cambiare il computer dato che anche il suo parco software andrebbe adattato al nuovo processore a meno che i programmi non siano scritti con un linguaggio come Java che, appoggiandosi ad un ulteriore strato software (Virtual Machine) per l'esecuzione del byte code generato dal compilatore, possa essere adattato alla macchina durante l'esecuzione. Un'altra strategia \u00e8 utilizzare uno strato software che interpreti il vecchio codice e lo adatti al nuovo processore ma in questo caso si ha un deperimento delle prestazioni che pu\u00f2 essere anche molto marcato. Questa strategia viene utilizzata per esempio dal processore Efficeon della Transmeta che interpreta codice Intel X86 standard e internamente lo traduce in codice VLIW per la CPU.\nEvoluzioni.\nL'architettura VLIW ha indubbiamente molti vantaggi ma i suoi problemi ne rendono problematico l'utilizzo in processori per computer. La necessit\u00e0 di ricompilare il codice per ogni generazione di processori in particolare si scontra con la necessit\u00e0 degli utenti di poter mantenere il parco software. Per eliminare questi problemi diverse societ\u00e0 hanno sviluppato delle evoluzioni dell'architettura VLIW, tra le varie evoluzioni la pi\u00f9 famosa \u00e8 l'architettura EPIC sviluppata da Intel e HP congiuntamente. L'architettura EPIC (explicitly parallel instruction computing) raggruppa le istruzioni elementari in parole come una classica architettura VLIW e inserisce inoltre delle informazioni sul parallelismo tra le varie parole. In questo modo le varie generazioni del processore possono variare internamente la loro architettura senza troppi problemi. Le informazioni sul parallelismo permettono di realizzare unit\u00e0 di decodifica che sfruttano il parallelismo efficientemente ma sono nel contempo semplici dato che l'analisi del codice parallelo e la sua suddivisione \u00e8 stata effettuata dal compilatore.\nUn'altra architettura che pu\u00f2 essere considerata un'evoluzione dell'architettura VLIW \u00e8 l'architettura TRIPS. Questa architettura a differenza delle precedenti architetture richiede anche una radicale modifica del set di istruzioni, difatti questa architettura utilizza un nuovo set di istruzioni chiamato Explicit Data Graph Execution (EDGE). Questo set di istruzioni considera le istruzioni come degli elementi che ricevono dati, li elaborano e li inviano ad altre istruzioni. Quindi le varie istruzioni sono legate dai dati che elaborano. EDGE in sostanza raccoglie le istruzioni che elaborano gli stessi dati in blocchi e le invia al processore. Ogni blocco di istruzioni \u00e8 collegato agli altri blocchi da un grafo delle dipendenze che viene generato dal compilatore. Questo set di istruzioni permette di sviluppare il processore come tante unit\u00e0 di calcolo che ricevono blocchi di dati e li elaborano in parallelo, le singole unit\u00e0 di calcolo alla fine dell'elaborazione di un blocco possono scambiarsi delle informazioni se necessario. Questo permette di incrementare notevolmente il numero di operazioni eseguite in parallelo dal singolo processore. Quest'architettura tuttavia \u00e8 attualmente (2009) un progetto di ricerca e non \u00e8 detto che diventer\u00e0 un prodotto commerciale."}
{"id": "286901", "revid": "842", "url": "https://it.wikipedia.org/wiki?curid=286901", "title": "VLIW", "text": ""}
{"id": "286907", "revid": "132406", "url": "https://it.wikipedia.org/wiki?curid=286907", "title": "Marylin", "text": ""}
{"id": "286909", "revid": "466539", "url": "https://it.wikipedia.org/wiki?curid=286909", "title": "Michelle Bachelet", "text": "Biografia.\nMichelle Bachelet nasce a Santiago del Cile da Alberto Bachelet, generale dell'aviazione cilena e \u00c1ngela Jeria, antropologa. Diplomata nel 1969 al \"Liceo N\u00ba 1 Javiera Carrera\", una scuola femminile, nel 1970 entra alla facolt\u00e0 di medicina dell'Universit\u00e0 del Cile. Durante il governo di Salvador Allende il padre della Bachelet dirige l'ufficio per la distribuzione delle derrate alimentari e, a seguito del golpe cileno dell'11 settembre 1973, viene imprigionato presso l'accademia aeronautica, sotto accusa di tradimento, per essersi rifiutato di ribellarsi contro Allende. A seguito delle torture subite, Alberto Bachelet muore nel 1974 per arresto cardiaco nella prigione di Santiago. Anche l'allora fidanzato della Bachelet, Jaime L\u00f3pez, \u00e8 detenuto e torturato ed entra nel novero dei \"desaparecidos\".\nIl 10 gennaio 1975 anche Michelle e sua madre sono arrestate e poi detenute e torturate a Villa Grimaldi, noto centro di detenzione di Santiago, per 21 giorni. I suoi compagni di partito e amici sono torturati con l'elettricit\u00e0 e in gran numero uccisi, e lei deve subire privazioni e violenze fisiche e psicologiche (come assistere alle torture di altri e minacce di violenza sessuale o di morte, sia nei suoi confronti che in quelli di sua madre), ma scampa a quelle pi\u00f9 pesanti. Ha raccontato di essere stata interrogata direttamente da Manuel Contreras, il capo della DINA, la polizia politica di Pinochet.\nGrazie ad alcune conoscenze familiari, le due donne sono poi liberate ed esiliate, e raggiungono in Australia il fratello maggiore di Michelle, Alberto, che vive l\u00ec dal 1969. Bachelet e sua madre si spostano quindi in Germania dell'Est, il cui governo concede asilo politico ai rifugiati cileni, e presso l'Herder Institut di Lipsia impara il tedesco; continua gli studi medici presso l'Universit\u00e0 Humboldt di Berlino. Nel 1979 Michelle viene autorizzata a tornare in Cile, dove conclude gli studi e si laurea (nel 1982) presso l'Universit\u00e0 del Cile come medico chirurgo. Tra il 1983 ed il 1986 si specializza in pediatria e sanit\u00e0 pubblica presso l'ospedale pediatrico \"Roberto del R\u00edo\". In questo periodo torna all'attivit\u00e0 politica, impegnandosi sul fronte del ripristino della democrazia, con l'allentamento della pressione autoritaria.\nTra il 1985 ed il 1987 ha una relazione con Alex Vojkovic, un portavoce del Fronte Patriottico Manuel Rodr\u00edguez (FPMR), un gruppo di lotta armata tra i cui piani rientrava anche un attentato contro il generale Augusto Pinochet nel 1986. Collabora inoltre con alcune organizzazioni non governative come il PIDEE (che presiede tra il 1986 e il 1990) che aiuta i figli dei torturati e degli scomparsi. Partecipa alla campagna per il fronte del \"No\" nel plebiscito cileno del 1988 indetto su pressioni internazionali e seguendo la Costituzione cilena del 1980, con cui Pinochet voleva garantirsi la permanenza in carica; il voto lo obblig\u00f2 invece al ritiro e all'indizione di libere elezioni nel 1989. L'11 marzo 1990 Pinochet si dimise e il nuovo governo democratico entr\u00f2 in carica.\nCon il ritorno al regime democratico, la Bachelet lavora per il ministero della sanit\u00e0, come consulente della \"Pan-American Health Organization\" e dell'Organizzazione mondiale della sanit\u00e0. Tra il 1994 e il 1997 la Bachelet lavora come consigliera per la sottosegreteria del Ministero della Sanit\u00e0. Spinta dall'interesse per le relazioni tra societ\u00e0 civile e apparati militari, inizia a studiare presso l'Accademia Nazionale di Studi Politici e Strategici (Anepe), uscendone a pieni voti e ottenendo di proseguire i suoi studi negli Stati Uniti, all\"'Inter-American Defense College\" di Washington con una borsa di studio. Nel 1998 torna in Cile per lavorare presso il Ministero della Difesa come consigliera del ministro e consegue un master in \"scienza militare\" presso l'Accademia Militare dell'esercito cileno.\nCarriera politica.\nCome studentessa universitaria, la Bachelet \u00e8 iscritta alla \"Giovent\u00f9 Socialista\". Si iscrive poi al Partito Socialista del Cile negli anni settanta. Nel 1995 entra nel comitato centrale del partito e dal 1998 al 2000 \u00e8 parte attiva della sua commissione politica. Nel 1996 \u00e8 candidata sindaco per il Partito Socialista a Las Condes, un sobborgo di Santiago, ottenendo solo il 2,35% dei voti.\nLa Bachelet viene nominata Ministro della Sanit\u00e0 dal Presidente Ricardo Lagos l'11 marzo 2000 ed il 7 gennaio del 2002 viene nominata Ministro della Difesa, diventando la prima donna che abbia mai ricoperto una simile carica in un paese latinoamericano. Sul finire del 2004, in seguito ad un aumento della sua popolarit\u00e0 nei sondaggi, le viene chiesto di essere la candidata del Partito Socialista per le elezioni presidenziali; il primo ottobre del 2004 la Bachelet si dimette dai suoi incarichi governativi per affrontare la campagna elettorale.\nMinistero della Sanit\u00e0.\nL'11 marzo 2000 a seguito dell'insediamento del primo presidente socialista, ossia Ricardo Lagos Escobar, dopo 27 anni dal golpe contro Salvador Allende, la Bachelet viene nominata Ministro della Sanit\u00e0 nel nuovo governo della Concertaci\u00f3n di centrosinistra. A seguito di tale nomina la Bachelet deve rinunciare agli incarichi di partito.\nIl principale obiettivo del ministro e del suo presidente \u00e8 di permettere anche alle fasce di popolazione meno abbienti di accedere alla sanit\u00e0 pubblica in maniera gratuita senza il pagamento di eventuali ticket. Da ministro la Bachelet propone anche l'introduzione della pillola del giorno dopo e politiche favorevoli all'aborto, che provocano l'opposizione della Chiesa cattolica, come quella della Corte Suprema del Cile, circa la pillola, in una sentenza del 2001.\nMinistro della difesa.\nIl 7 gennaio 2002 il presidente Lagos ha deciso di procedere ad un rimpasto di governo e il Ministro della Sanit\u00e0 Michelle Bachelet \u00e8 stata nominata Ministro della Difesa, sostituendo l'esponente del Partito Democratico Cristiano del Cile Mario Fern\u00e1ndez. Si tratta di una svolta storica perch\u00e9 per la prima volta dal 1973 un socialista torna a tale incarico governativo.\nL'ultima volta fu Orlando Letelier, con Salvador Allende come presidente. La Bachelet divenne la prima donna in America Latina ad assumere tale incarico e una delle poche a livello mondiale. La sua provenienza da una famiglia militare le ha permesso una maggior vicinanza con le Forze Armate Cilene e di riconciliare una parte della sinistra cilena con tale apparato.\nDurante la sua gestione il Cile ha partecipato a missioni di pace a Cipro ed in Bosnia ed Erzegovina, oltrech\u00e9 alcune modifiche alla leva obbligatoria e alla stipulazione del Trattato di Ottawa che consente di ridurre i campi minati. La Bachelet divenne molto popolare e amata dai suoi concittadini e molti nella sua coalizione la ritenevano come una delle candidabili per le elezioni presidenziali del 2005. La Bachelet si disse disponibile a candidarsi alle elezioni primarie e la sua competitrice fu il Ministro degli Esteri Soledad Alvear, democristiana.\nPrimo mandato presidenziale.\nIl 1\u00ba ottobre 2004 \u00e8 stata candidata per il Partito Socialista alle elezioni primarie che si sarebbero dovute svolgere l'anno successivo tra maggio e luglio. Il 14 novembre del 2004 riceve l'appoggio anche dal Partito per la Democrazia e il 23 aprile dell'anno successivo riceve il sostegno del Partito Radicale Social Democratico divenendo rappresentante dell'area progressista della \"Concertazione\".\nAll'interno della coalizione la principale sfidante \u00e8 il ministro degli Esteri Soledad Alvear, esponente del Partito Democratico Cristiano del Cile e sostenuta da suo partito per le elezioni primarie. Le due candidate riunite assieme al gruppo dirigente concertazionista stabiliscono la data delle elezioni il 31 luglio 2005. Intanto entrambe le candidate del centrosinistra rimontano nei sondaggi e in un ipotetico scenario di ballottaggio riuscirebbero a sconfiggere il candidato della destra Joaqu\u00edn Lav\u00edn favorito alla successione del presidente in carica Ricardo Lagos. Per ufficializzarne la candidatura si tengono elezioni primarie, tuttavia Soledad Alvear si ritira a due mesi dal voto, per via del mancato sostegno del proprio partito e degli scarsi riscontri nei sondaggi. Nel mese di maggio l'Alianza por Chile si spacca in due ed il partito Rinnovamento Nazionale candida l'imprenditore Sebasti\u00e1n Pi\u00f1era mentre l'Unione Democratica Indipendente candida Joaqu\u00edn Lav\u00edn. A causa della presenza di Pi\u00f1era la candidatura di Alvear all'interno del centrosinistra sembra declinare perch\u00e9 la base centrista della candidatura della democristiana si erode e si orienta verso Pi\u00f1era.\nPer questo motivo Alvear si ritira e il PDC d\u00e0 il suo appoggio alla socialista.\nAlle elezioni presidenziali del 2005 la Bachelet fronteggia il candidato di centro-destra Sebasti\u00e1n Pi\u00f1era (di \"Rinnovamento Nazionale\"), il candidato della destra Joaqu\u00edn Lav\u00edn (\"Unione Democratica Indipendente\") e quello di estrema sinistra Tom\u00e1s Hirsch (\"Juntos Podemos M\u00e1s\", \"Uniti possiamo di pi\u00f9\"). Al primo turno ottiene il 46% dei voti, Pi\u00f1era il 25%, Lav\u00edn il 23% e Hirsch il 5%.\nNon riesce ad ottenere la maggioranza dei voti al primo turno e per questo motivo \u00e8 costretta ad andare al ballottaggio contro Pi\u00f1era. Il 15 gennaio vince al ballottaggio con Pi\u00f1era con il 53,5% dei voti, e diventa la prima donna capo di Stato del Cile e la settima nel continente americano dopo Janet Jagan in Guyana, Isabel Mart\u00ednez de Per\u00f3n in Argentina, Lidia Gueiler Tejada in Bolivia e Rosal\u00eda Arteaga in Ecuador, Violeta Chamorro in Nicaragua e Mireya Moscoso a Panama. \u00c8 comunque la terza donna americana (dopo la Jagan e la Chamorro) ad essere eletta democraticamente, mentre tutte le altre precedentemente elencate salirono al potere alla morte del proprio marito.\nL'11 marzo 2006 si \u00e8 tenuta al Congresso di Valpara\u00edso la cerimonia di trasmissione della banda presidenziale tra il Presidente uscente Ricardo Lagos e la presidente eletta Michelle Bachelet, che ha promesso una politica di rigore e di trasparenza. Alle 12:13 locali \u00e8 diventata ufficialmente la 35\u00ba Presidente del Cile entrando nel pieno delle sue funzioni.\nIl 13 marzo la Bachelet ha approvato il suo primo provvedimento presidenziale, di grande importanza: l'esenzione dal pagamento delle prestazioni sanitarie per gli ultrasessantenni, oltre alla creazione di una commissione parlamentare per le riforme del sistema previdenziale che coinvolgeva membri dell'opposizione di centrodestra. La Bachelet ha iniziato il suo mandato con alti livelli di approvazione, oltre il 60% dei cittadini apprezzava la sua gestione presidenziale. Alcuni provvedimenti sono stati contestati come gli aumenti delle imposte sulle attivit\u00e0 produttive e la legge per la regolamentazione del lavoro nero, creando malcontento non solo nell'Alianza por Chile o nel mondo delle imprese ma anche nella coalizione di centrosinistra.\nUn'altra legge approvata nei primi mesi del suo governo \u00e8 stata la legge della regolamentazione del tabacco. Il 21 maggio 2006, tenne il suo primo discorso alla nazione dal Congresso nazionale cileno parlando in particolare di riforme sulla sanit\u00e0 utilizzando i proventi della vendita del rame, aiuti alle famiglie pi\u00f9 povere del paese, la creazione dei ministeri della Sicurezza Cittadina e dell'Ambiente.\nTuttavia la Presidente ha ricevuto molte critiche a seguito di alcuni provvedimenti non approvati dal Congresso, tra cui la controversa riforma dell'Istruzione che ha suscitato grandi proteste da parte degli studenti che hanno organizzato diversi scioperi ed il 30 maggio l'80% degli studenti delle scuole superiori, pari a 800.000, hanno protestato nelle strade di Santiago del Cile. Il primo effetto di queste difficolt\u00e0 per la Presidente \u00e8 il calo notevole della popolarit\u00e0 arrivando fino al 44,2%, il pi\u00f9 basso dal 1990. Il 5 giugno gli studenti sono scesi nuovamente in piazza e quattro giorni dopo tutte le manifestazioni nel paese sono terminate.\nDurante il mese di luglio sono state espresse nuove critiche a seguito dell'imminente tempesta che ha colpito duramente il centro e il sud del Cile, provocando gravi danni e anche malcontento da parte della popolazione locale che accusa la presenza della Presidente solo per rimontare nei sondaggi. Il 14 luglio la Bachelet ha cambiato alcuni ministri tra cui Economia, Interni, Ricostruzione ed Istruzione, ossia i ministeri in cui la Bachelet ha avuto pi\u00f9 difficolt\u00e0 nei suoi primi mesi di governo.\nIl 10 dicembre del 2006 Augusto Pinochet \u00e8 morto e la Bachelet ha rifiutato di riservagli un funerale di Stato. L'11 gennaio 2007 sono stati pubblicati i sondaggi relativi alla popolarit\u00e0 della mandataria e si registra un certo incremento toccando il 54,3% di approvazione. I successivi per\u00f2 sono abbastanza negativi calando di 9 punti percentuali al 45,6% il 30 marzo. A luglio 2007 con la crisi del piano Transantiago, il sistema di trasporti della capitale, la popolarit\u00e0 \u00e8 scivolata al 41,5% e per la prima volta la disapprovazione ha superato l'approvazione toccando il 42,8%. Il mese successivo \u00e8 calata al 39,1%.\nSempre nel mese di agosto, la Bachelet ha affrontato le critiche anche dei sindacati per le promesse disattese dal governo, provocando manifestazioni arrivate fino a 3.000 persone ed un ulteriore calo dell'approvazione. Il portavoce del governo Ricardo Lagos Weber \u00e8 stato sostituito da Francisco Vidal. Il 3 gennaio 2008 il ministro dell'Interno Belisario Velasco \u00e8 stato sostituito da Edmundo P\u00e9rez Yoma.\nL'opposizione accusa questi cambi nel governo come difficolt\u00e0 per la Presidente nel governare il paese. Il 2008 \u00e8 stato caratterizzato da un'approvazione intorno al 44% mentre la disapprovazione intorno al 40%. Ma a partire da dicembre c'\u00e8 stata una grande rimonta della Presidente arrivando fino al 51,1% di approvazione, il mese successivo al 53,1%, a febbraio il 58,5% ed infine a marzo arriva al 62,2% di popolarit\u00e0, il massimo da aprile 2006.\nLa grande rimonta della Presidente \u00e8 dovuta alla capacit\u00e0 della Bachelet e della sua squadra di governo di affrontare la crisi economica del 2008-2009 creando consenso tra l'opinione pubblica e il sistema economico del paese. Nel mese di aprile \u00e8 stato registrato un nuovo grande record per la Presidente, raggiungendo il 67,0% di gradimento e 53% per il suo governo. Nel mese di maggio del 2009 continua l'ascesa della popolarit\u00e0 della presidente e del suo governo raggiungendo il picco del 69% e del 56% rispettivamente.\nMichelle Bachelet ottiene nel mese di giugno del 2009 un altro straordinario livello di popolarit\u00e0 sia come presidente sia come governo: rispettivamente 74% e 65%. La Bachelet \u00e8 la meglio valutata di tutto il continente americano, superando persino Barack Obama che gode di poco pi\u00f9 del 60%, ma nel mese di ottobre ottiene l'80 percento confermandosi come la pi\u00f9 popolare Presidente di tutta la storia del Cile.\nDietro proposta del monsignore Alejandro Goic, presidente della Conferenza Episcopale Cilena, la presidente ha decretato per il Bicentenario della fondazione dello Stato cileno prevista per il 2010 un indulto plenario nei confronti di alcuni tipi di detenuti. Questa provvedimento avr\u00e0 effetto dopo le elezioni presidenziali del 2009.\nDurante i primi mesi del governo della Presidente Bachelet, l'economia ha mantenuto gli stessi ritmi di crescita economica ereditati dal governo di Ricardo Lagos. Il principale prodotto esportato del paese il rame il cui prezzo \u00e8 aumentato notevolmente. Nel mese di maggio 2006 il valore per libbra ha superato i $3,5 dollari americani, riportando un surplus di circa 6 milioni di $. Il governo ha deciso di risparmiare questi proventi creando malcontenti all'interno dell'alleanza di governo che proponeva l'utilizzo di questa cifra per fare investimenti nell'Istruzione e nella Sanit\u00e0.\nUn altro problema \u00e8 stato il calo del valore del dollaro circolante nel paese che ha provocato degli effetti negativi sulle esportazioni. Un altro effetto della politica economica condotta dalla Bachelet \u00e8 stato il calo del potere d'acquisto dei salari e stipendi di alcune fasce di reddito, specialmente quelli medi e bassi, oltrech\u00e9 l'alto tasso di disoccupazione giovanile e la riduzione dei benefici ai pensionati. L'inflazione \u00e8 aumentata nel corso del 2007 fino a toccare il 7,8% che ha colpito le classi meno abbienti.\nLa politica ambientale \u00e8 stata poco efficace soprattutto nella prima parte del governo della Presidente nonostante la creazione del ministero dell'Ambiente. Alcuni settori della Concertaci\u00f3n hanno accusato il governo di poca comunicazione con la cittadinanza creando cali nell'approvazione del governo e della Bachelet. Il problema principale che il governo ha dovuto affrontare \u00e8 stato la politica energetica utilizzando fonti di energia rinnovabili senza intaccare la produzione industriale del paese. La politica economica della Presidente Bachelet e del suo ministro delle Finanze Andr\u00e9s Velasco ha consentito al paese di godere di un elevato surplus che nel 2007 ha toccato il massimo storico del Cile.\nDurante la crisi del 2008-2009 la Presidente ed il suo ministro hanno condotto una politica economica considerata ottima, giudicata positivamente sia dall'opinione pubblica sia da varie istituzioni finanziarie mondiali ed il Cile \u00e8 stato considerato uno come i migliori modelli di sviluppo economico esistente al mondo che ha permesso il paese, almeno fino ad ora, di resistere a questa grave crisi. Il principale obiettivo del governo \u00e8 quello di tutelare le classi meno abbienti e di proteggere il potere di acquisto dei ceti medi, proteggere la produzione industriale ed agricola ma senza utilizzare politiche protezioniste.\nIl suo primo viaggio all'estero si \u00e8 svolto in Argentina il 21 marzo 2006 dove ha incontrato il Presidente N\u00e9stor Carlos Kirchner, con il quale ha stipulato accordi strategici in campo economico, energetico e la costruzione di infrastrutture che potenziassero i collegamenti tra le due nazioni tra cui la Ferrovia Transandina.\nSuccessivamente si \u00e8 recata in Uruguay ed \u00e8 stata ricevuta dal Presidente Tabar\u00e9 V\u00e1zquez\nIl governo della Bachelet ha potenziato le relazioni con gli altri paesi dell'America Latina ma ha ricevuto le critiche dalla sinistra d'opposizione raggruppata nella Juntos Podemos di dedicarsi maggiormente alle relazioni con gli altri continenti a discapito delle altre nazioni del subcontinente. Queste critiche furono rivolte anche al precedente governo di Lagos. Le relazioni con l'Argentina sono ottime grazie anche alle affinit\u00e0 e all'amicizia tra i due presidenti, le relazioni con la Bolivia sono migliorate grazie ad importanti accordi con il governo di Evo Morales. Tuttavia un punto di disaccordo tra i governi \u00e8 la richiesta della Bolivia di avere uno sbocco sul mare, dato che assieme al Paraguay \u00e8 la nazione in Sudamerica che non si affaccia sull'Oceano.\nIl ministro degli Esteri Alejandro Foxley ha rifiutato le pressioni del governo boliviano di raggiungere un accordo sui confini con il Cile, affermando che un accordo \u00e8 gi\u00e0 presente ed \u00e8 quello stipulato nel 1904. La Presidente si \u00e8 recata per la prima volta in Europa in occasione del vertice tra Europa e America latina che si svolse a Vienna il 12 maggio 2006 ed in quella occasione si \u00e8 recata anche in Spagna dal primo ministro Jos\u00e9 Luis Rodr\u00edguez Zapatero.\nL'8 giugno si \u00e8 recata negli Stati Uniti d'America ed \u00e8 stata ricevuta dal Presidente George W. Bush e quest'ultimo ha fatto pressioni sul Cile affinch\u00e9 votasse contro l'entrata del Venezuela nel Consiglio di Sicurezza delle Nazioni Unite. Inizialmente la Bachelet non ha espresso una propria opinione anche se l'ambasciatore del Cile nel paese venezuelano e la ministra della Difesa Vivianne Blanlot si sono mostrati favorevoli alla candidatura del Venezuela. Un altro punto di divergenza con l'amministrazione Bush \u00e8 stata la decisione del governo cileno di ratificare il documento che permette la creazione di un Tribunale penale internazionale, fortemente contrastato dal presidente statunitense.\nLe relazioni con l'Argentina hanno incontrato una certa difficolt\u00e0 quando il governo di Buenos Aires ha deciso di aumentare il prezzo di esportazione del gas verso il Cile ed altri paesi stranieri mentre la Bolivia rifiuta di vendere il gas al Cile. Intanto il governo cerca un accordo con il governo Kirchner affinch\u00e9 i prezzi della vendita del gas non aumentino. Kirchner decise di modificare tale provvedimento ma tale modifica non ha coinvolto le province di Mendoza, di Neuqu\u00e9n e di R\u00edo Negro, le province confinanti con il Cile, creando malumori nella vita politica del Cile che chiedevano il rifiuto di tale accordo.\nUn altro problema era il prezzo di vendita del gas per un milione di metri cubi che arriv\u00f2 fino a $4,8 milioni mentre il ministro argentino della Pianificazione Julio de Vido aveva promesso che non superasse i 4 milioni di dollari. La Bachelet intensifica le relazioni con il Per\u00f9 a seguito dell'insediamento di Alan Garc\u00eda, cercando di superare le divergenze che avevano caratterizzato i due anni precedenti tra Ricardo Lagos ed Alejandro Toledo. Bachelet nel novembre del 2006 si \u00e8 recata in Vietnam e il 20 dello stesso mese si \u00e8 recata in Nuova Zelanda dalla premier Helen Clark.\nA maggio del 2008 \u00e8 stata nominata Presidente dell'Unione delle Nazioni Sudamericane. Intanto negli ultimi mesi del 2008 e nei primi del 2009 la Bachelet ha dovuto affrontare la domanda peruviana per la controversia marittima tra Cile e Per\u00f9 e la richiesta della Bolivia di uno sbocco sul mare. Alla fine di marzo del 2009 si \u00e8 tenuta a Vi\u00f1a del Mar il Progressive Governance Conference a cui hanno partecipato diversi capi di Stato e di governo di centrosinistra del Sud America e dell'Europa oltrech\u00e9 gli Stati Uniti.\nIl 23 giugno 2009 si \u00e8 recata negli Stati Uniti d'America dove ha incontrato il Presidente Barack Obama, che aveva gi\u00e0 incontrato precedentemente in occasione del Vertice delle Americhe. Obama considera la Bachelet come una delle migliori leader dell'America Latina ed elogia la sua conduzione economica durante la fase della crisi economica mondiale. Sempre nel 2009, ha visitato Cuba e incontrato Fidel Castro.\nLa Bachelet ha terminato il suo mandato presidenziale l'11 marzo del 2010 e per la prima volta dal 1958 il successore fu un esponente dello schieramento di centrodestra, il leader della Coalizione per il Cambiamento Sebasti\u00e1n Pi\u00f1era, sconfiggendo il candidato di centro sinistra della Concertazione dei Partiti per la Democrazia Eduardo Frei Ruiz-Tagle, che al ballottaggio ha conseguito solo il 48,5% dei voti.\nSecondo mandato presidenziale.\nMolti esponenti del centrosinistra intravedevano la Bachelet come futura candidata alle elezioni del 2013 e come futura leader dell'opposizione al primo governo di centrodestra dal ritorno alla democrazia. Il 27 marzo 2013, infatti, ha annunciato la sua candidatura alle primarie della coalizione di centro-sinistra per la scelta del candidato presidente, svoltesi il 30 giugno, alle quali \u00e8 risultata vincitrice con il 74,92% dei voti. \u00c8 quindi la candidata ufficiale del centro-sinistra alle presidenziali del 2013, dove sfida la candidata delle destre Evelyn Matthei.\nAlle elezioni del 15 dicembre, cui ha preso parte solo il 41% degli aventi diritto, \u00e8 risultata eletta con il 62,16% delle preferenze, ed \u00e8 entrata in carica nel marzo 2014, in una cerimonia presieduta dalla seconda carica dello Stato, la Presidente del Senato Isabel Allende Bussi.\nHa sostenuto il disegno di legge, approvato dal Parlamento il 2 agosto 2017, che ha garantito alle donne il diritto di abortire in caso di gravidanza a rischio per la vita della gestante, in caso di difetti congeniti nel feto che portano alla morte ed in caso di stupro. Il Cile nel 2017 era uno dei soli sei paesi al mondo a negare il diritto della donna di abortire. Il divieto era stato introdotto durante la dittatura del generale Augusto Pinochet, anche grazie al sostegno della Chiesa cattolica.\nFavorisce una politica ecologica, a volte a scapito dei progetti economici. Si oppone cos\u00ec ad un progetto minerario che ha minacciato una riserva nazionale dove un gran numero di pinguini Humboldt, minacciati di estinzione, si stanno rifugiando, causando una crisi con la frangia liberale del suo governo.\nAl ballottaggio delle presidenziali del 17 dicembre 2017, Sebasti\u00e1n Pi\u00f1era supera il candidato del centro sinistra, il radicale Alejandro Guillier, e con il 54,58% dei voti viene eletto per la seconda volta Presidente del Cile. La Bachelet gli ha lasciato l'incarico l'11 marzo 2018."}
{"id": "286910", "revid": "1318658", "url": "https://it.wikipedia.org/wiki?curid=286910", "title": "Fallingwater", "text": ""}
{"id": "286912", "revid": "78273", "url": "https://it.wikipedia.org/wiki?curid=286912", "title": "Casa Kaufmann", "text": ""}
{"id": "286913", "revid": "1521569", "url": "https://it.wikipedia.org/wiki?curid=286913", "title": "Regione di Sebenico e Tenin", "text": "La regione di Sebenico e Tenin (in croato \u0160ibensko-kninska \u017eupanija) \u00e8 una regione della Croazia. La Regione, bagnata dall'Adriatico, \u00e8 situata nella Dalmazia centro-settentrionale e confina ad est con la Bosnia ed Erzegovina. Capoluogo della Regione \u00e8 Sebenico.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nIn seguito al ritorno dei profughi serbi nel territorio della Regione \u00e8 prevedibile che la percentuale di popolazione serba sia in tendenziale aumento. Un tempo nei centri urbani era presente una cospicua comunit\u00e0 italofona, ma le tensioni etniche con gli slavi dell\u2019entroterra l\u2019hanno obbligata tra il XIX secolo ed il 1945 a abbandonare la regione.\nCitt\u00e0 e comuni.\nLa Regione di Sebenico e Tenin \u00e8 divisa in 5 citt\u00e0 e 15 comuni, qui sotto elencati (dati relativi al censimento della popolazione del 2001)."}
{"id": "286915", "revid": "35261521", "url": "https://it.wikipedia.org/wiki?curid=286915", "title": "Acromantule", "text": ""}
{"id": "286917", "revid": "1318658", "url": "https://it.wikipedia.org/wiki?curid=286917", "title": "Pionieri della Croce Rossa Italiana", "text": "I Pionieri della Croce Rossa Italiana, o Giovani della Croce Rossa Italiana, furono una delle sei componenti volontaristiche della Croce Rossa Italiana.\nStoria.\nCon l'Ordinamento C.R.I. del 1922, nacque ufficiosamente la Croce Rossa Italiana Giovanile (C.R.I.G.); la nascita \"ufficiale\" avvenne solo nel 1928.\nIn seguito, a causa della notevole ramificazione e dell'importanza acquisite dalla C.R.I.G., si rese necessaria un'ulteriore ripartizione all'interno della C.R.I.: pertanto, il 29 marzo 1947 venne fondata l'organizzazione dei Pionieri della Fraternit\u00e0. Con la presa di coscienza, all'interno della C.R.I., dell'importanza assunta dalle attivit\u00e0 svolte fino al 1967, si ebbe la nascita (ufficiosa) della Componente Pionieri. Infine, il 2 dicembre 1971 vi fu il riconoscimento ufficiale della Componente Pionieri come nuova Componente della Croce Rossa Italiana, con lo scopo principale di educare i giovani, affinch\u00e9 essi facciano propri i valori del Movimento Internazionale di Croce Rossa e Mezzaluna Rossa e diano risposte alle necessit\u00e0 della comunit\u00e0.\nIl documento fondamentale che delinea le caratteristiche dei Pionieri CRI \u00e8 denominato \"Progetto Associativo - It's young, it's ours\" ed \u00e8 stato approvato il 21 giugno 2004 dal Commissario Straordinario, Maurizio Scelli. L'ultimo regolamento \u00e8 stato approvato dal Commissario Straordinario C.R.I. nel febbraio 2009 e ha preso il nome di \"Regolamento per l'organizzazione e il funzionamento dei Giovani della Croce Rossa Italiana\". Questo regolamento \u00e8 stato finalizzato a conformare i Pionieri della Croce Rossa Italiana ai Giovani delle altre Societ\u00e0 Nazionali, affermando - tra l'altro - che ad essa competano tutte le iscrizioni dei volontari di et\u00e0 compresa tra gli 8 e i 26 anni.\nCon Ordinanza n. 567 del 3 dicembre 2012 del Commissario Straordinario Francesco Rocca, in applicazione della riforma generale della Croce Rossa Italiana varata dal Parlamento, la quale ha sancito la riduzione per accorpamento del numero di Componenti Volontaristiche interne all'Associazione, \u00e8 stato disposto lo scioglimento di quelle non ausiliarie delle Forze Armate, compresi i Pionieri, confluite negli attuali \"Volontari CRI\". Contestualmente \u00e8 stato varato il nuovo \"Regolamento dei Volontari della Croce Rossa Italiana\" che prevede, fra l'altro, un apposito delegato per le Attivit\u00e0 dei Giovani, a prosecuzione dell'eredit\u00e0 di storia e di esperienza dei Pionieri.\nIscrizione e percorso formativo.\nI Giovani della Croce Rossa sono presenti in ogni Societ\u00e0 Nazionale di Croce Rossa e Mezzaluna Rossa.\nEt\u00e0 e requisiti.\nPer iscriversi nei Pionieri bisogna avere alcuni requisiti, tra cui quello di avere un'et\u00e0 compresa tra i 8 e i 25 anni. I giovani con una et\u00e0 compresa tra gli 8 ed i 13 anni entrano quali fruitori di attivit\u00e0 con i Pionieri; quelli tra i 14 e i 25 anni entrano, invece, in servizio attivo.\nAttualmente, entrati a far parte dei Giovani della Croce Rossa Italiana si pu\u00f2 rimanere nella componente fino a quando lo si desidera, ma, al compimento del trentacinquesimo anno di et\u00e0, si perdono i diritti di elettorato attivo e passivo per le cariche previste dal regolamento attualmente in vigore (O.C. n. 31/09 del 2 febbraio 2009 a firma dell'attuale Commissario Straordinario, Francesco Rocca).\nPercorso formativo.\nIl percorso all'interno dei Giovani della CRI \u00e8 articolato in due cicli di formazione:\nPer svolgere volontariato attivo all'interno dei Giovani della Croce Rossa Italiana, bisogna frequentare un corso denominato \"Corso formativo di base per i volontari della Croce Rossa Italiana\", della durata di circa 18 ore, ed uguale per tutte le Componenti; per accedere a questo corso \u00e8 necessario avere un'et\u00e0 superiore o uguale a 14 anni. Il programma nazionale del corso (O.C. 12 dicembre 2011, n. 592/11, a firma del Commissario Straordinario Francesco Rocca), prevede sette incontri che vertono su vari argomenti, come il Diritto internazionale umanitario, le attivit\u00e0 della Croce Rossa Italiana, le attivit\u00e0 delle sei Componenti Volontaristiche, la Protezione Civile, il primo soccorso e la storia della Croce Rossa. Al termine del corso si sostiene un esame per diventare Volontari della Croce Rossa Italiana.\nAl termine di questo corso (in cui tutti i partecipanti al di sotto dei 25 anni entrano di diritto nella Componente Giovane, con la possibilit\u00e0 di cambiare componente al compimento del 26\u00ba anno di et\u00e0) i Giovani della Croce Rossa Italiana frequentano un tirocinio teorico-pratico e seguono delle giornate informative-formative che vertono sulle aree di intervento citate dal nuovo Progetto Associativo, approvato il 22 ottobre 2009 dall'attuale Commissario Straordinario Francesco Rocca.\nA livello nazionale esiste una struttura, denominata \"Scuola nazionale di formazione dei Pionieri\", deputata alla direzione di tutti i principali eventi formativi della componente, cio\u00e8 corsi di specializzazione organizzati per migliorare qualitativamente il servizio dei Pionieri (es. Corso per Animatore APG, Corso per Operatore ASA, Corso per Facilitatore alla convivenza democratica tra i popoli ed alla Educazione alla Pace, stage di specializzazione in clownerie, ecc..).\nLa struttura.\nI Pionieri sono organizzati in \"Gruppi\", ciascuno dei quali esprime democraticamente il proprio vertice (chiamato Ispettore di Gruppo) ed i relativi due Vice Ispettori di Gruppo (dei quali il Vicario sostituisce l'Ispettore in sua assenza). Anche le cariche di Ispettore Provinciale, Ispettore Regionale e Ispettore Nazionale sono attribuite per elezione ed ognuna di esse ha una durata di tre anni. A livello provinciale, il Vice Ispettore Provinciale \u00e8 scelto dall'Ispettore Provinciale tra gli Ispettori dei Gruppi mentre a livello regionale, il Vice Ispettore Regionale \u00e8 scelto dall'Ispettore Regionale tra gli Ispettori Provinciali della regione. Ad ogni livello \u00e8 presente anche l'Assemblea Pionieri con funzione, tra l'altro, di eleggere il rispettivo vertice.\nL'Ispettore e l'Assemblea dei Pionieri assumono anche il nome di \"Ispettore/Assemblea dei Giovani della Croce Rossa Italiana\".\nL'attuale Ispettore Nazionale dei Pionieri \u00e8 Rosario Maria Gianluca Valastro, eletto il 27 giugno 2009 a Solferino in occasione del 150\u00ba anniversario del Movimento Internazionale di Croce Rossa e Mezzaluna Rossa. Con lui, sono stati eletti i tre Vice Ispettore Nazionale: Andrea Gradella, Ludovica Lignite e Massimiliano Geoli che insieme all'Ispettore Nazionale costituiscono il Consiglio Esecutivo Pionieri. L'iter elettorale (che ha visto il rinnovo della cariche di vertice a tutti i livelli) si \u00e8 concluso dopo una fase di commissariamento stabilita per tutte le componenti volontaristiche dal Commissario Straordinario C.R.I.; attualmente solo i Pionieri hanno espletato le elezioni in quanto le altre componenti sono in attesa di una revisione regolamentare.\nLe attivit\u00e0.\nIdeali e obiettivi.\nI Pionieri C.R.I. sono la Componente Giovane della Croce Rossa Italiana e si riconoscono nei Principi e negli Ideali del Movimento, in totale analogia con le dichiarazioni programmatiche delle altre Societ\u00e0 Nazionali della Giovent\u00f9.\nEssi aderiscono all'Associazione sin dall'et\u00e0 di otto anni e, gradualmente ed in rapporto alla loro et\u00e0, si impegnano a:\nL'azione dei Pionieri C.R.I. all'interno dell'Associazione \u00e8 anzitutto rivolta alla formazione di giovani leader, che possano costituire un ricco e qualificante vivaio per la Croce Rossa del domani, capaci di gestire un gruppo, di ascoltare e comunicare, di fondare e sostenere partenership. La posizione che la formazione ricopre nella Componente al suo interno e verso i giovanissimi ed i giovani esterni \u00e8 pertanto imprescindibile.\nIl ruolo essenziale dei Pionieri \u00e8 educare i giovani, affinch\u00e9 facciano propri i valori del Movimento e imparino a discernere le necessit\u00e0 della comunit\u00e0. L'educazione prescinde da qualsiasi tipo di struttura formale e supera le barriere della comunicazione che possono crearsi fra docente e discente, la quale \u00e8 infatti intesa nel suo significato primigenio, che si riscontra nella etimologia della parola stessa: cercare di trarre fuori ci\u00f2 che nel giovane \u00e8 gi\u00e0 presente, permettendogli di sviluppare appieno il proprio carattere. Il metodo per raggiungere questi obiettivi \u00e8 comunemente chiamato \"educazione alla pari\" e prende le mosse dalla convinzione che entrambe le parti si interscambiano continuamente e crescono assieme, arricchendosi reciprocamente con le loro esperienze e conoscenze.\nL'educazione ha come corollario il partecipare dei giovani alla vita ed alle necessit\u00e0 del Movimento e dell'Associazione, dando loro una concreta possibilit\u00e0 di servizio nell'ambito dell'analisi dei bisogni effettuata. Anche per questo motivo, i Pionieri C.R.I. si assumono la responsabilit\u00e0 di essere partecipi della vita dell'Associazione, intervenendo all'interno degli Organi Statutari e prendendo parte direttamente alle decisioni e alla direzione, sia su problematiche specifiche che su tutti i temi inerenti al Movimento, arricchendo la maturit\u00e0 degli altri soci grazie al proprio carico di ideali, di creativit\u00e0 e di esperienza.\nLa conoscenza delle potenzialit\u00e0 interne, nonch\u00e9 del territorio riveste - in tale fase - un ruolo primario, e si articola in un'analisi interna (numeri, qualit\u00e0, desideri, programmi) ed esterna (\"emergenze\" e carenze in cui \u00e8 necessario operare), passando per gli obiettivi (i perch\u00e9 finali dell'azione, i cambiamenti che si vogliono operare all'esterno, sulla base dell'analisi esterna e delle \"emergenze\" in essa previste), i modi ed i tempi (dove e come operare in concreto, tenendo a vista le competenze uscite fuori dall'analisi interna ed imparando a dosare le forze). Questo metodo di lavoro informa tutto il loro agire, in particolar modo nelle scuole, nelle Universit\u00e0, negli ambienti frequentati da giovani. Cos\u00ec facendo, essi sono un'interfaccia fondamentale tra giovani e Croce Rossa Italiana, e consentono di conoscere le necessit\u00e0 del mondo giovanile e di apprestare gli strumenti adeguati, anche allo scopo di coinvolgere sempre pi\u00f9 giovani - inesauribile bacino di futuri volontari - all'interno dell'Associazione.\nL'agire, inoltre, presuppone un intervento a monte, volto ad assicurare professionalit\u00e0 a qualsiasi tipo di servizio reso sia all'interno che all'esterno. La competenza si acquisisce mediante una serie di eventi formativi cui i Pionieri prendono parte nel corso della loro crescita anagrafica e professionale, eventi, questi, che mirano ad arricchire gradualmente il volontario, creando delle figure specializzate e facendo s\u00ec che nel tempo l'operatore diventi formatore. \u00c8 questo, dunque, un percorso finalizzato a migliorare la societ\u00e0 in cui viviamo e le condizioni di vita dei soggetti vulnerabili, allo scopo di \"\"alleviare le sofferenze di chi si trova in difficolt\u00e0\". Tale progetto, sintetizzabile quindi dall'assioma \"educare per partecipare, partecipare per agire, agire per migliorare\", \u00e8 volto alla creazione di uno spazio associativo che permette ai giovani di crescere responsabilmente relazionandosi con i collettivi pi\u00f9 indifesi, cogliendone i bisogni e le aspettative e partecipando allo sviluppo di una efficace azione di solidariet\u00e0. Ecco il motivo per cui l'EducAzione \u00e8 il primo e pi\u00f9 importante obiettivo della Componente Giovane, oltre a rappresentarne una peculiarit\u00e0.\nGrazie a questo metodo di lavoro, i Pionieri della Croce Rossa, che hanno come costante esempio l'opera di Henry Dunant, fondatore del Movimento, si impegnano ad agire per il perseguimento dei fini statutari con creativit\u00e0, speranza, coraggio, spontaneit\u00e0 e spirito giovanile, adoperandosi per \"mobilitare il potere dell'umanit\u00e0\"\".\nAree di azione.\nLe attivit\u00e0 dei Pionieri sono suddivise in cinque grandi aree, coordinate, ad ogni livello, da un Delegato Tecnico nominato dall'Ispettore:\nRiconoscimenti.\nIl 23 ottobre 2007 la Federazione Internazionale delle Societ\u00e0 Nazionali di Croce Rossa e Mezzaluna Rossa ha reso nota l'assegnazione ai Pionieri dello \"Youth Together for Humanity\" Award 2007, premio destinato a dare il dovuto riconoscimento all'opera della giovent\u00f9 all'interno del Movimento. Il premio \u00e8 stato assegnato nella categoria \"Capacity Building\", che mira riconoscere le organizzazioni giovanili di Croce Rossa che accrescono la capacit\u00e0 delle Societ\u00e0 Nazionali di indirizzare il proprio operato a favore di chi soffre situazioni di vulnerabilit\u00e0. Determinante \u00e8 stato proprio il Progetto Associativo, documento ufficiale della CRI che definisce la mission, la caratterizzazione, le prerogative e le peculiarit\u00e0 della Componente Giovane, il cui obiettivo principale \u00e8 di migliorare la societ\u00e0 ed alleviare le sofferenze di chi si trova in difficolt\u00e0.\nModifica delle Componenti.\nAttualmente i volontari della Croce Rossa Italiana sono organizzati in una componente civile e due ausiliarie delle forze armate. Ai sensi dell'ordinanza del commissario straordinario n. 0567-12 del 3 dicembre 2012, con cui \u00e8 stato approvato il regolamento dei volontari, \u00e8 stata sancita la scomparsa definitiva delle diverse classificazioni delle componenti civili della Croce Rossa Italiana. Non esistono pi\u00f9 le precedenti categorizzazioni della componente civile (Volontari del Soccorso, Volontarie del Comitato nazionale femminile, Pionieri, Donatori di sangue): tali ex componenti vengono raggruppate nella categoria pi\u00f9 generica dei \"volontari CRI\". Inoltre, il d.lgs. 178/2012 ha statuito altres\u00ec che i membri dei Corpi militari della Croce Rossa Italiana sono soci di diritto della nuova associazione, concorrendo a svolgere le sue stesse attivit\u00e0."}
{"id": "286918", "revid": "254059", "url": "https://it.wikipedia.org/wiki?curid=286918", "title": "Distretto di Laufen", "text": "Il distretto di Laufen \u00e8 un distretto del Canton Basilea Campagna, in Svizzera. Confina con il distretto di Arlesheim a nord-est, con il Canton Soletta (distretti di Dorneck a est e a nord e di Thierstein a sud e a nord-ovest), con il Canton Giura (distretto di Del\u00e9mont) a sud-ovest e con la Francia (dipartimento dell'Alto Reno in Alsazia) a nord-ovest. Il capoluogo \u00e8 Laufen.\nIl distretto ha fatto parte dal 1815 al 1993 del Canton Berna. In seguito all'indipendenza del Canton Giura nel 1978 decise di rimanere parte del Canton Berna essendo a maggioranza tedesca a differenza del Giura francofono diventando quindi un'enclave. Nel 1994 venne unito al Canton Basilea Campagna.\nComuni.\nAmministrativamente \u00e8 diviso in 13 comuni:"}
{"id": "286922", "revid": "1444886", "url": "https://it.wikipedia.org/wiki?curid=286922", "title": "Isolatore", "text": "Un isolatore \u00e8 uno strumento, un materiale o un corpo che ha la funzione, per l'appunto, di isolare, ossia di impedire \u2014 o grandemente ridurre \u2014 il propagarsi di una grandezza fisica. In relazione al tipo di grandezza fisica che isolano, si possono avere\nIsolatore elettrico.\nGli isolatori elettrici sono dispositivi che permettono di separare elettricamente un conduttore elettrico da altri materiali conduttori. Un caso comune \u00e8 l'utilizzo per sostenere meccanicamente dei conduttori sospesi (cavo nudo, ovvero senza isolante) sulla struttura di supporto (esempio un palo o un traliccio), evitando dispersioni di corrente sulla struttura stessa. Possono essere realizzati con dischi in vetro o altro materiale ad alta rigidit\u00e0 dielettrica (ovvero che resistono a forte differenza di tensione senza produrre perforazione elettrica). Forme e dimensioni sono estremamente variabili: dai piccoli rocchetti di circa 1 cm, usati una volta negli impianti elettrici delle abitazioni, alle lunghe catene di i. sospesi, pesanti diversi quintali e lunghe qualche metro, per le linee di alta ed altissima tensione. I materiali tradizionali per la realizzazione degli isolatori elettrici sono il vetro e la ceramica, cui si sono affiancati, negli anni '70 e '80 i cd. materiali compositi, di origine sintetica. Da ricordare comunque che gli i. in ceramica sono mediamente pi\u00f9 resistenti meccanicamente, di quelli in vetro, che per\u00f2 risultano essere maggiormente usati, per i minori costi di fabbricazione, dovuti essenzialmente alla pressoch\u00e9 totale assenza di scarti di lavorazione. (nella foto due isolatori modello 1/1920 di fabbricazione italiana in vetro verde prodotti da MIVA o da BORGO/FIDENZA). Esistono diversi criteri per la classificazione degli i.: i. per interno o per esterno, passanti o portanti, rigidi o sospesi, per bassa, media, alta tensione, telegrafici, telefonici, terminali, ecc. Per ultimo, da sapere che in questi ultimi anni s\u00ec \u00e8 sviluppato il collezionismo di i. elettrici.\nIsolatore sismico.\nDispositivo per isolare una struttura o costruzione dalle vibrazioni provocate da un movimento sismico. Gli isolatori sismici utilizzano varie tecniche tutte orientate a ridurre l'intensit\u00e0 delle oscillazioni indotte sulla struttura dalle vibrazioni o movimenti del terreno.\nPermette di variare la rigidezza equivalente della struttura modificandone il periodo proprio di vibrazione.\nIsolatore termico.\nComponente introdotto in un apparato, motore, elettrodomestico, costruzione o altro dispositivo, al fine di minimizzare il trasferimento di calore, al fine di proteggere da alte o basse temperature.\nIsolatore acustico.\nComponente inserito tra una fonte di rumore e una zona sensibile al rumore stesso, al fine di limitare il trasferimento di potenza acustica.\nIsolatore a microonde.\nGli isolatori a microonde sono dispositivi elettronici passivi che, tramite l'interazione di un segnale elettrico con un campo magnetico permanente (ottenuto con magneti), realizzano una funzione di trasferimento unidirezionale, permettendo cio\u00e8 il passaggio del segnale solo in una direzione, introducendo una forte attenuazione ai segnali che si propagano in direzione opposta. Sono comunemente utilizzati nei sistemi di comunicazione a microonde (Ponti radio) per proteggere gli amplificatori dal ritorno di potenza per riflessione da disadattamento di impedenza dei circuiti a valle o dell'antenna.\nDispositivi basati sullo stesso principio di funzionamento sono i circolatori, dispositivi a tre porte che hanno la caratteristica di permettere il transito dei segnali in modo circolare (porto A-&gt;B, B-&gt;C, C-&gt;A) e che sono per esempio utilizzati per accoppiare alla stessa antenna un trasmettitore ed un ricevitore isolando al contempo il ricevitore dal trasmettitore (permessi con bassa perdita i transiti: Trasmettitore -&gt; Antenna, Antenna -&gt; Ricevitore, Ricevitore -&gt; Trasmettitore in cui quest'ultimo non ha rilevanza ma attenua fortemente il transito Trasmettitore-&gt;Ricevitore).\nIsolatore ottico.\nUn isolatore ottico, o 'diodo ottico', \u00e8 un componente ottico che consente la trasmissione di luce in una sola direzione.\n\u00c8 tipicamente utilizzato per scongiurare retroriflessioni indesiderate in un oscillatore ottico, come una cavit\u00e0 laser. Il funzionamento del dispositivo si basa sull'effetto Faraday (a sua volta generato dall'effetto magneto-ottico), che \u00e8 sfruttato nel componente principale dell'isolatore ottico, il rotatore di Faraday.\nOptoisolatore.\nDispositivo che permette di separare dal punto di vista elettrico due apparati elettronici, pur permettendo il trasferimento di segnali. In pratica l'isolatore ottico realizza una conversione di segnale elettrico in ottico e viceversa, trasferendo l'informazione senza realizzare contatto fra parti metalliche, ed evitando quindi ogni rischio di scariche dannose tra i due apparati in comunicazione. Sono particolarmente importanti in ambienti soggetti a forti campi elettrici e/o magnetici che possono provocare correnti indesiderate tra circuiti.\u00b4\nMuseo.\nUn museo di isolatori si trova in una ex-cabina del trasformatore (monumento nazionale) in Lohr am Main nella via \u201cHaaggasse\". Questo \u00e8 il pi\u00f9 piccolo museo della Germania."}
{"id": "286923", "revid": "2054809", "url": "https://it.wikipedia.org/wiki?curid=286923", "title": "Universitas mercatorum mediolanensium", "text": "Universitas mercatorum mediolanensium \u00e8 stata un'organizzazione nata nel XII secolo che raggruppava i mercanti e banchieri milanesi. Vi era anche una sede a Cremona, il cui nome era semplicemente \"Universitas mercatorum\".\nL'\"Universitas mercatorum mediolanensium\" era retta sui principi dell'autogoverno ed emetteva disposizioni e ordinanze allo scopo di proteggere il mercato e il commercio (interno e con l'estero) da enti e persone esterne all'organizzazione.\nFra le competenze dell'\"Universitas mercatorum\" vi era quella della gestione delle strade. Ogni anno erano eletti dodici \"consules\", che nel corso del loro mandato dovevano occuparsi del collaudo delle strade, delimitando gli itinerari ritenuti idonei e sicuri per i fabbisogni del commercio e dei mercanti. Questi erano tenuti ad attenervisi per poter usufruire della tutela dell'\"Universitas\" e del rimborso di eventuali danni.\nLe Camere di commercio di Milano e Cremona si riallacciano nella loro tradizione all'antica \"Universitas mercatorum mediolanensium\"."}
{"id": "286926", "revid": "228587", "url": "https://it.wikipedia.org/wiki?curid=286926", "title": "Donatori di Sangue della Croce Rossa Italiana", "text": "I Donatori di Sangue erano una delle componenti della Croce Rossa Italiana (dal 2013 non pi\u00f9 distinta in componenti civili).\nLa storia.\nLa componente \u00e8 nata subito dopo la Seconda guerra mondiale per affrontare il problema della carenza di sangue. Dal 1971 i Donatori di Sangue hanno cominciato a sensibilizzare la donazione del sangue periodica, sensibilizzando anche nelle aziende e nei posti di lavoro.\nLe attivit\u00e0.\nLe attivit\u00e0 della componente vanno dalla formazione di una cultura trasfusionale, alla donazione periodica di sangue.\nPossono farne parte tutti coloro tra i 18 e i 65 anni, in possesso di buona salute e che vogliano donare sangue in maniera anonima e gratuita.\nModifica delle Componenti.\nAttualmente i volontari della Croce Rossa Italiana sono organizzati in una componente civile e due ausiliarie delle forze armate. Ai sensi dell'ordinanza del commissario straordinario n. 0567-12 del 3 dicembre 2012, con cui \u00e8 stato approvato il regolamento dei volontari, \u00e8 stata sancita la scomparsa definitiva delle diverse classificazioni delle componenti civili della Croce Rossa Italiana. Non esistono pi\u00f9 le precedenti categorizzazioni della componente civile (volontari del soccorso, Volontarie del Comitato nazionale femminile, Pionieri, Donatori di sangue): tali ex componenti vengono raggruppate nella categoria pi\u00f9 generica dei \"volontari CRI\". Inoltre, il d.lgs. 178/2012 ha statuito altres\u00ec che i membri dei Corpi militari della Croce Rossa Italiana sono soci di diritto della nuova associazione, concorrendo a svolgere le sue stesse attivit\u00e0."}
{"id": "286927", "revid": "1013865", "url": "https://it.wikipedia.org/wiki?curid=286927", "title": "Regione spalatino-dalmata", "text": "La Regione spalatino-dalmata (in croato \"Splitsko-dalmatinska \u017eupanija\") \u00e8 una regione della Croazia, che occupa gran parte della Dalmazia centrale (incluse le isole di Brazza, Lesina e Lissa), confinante a est con la Bosnia ed Erzegovina. Con una superficie di 4.524\u00a0km\u00b2 e una popolazione di quasi 455.000 abitanti (2011), la Regione spalatino-dalmata \u00e8 la seconda per estensione e la prima per popolazione di tutta la Croazia. Capoluogo della Regione \u00e8 Spalato.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nCitt\u00e0 e comuni.\nLa Regione spalatino-dalmata \u00e8 divisa in 16 citt\u00e0 e 39 comuni, qui sotto elencati (fra parentesi il dato relativo al censimento della popolazione del 2011)."}
{"id": "286930", "revid": "74092447", "url": "https://it.wikipedia.org/wiki?curid=286930", "title": "Udinese", "text": ""}
{"id": "286931", "revid": "219110", "url": "https://it.wikipedia.org/wiki?curid=286931", "title": "Scribus", "text": "Scribus \u00e8 un software libero di desktop publishing (DTP) multipiattaforma.\nEsempi d'utilizzo includono produzione di newsletter, piccoli quotidiani e presentazioni in PDF interattive e animate. Altri utilizzi includono la realizzazione di materiali aziendali, volantini, piccoli poster, e altri documenti che richiedono un layout flessibile. Scribus \u00e8 stato utilizzato anche per produrre interi libri.\nCaratteristiche.\nScribus supporta molti dei formati grafici pi\u00f9 diffusi, oltre al formato SVG. Altre caratteristiche includono il supporto dei colori CMYK, la gestione dei colori ICC e script (programmabilit\u00e0 tramite macro) in linguaggio Python. Scribus \u00e8 disponibile in pi\u00f9 di 24 lingue.\nLa stampa \u00e8 effettuata tramite un driver interno Postscript di livello 3, che supporta il \"font embedding\" (inclusione dei caratteri nel documento) per font TrueType, Type 1 e OpenType. Il driver interno supporta pienamente la sintassi del Postscript livello 2 e la maggior parte dei comandi del livello 3.\nIl supporto al PDF include la trasparenza, il supporto alla crittografia e buona parte delle specifiche del formato PDF 1.4, inclusi i form interattivi, le annotazioni e i segnalibri.\nIl formato nativo di Scribus \u00e8 SLA, basato su XML. Il testo pu\u00f2 essere importato da documenti di OpenDocument (ODT), Microsoft Word, PDB e HTML (con alcune limitazioni). I file ODT possono essere importati con gli stili, che vengono poi creati e mantenuti in Scribus. Gli elementi HTML che modificano il testo, come grassetto e \"corsivo\", sono supportati. I documenti Word e PDB invece vengono importati come testo semplice.\nLa versione 1.6.0, come prima versione stabile della serie 1.5.x, porter\u00e0 con s\u00e9 nuove caratteristiche: una migliore implementazione delle tabelle, supporto per PDF/X-1a, PDF/X-4, e PDF/E, note a pi\u00e8 di pagina e a margine. Mentre l'esportazione in ePub \u00e8 in sviluppo.\nSupporto per altri programmi e formati.\nCon Scribus non \u00e8 possibile leggere o scrivere i formati nativi di programmi come QuarkXPress e InDesign; gli sviluppatori ritengono che fare ingegneria inversa su questi formati sarebbe estremamente complicato e potrebbe portare a cause legali da parte dei creatori dei software proprietari. L'importazione dei file di Microsoft Publisher \u00e8 invece supportata dalla versione 1.5, cos\u00ec come le tag XPress di QuarkXPress, gli IDML di InDesign. Il supporto ai file ICML di InCopy \u00e8 in sviluppo.\nA causa di problemi di licenza il software non include il supporto per lo spazio di colore Pantone, che \u00e8 incluso in alcune applicazioni simili. I profili di colore che emulano lo spazio Pantone possono tuttavia essere ottenuti e incorporati in Scribus senza incorrere in problemi di licenza. Scribus si presenta con oltre 100 palette di colori, molte delle quali donate da aziende, e include anche palette standard scientifiche, nazionali e governative."}
{"id": "286934", "revid": "1318658", "url": "https://it.wikipedia.org/wiki?curid=286934", "title": "Alfred Cortot", "text": "Biografia.\nNato a Nyon nella parte di lingua francese della Svizzera, Cortot studi\u00f2 al Conservatorio di Parigi con \u00c9mile Decombes, che a sua volta fu allievo di Fryderyk Chopin, e che ebbe fra i suoi allievi anche Maurice Ravel. Con Louis Di\u00e9mer, ottenne un \"premier prix\" al termine degli studi di conservatorio nel 1896. Debutt\u00f2 al Concerts Colonne nel 1897, suonando il Terzo Concerto per pianoforte di Beethoven. Tra il 1898 ed il 1901 fu direttore di coro e poi assistente alla direzione del Festival di Bayreuth e nel 1902 diresse la prima parigina del \"G\u00f6tterd\u00e4mmerung\" di Wagner. Form\u00f2 una societ\u00e0 di concerti per poter eseguire il \"Parsifal\" di Wagner, la \"Missa solemnis\" di Beethoven, \"il Requiem tedesco\" di Johannes Brahms e opere di compositori francesi.\nNel 1905, Cortot form\u00f2 un trio con Jacques Thibaud e Pablo Casals, che divenne in breve uno dei trii pi\u00f9 importanti dell'epoca. Dal 1907 al 1923 Cortot insegn\u00f2 al Conservatorio di Parigi e tra i suoi allievi vi furono Clara Haskil, Dinu Lipatti e Vlado Perlemuter. Nel 1919 fond\u00f2 l'Ecole Normale de Musique a Parigi, dove tenne leggendari corsi di interpretazione musicale. Come pianista, si \u00e8 recato in tourn\u00e9e in tutto il mondo, dirigendo come ospite anche molte orchestre.\nDurante la seconda guerra mondiale sostenne il Regime di Vichy in Francia e si esib\u00ec in concerti organizzati dai nazisti. Ci\u00f2 lo port\u00f2 ad essere dichiarato persona non grata dopo la fine della guerra. Le motivazioni che lo hanno portato ad appoggiare gli invasori nazisti sono state discusse, ma al termine della guerra gli fu vietato di esibirsi in pubblico per un anno, e in Francia la sua immagine ne soffr\u00ec molto.\nCome pianista, Cortot era particolarmente famoso per le sue interpretazioni di Fryderyk Chopin, Robert Schumann e Franz Liszt, e contribu\u00ec alle edizioni (e revisioni) delle loro opere, corredandole di meticolosi commenti. Come concertista Cortot rimase famoso per la sua \"imperfezione\" che lo portava a suonare spesso note sbagliate. Persino nelle sue registrazioni si avvertono imprecisioni, cosa in assoluto contrasto con le idee del suo impeccabile studente, Dinu Lipatti (tra gli altri suoi discepoli, Dino Ciani e Vincenzo Vitale). Tuttavia Cortot grazie al dono naturale di una sublime sensibilit\u00e0 interpretativa (fra le pi\u00f9 raffinate del secolo scorso) fu in grado di incantare ugualmente il pubblico con esecuzioni affascinanti ed emozionanti. \nLa sua continua ricerca di uno stile interpretativo denso di emotivit\u00e0 lo condusse ad acquisire un controllo assoluto delle variazioni di intensit\u00e0 del tocco grazie al quale riusc\u00ec ad esplorare sfumature timbriche e di colore sul suono fino ad allora inaudite. Vladimir Horowitz ascolt\u00f2 Cortot all'Op\u00e9ra National de Paris nell'esecuzione degli Studi e dei Preludi di Chopin e defin\u00ec l'interpretazione insuperabile.\nDi notevole interesse didattico un suo libro sull'interpretazione della musica pianistica francese che contiene analisi e commenti estetici delle opere pianistiche di Debussy, Franck, Faur\u00e9, Chabrier, Ravel e Saint-Saens.\nAlfredo Casella disse di lui: \"Cortot realizza il raro caso di un uomo che pensa davanti al piano. Una qualit\u00e0 di suono unica, per il suo timbro, per la sua nobilt\u00e0, per il suo carattere incisivo e penetrante, rende ogni nota densa di maturit\u00e0 \u2026 uno stile in perpetua evoluzione\".\nCortot \u00e8 considerato uno dei pi\u00f9 grandi musicisti del secolo scorso e probabilmente rappresent\u00f2 la fine di un'era, dal momento che \u00e8 considerato l'ultimo esponente di una corrente di pensiero che prediligeva uno stile personale e soggettivo ad una tecnica precisa, con lo scopo di favorire un'interpretazione intuitiva ed autentica. Le incisioni di Cortot costituiscono anche per tale motivo dei documenti di grande valore. Cionondimeno Cortot, specie sotto l'aspetto \"pubblicitario\" e manageriale (svolse sino agli ultimi anni di vita un'intensa attivit\u00e0 concertistica in tutto il mondo, i suoi Corsi parigini e senesi erano preceduti e seguiti da imponenti battage e pubblicazioni), risulta anche una figura in anticipo sui tempi."}
{"id": "286935", "revid": "396099", "url": "https://it.wikipedia.org/wiki?curid=286935", "title": "Meccanica del continuo", "text": "In fisica, la meccanica del corpo continuo, o semplicemente meccanica del continuo, \u00e8 la branca della meccanica classica e della meccanica statistica che studia il comportamento di corpi continui, cio\u00e8 sistemi fisici macroscopici nei casi in cui la dimensione dei fenomeni osservati sia tale che questi non siano affetti dalla struttura molecolare della materia e per il quale si assume che la materia sia distribuita uniformemente e che riempia lo spazio che il corpo occupa. In modo pi\u00f9 formale, si definisce corpo continuo un corpo i cui punti materiali sono identificabili con i punti geometrici di una regione regolare dello spazio fisico, e dotati di massa per i quali esista una funzione densit\u00e0 di massa che ne possa rappresentare la misura.\nDescrizione.\nIl corpo continuo \u00e8 un modello fenomenologico che include sia i solidi che i fluidi, per questa ragione si parla specificatamente di meccanica dei solidi e meccanica dei fluidi, ed \u00e8 associato al concetto di corpo deformabile, in quanto durante il moto le sue parti sono soggette a variazioni di forma e di volume. Un caso limite di corpo continuo \u00e8 il corpo rigido il cui studio, sviluppato dalla meccanica razionale, \u00e8 definito sulla base di un numero finito di gradi di libert\u00e0 e conduce a sistemi di equazioni differenziali ordinarie. I continui deformabili si possono pensare invece come sistemi con \"infiniti\" gradi di libert\u00e0 e le relative equazioni meccaniche assumono la forma di equazioni alle derivate parziali.\nUna classificazione dei modelli di corpi continui pu\u00f2 essere fatta sulla base della dimensione della regione dello spazio da essi occupati. Rientra tra i modelli tridimensionali il continuo di Cauchy, che rappresenta il modello di corpo continuo pi\u00f9 noto e importante della disciplina, tanto che molte volte il termine meccanica del continuo \u00e8 sinonimo di meccanica del continuo di Cauchy. Rientra ancora tra i modelli tridimensionali il modello di continuo polare di Cosserat, con una struttura locale pi\u00f9 ricca di quella puntuale del modello di Cauchy, espressa anche in termini di orientazione dei suoi punti materiali. In meccanica delle strutture sono largamente utilizzati, per la maggiore semplicit\u00e0, sia continui bidimensionali, ad esempio lastre, piastre e gusci, che continui monodimensionali, ad esempio, il modello strutturale di trave studiata in scienza delle costruzioni.\nRelazioni della meccanica del continuo.\nLo studio del comportamento meccanico dei corpi continui si basa sulla caratterizzazione cinematica del corpo continuo (configurazione, deformazione, moto) e lega tali nozioni del corpo alla massa assegnata su di esso e alle forze a esso applicate. Tali relazioni sono di due generi:\nLe prime racchiudono le equazioni di bilancio fondamentali, come la conservazione della massa, il bilancio della quantit\u00e0 di moto, il bilancio di energia interna, il bilancio di energia meccanica, che racchiudono le leggi fisiche cui il corpo deve sottostare a prescindere dal materiale di cui \u00e8 costituito. Tali relazioni conducono alle teorie della statica e della dinamica.\nNelle seconde l'attenzione \u00e8 posta nello sviluppo delle cosiddette leggi costitutive che caratterizzano il comportamento di specifici materiali ideali costituenti il corpo: il solido perfettamente elastico e il fluido viscoso ne sono ben noti esempi.\nDal punto di vista matematico, le equazioni fondamentali della meccanica del continuo prima menzionate possono essere sviluppate in due formulazioni diverse ma equivalenti. La prima, in forma integrale o globale, deriva dall'applicazione dei principi di base a un porzione finita di volume del corpo. L'altra, in forma differenziale o di campo, porta a equazioni (differenziali alle derivate parziali) risultanti dall'applicazione dei principi di base a elementi di volumi molto piccoli (infinitesimi).\nLa meccanica del continuo tratta quantit\u00e0 fisiche, di solidi e fluidi, che non dipendono dal sistema di coordinate in cui vengono osservate. Queste quantit\u00e0 sono convenientemente rappresentate attraverso tensori, cio\u00e8 oggetti matematici indipendenti dal sistema di coordinate. Pertanto le relazioni della meccanica del continuo hanno carattere tensoriale. Ai fini computazionali, questi tensori possono essere espressi in particolari sistemi di coordinate."}
{"id": "286936", "revid": "17351", "url": "https://it.wikipedia.org/wiki?curid=286936", "title": "B-17 Flying Fortress", "text": ""}
{"id": "286937", "revid": "78835026", "url": "https://it.wikipedia.org/wiki?curid=286937", "title": "Autostrada dei Fiori", "text": ""}
{"id": "286950", "revid": "17351", "url": "https://it.wikipedia.org/wiki?curid=286950", "title": "Boeing B-17", "text": ""}
{"id": "286951", "revid": "110157", "url": "https://it.wikipedia.org/wiki?curid=286951", "title": "Regione raguseo-narentana", "text": "La Regione raguseo-narentana (o \"raguseo-narentina\"; croato: \"Dubrova\u010dko-neretvanska \u017eupanija\") \u00e8 una regione della Croazia meridionale. Essa occupa la parte meridionale della Dalmazia (con la penisola di Sabbioncello e le isole di Curzola, Meleda e Lagosta) e confina ad est con la Bosnia ed Erzegovina e a sud con il Montenegro. Capoluogo della regione \u00e8 Ragusa.\nGeografia fisica.\nGran parte della Regione raguseo-narentana costituisce una \"exclave\", in quanto non vi \u00e8 continuit\u00e0 territoriale con il resto della Croazia. La terraferma croata viene difatti tagliata all'altezza di Neum da una parte costiera di pochi chilometri che costituisce l'unico sbocco al mare della Bosnia-Erzegovina. Per ovviare \u00e8 in costruzione un ponte di 2.300 m, che collega la citt\u00e0 di Porto Tolero con la penisola di Sabbioncello, il Ponte di Sabbioncello.\nPopolazione.\nSuddivisione della popolazione secondo le nazionalit\u00e0 (dati secondo il censimento del 2001):\nCitt\u00e0 e comuni.\nLa Regione raguseo-narentana \u00e8 divisa in 5 citt\u00e0 e 17 comuni, qui sotto elencati (fra parentesi il dato relativo al censimento della popolazione del 2011)."}
{"id": "286953", "revid": "1226", "url": "https://it.wikipedia.org/wiki?curid=286953", "title": "Ville Savoye", "text": ""}
{"id": "286955", "revid": "1658", "url": "https://it.wikipedia.org/wiki?curid=286955", "title": "Alfred Denis Cortot", "text": ""}
{"id": "286963", "revid": "35121", "url": "https://it.wikipedia.org/wiki?curid=286963", "title": "Meccanica dei continui", "text": ""}
{"id": "286971", "revid": "2220366", "url": "https://it.wikipedia.org/wiki?curid=286971", "title": "Parco dell'Etna", "text": "Il parco dell'Etna \u00e8 un'area naturale protetta della Regione Siciliana istituita nel 1987.\nStoria.\nI primi propositi di istituzione di un Parco dell'Etna nacquero intorno agli anni sessanta quando cominci\u00f2 ad affermarsi, fra gli appassionati della \"Montagna\", la necessit\u00e0 di tutelare la natura dalla invasione del turismo di massa conseguente alla diffusione dei mezzi di trasporto personali.\nL'argomento diede luogo a dibattiti fra la popolazione e in sede politica fino agli anni ottanta quando la Regione Sicilia istitu\u00ec tre Parchi Regionali e fra questi quello dell'Etna con la legge n. 98 del maggio 1981. \nPer la reale costituzione del Parco passarono ancora sei anni, fino al 17 marzo 1987. Lo scopo del Parco \u00e8 quello di tutelare il patrimonio boschivo e la conservazione e lo sviluppo delle specie floreali e faunistiche specifiche dei luoghi e di regolamentare e coordinare lo sviluppo di quelle attivit\u00e0 turistiche che possano dare fruibilit\u00e0 ai luoghi e benessere alle popolazioni insediate nell'ambito territoriale.\nAmbiente.\nFlora.\nNella zona sommitale del vulcano non vi \u00e8 alcun tipo di vegetazione in quanto sulla lava recente nessun seme pu\u00f2 germogliare. Scendendo intorno ai 2500 metri si incontrano la saponaria (\"Saponaria sicula\"), l'astragalo siciliano (\"Astracantha sicula\"), il tanaceto (\"Tanacetum siculum\"), il cerastio (\"Cerastium tomentosum\"), il senecio (\"Senecio squalidus\"), la camomilla dell'Etna (\"Anthemis aetnensis\"), il caglio dell'Etna (\"Galium aetnicum\"), la romice (\"Rumex scutatus\") e qualche muschio e lichene.\nGi\u00e0 intorno ai 2000 metri si possono incontrare, su alcuni versanti, il pino loricato, la \"betulla dell\u2019Etna\" e il faggio ed ancora pi\u00f9 in basso anche castagno e ulivo. Assieme a questa vegetazione convive la ginestra dell'Etna che con i suoi fiori gialli crea, nel periodo della fioritura, un bel cromatismo con il nero della lava vulcanica.\nNella zona collinare delle falde si incontrano i vigneti di Nerello, dai quali si produce l'Etna vino DOC della zona pedemontana. Nel versante ovest del vulcano, dai 600 agli 850 metri di altitudine, prosperano i pistacchi (Bronte e Adrano) e le fragole (Maletto) unici per il loro sapore e colore dovuti alla tipicit\u00e0 del territorio e del microclima. Altra notevole produzione \u00e8 quella delle mele \"cola\" e \"gelata\" e delle pere di vario tipo e delle pesche, tra cui la \"tabacchiera dell'Etna\".\nLa notevole ricchezza dei suoli ha permesso lo sviluppo di una ricchissima variet\u00e0 agricola, soprattutto nella zona nord-orientale del vulcano rispetto agli altri territori, grazie al particolare microclima dovuto alla vicinanza con la costa ionica e numerose specialit\u00e0 arboree, tra le quali la ciliegia rossa dell'Etna (Comuni di Milo, Sant'Alfio, Mascali e Giarre) e le noci e nocciole di pi\u00f9 alta quota (Comuni di Sant'Alfio, Milo, Piedimonte Etneo).\nFauna.\nLe descrizioni pi\u00f9 antiche della fauna dell'Etna raccontano della presenza di animali ormai scomparsi e rimasti solo nell'immaginario popolare: lupi, cinghiali, daini e caprioli. La progressiva urbanizzazione, con apertura di nuove strade, il disboscamento e l'esercizio incontrollato della caccia portarono all'estinzione di questi grandi mammiferi e minacciano ancora la vita delle altre specie. \nSul vulcano vivono tra l'altro l'istrice, la volpe, il gatto selvatico, la martora, il coniglio selvatico, la lepre oltre a specie pi\u00f9 piccole tra cui la donnola, il riccio, il ghiro, il quercino e varie specie di topo, pipistrello e serpente. Diffusi su tutte le aree del vulcano gli uccelli e le variet\u00e0 di rapaci, diurni, quali il falco pellegrino, lo sparviero, la poiana, il gheppio e l'aquila reale, e notturni quali barbagianni, allocco e gufo.\nLuoghi di interesse geologico.\nIl territorio del parco comprende oltre 200 grotte di scorrimento lavico conosciute in buona parte sin dai tempi pi\u00f9 remoti e utilizzate in vario modo dall'uomo a scopo cultuale e di sepoltura. Un uso accertato quello dell'accumulo di neve invernale per l'uso in estate. Le grotte pi\u00f9 note sono:\nI \"dicchi\" della Valle del Bove che costituiscono quanto resta del vulcano primordiale \"Trifoglietto\".\nComuni.\nElenco dei 20 comuni che condividono la superficie del Parco ed estensione: \nUndici fra questi arrivano fino al cratere centrale.\nAccessi.\nI treni della Ferrovia Circumetnea circumnavigano le pendici lambendo l'anello inferiore del parco.\nDa tutti i comuni il cui territorio \u00e8 anche solo in parte compreso nell'area protetta \u00e8 possibile accedere al Parco attraverso mulattiere o sentieri.\nGli accessi pi\u00f9 facili attraverso strade asfaltate si trovano nella parte pi\u00f9 antropizzata e sono quelle dai comuni di:\nIn occasione di grandi eruzioni le possibilit\u00e0 di accesso possono subire notevoli variazioni.\nGestione.\nL'\"Ente Parco dell'Etna\" \u00e8 un ente di diritto pubblico sottoposto a controllo e vigilanza della Regione siciliana, con sede a Nicolosi presso l'antico monastero di San Nicol\u00f2 l'Arena. \u00c8 diretto da un presidente nominato con decreto del Presidente della Regione siciliana su\ndelibera della giunta di governo quale rappresentante legale dell'Ente. \u00c8 nominato anche un vicepresidente, un consiglio e un comitato esecutivo."}
{"id": "286975", "revid": "2228524", "url": "https://it.wikipedia.org/wiki?curid=286975", "title": "Marianella", "text": "Marianella \u00e8 un quartiere del comune di Napoli, situato nell'area nord della citt\u00e0. Con suoi tredicimila abitanti, \u00e8 una delle zone relativamente meno congestionate di Napoli.\nDa non confondere con l'omomimo rione, Marianella confina a sud col quartiere Piscinola (nella quale \u00e8 integrata), ad sud-est col quartiere Miano, ad nord-est col quartiere Scampia, ad ovest col quartiere Chiaiano ed a nord con il comune di Mugnano di Napoli. Appartiene all'ottava municipalit\u00e0 che comprende anche Piscinola, Chiaiano e Scampia.\nStoria.\nCirca l'origine del nome, le notizie sono assenti, \u00e8 citato come uno dei casalia regis nella seconda cedolare angioina. Forse deriva da Marillenellum, tre nomi semplici e cio\u00e8: \"Maria ille nellum\", luogo nuovo (dedicato) a Maria. Franco De Arcangelis sostiene invece che derivi da un'antica famiglia, i \"Marinellum\", risalente ai tempi di Carlo d'Angi\u00f2.\nMarianella \u00e8 stata, in passato, residenza di nobili famiglie per la sua posizione amena e defilata dal congestionato centro della citt\u00e0.\nFino al 1926, ha fatto parte del comune di Chiaiano ed Uniti, che oltre a Marianella raggruppava i vecchi casali di Chiaiano, Polvica e Santa Croce. Fu soppresso durante il regime fascista con le leggi del 15 novembre 1925 e del 3 giugno 1926.\nMarianella \u00e8 soprattutto nota per essere sede della casa natia di Sant'Alfonso Maria de' Liguori, protettore del luogo ed uno dei pi\u00f9 importanti avvocati che si ebbero a cavallo del 1600 e 1700; \nIl fondatore dei Redentoristi, Maestro di Sapienza e Dottore della Chiesa, nacque a Marianella, il 27 settembre del 1696, primogenito di Don Giuseppe de' Liguori, capitano delle galere reali, e di Anna Cavalieri, dei marchesi d'Avenia.\nLa casa natia e la cappella della congregazione da lui fondata, la Congregazione del Santissimo Redentore, attirano ogni anno discrete quantit\u00e0 di fedeli. L'anno 2013, in occasione della festa patronale in suo onore, il maestro Enzo Avitabile ha tenuto un concerto devozionale che ha radunato 7000 persone \nNel quartiere sono presenti fenomeni di disagio legati ad un livello di disoccupazione non indifferente e ad uno scarso sviluppo della rete infrastrutturale, specialmente nell'ambito del trasporto pubblico, che ne limitano le prospettive di sviluppo. Nell'ottobre 2012, Marianella \u00e8 stata teatro dell'agguato di camorra che coinvolse il giovane Lino Romano, totalmente estraneo alla vita della criminalit\u00e0 organizzata. In quel periodo ci sono stati 3 morti in 7 giorni nel quartiere e solo grazie all'intervento delle istituzioni e forze dell'ordine si \u00e8 evitato il peggio. Tuttavia, sono partiti dei progetti di recupero urbanistico che, unitamente ad alcuni tentativi in ambito culturale, rappresentano segnali di un rinnovato interesse da parte delle istituzioni locali.\nMarianella \u00e8 rappresentata nel cinema. Il premio Oscar Jonathan Demme, nel film Documentario MUSIC LIFE, nel raccontare la storia artistica del musicista Enzo Avitabile, attraversa con la sua cinepresa le strade, gli ambienti d'infanzia del cantante, nato e cresciuto nel quartiere di Marianella.\nInfrastrutture e trasporti.\nIl quartiere \u00e8 servito dalla fermata di Chiaiano-Marianella della metropolitana di Napoli (Linea 1) e dalle autolinee ANM.\nFra il 1900 e il 1960 il collegamento con il centro era svolto mediante le cosiddette tranvie di Capodimonte.\nSport.\nDal 1997 il Napoli ha posseduto un centro sportivo nel quartiere in zona Frullone dove si allenava la squadra. Dopo il fallimento della squadra nel 2004 il campo \u00e8 stato usato come sede dal Neapolis Mugnano fino a giugno del 2011, la struttura \u00e8 in uno stato di degrado assoluto e nulla si \u00e8 fatto per renderla efficiente.\nIl quartiere ha ospitato per alcuni anni le partite della squadra di calcio a 5 \"Marianella 3 Soccer\"; nata dal nulla, la squadra fondata nel 2005, ha militato per anni nei campionati regionali, al primo anno di fondazione la compagine napoletana \u00e8 stata promossa in serie C2, dopo aver militato per 3 anni in C2 nel 2009 \u00e8 stata promossa in C1, ed \u00e8 proprio in questa categoria si hanno le pi\u00f9 grosse soddisfazioni, al primo anno (2010) la squadra arriva ai playoff perdendo le finali, ma l'anno successivo la squadra ha vinto il campionato ed \u00e8 stata promossa in serie B (Nazionale), alla vigilia dei calendari la societ\u00e0 ha venduto il proprio titolo per mancanza di fondi e sponsor facendo perdere le speranze di un quartiere disagiato e negando di fatto il sogno della squadra in serie B."}
{"id": "286976", "revid": "287204", "url": "https://it.wikipedia.org/wiki?curid=286976", "title": "Cloramfenicolo", "text": "Il cloramfenicolo (o cloranfenicolo), o CAF, \u00e8 un antibiotico batteriostatico (nei confronti di \"Haemophilus influenzae\", Pneumococco e Meningococco pu\u00f2 essere battericida) prodotto dal micete \"Streptomyces venezuelae\", scoperto da Ehrlich nel 1947 ed attualmente ottenuto per sintesi chimica. Come farmaco \u00e8 comunemente commercializzato con il nome di chemicetina.\nIl cloramfenicolo presenta all'interno della sua struttura chimica due stereocentri, con la possibile formazione di 4 diversi stereoisomeri, in cui solo il D(-) treo, presenta un'efficacia antibatterica. Il cloramfenicolo ha efficacia contro un'estesa variet\u00e0 di microrganismi, ma per via dei seri effetti collaterali (come i danni al midollo osseo, inclusa l'anemia aplastica o la sindrome del bambino grigio nella somministrazione pediatrica), il suo impiego negli esseri umani viene preferibilmente limitato al trattamento d'infezioni gravi, con rischio di morte del paziente e per le quali non esista un'alternativa di pari efficacia (ad esempio per la febbre tifoide).\nL'Organizzazione mondiale della sanit\u00e0 sostiene il suo uso nel trattamento di casi pediatrici nonostante i gravi effetti collaterali in diverse nazioni del Terzo mondo in assenza di alternative pi\u00f9 economiche e dunque accessibili. Trova impiego per la cura del colera, poich\u00e9 colpisce i vibrioni e riduce la diarrea, risultando efficace anche nei ceppi resistenti alla tetraciclina.\nViene anche usato in gocce o in forma di unguento (in associazione con idrocortisone acetato) per il trattamento di congiuntiviti o dermatite accompagnate da sovrainfezioni batteriche.\nViene spesso (illegalmente) usato in apicoltura per il controllo dell'agente della peste americana \"Paenibacillus larvae\".\nMeccanismo e resistenza.\nIl cloramfenicolo agisce sui batteri, inibendo la sintesi proteica. Esso si lega alla subunit\u00e0 50S ribosomiale bloccando il meccanismo di traduzione degli RNA messaggeri. Il cloramfenicolo si interpone in uno spazio della subunit\u00e0 50S tra il sito A e il sito P, bloccando l'attivit\u00e0 di peptidil-transpeptidasi, che catalizza la formazione del legame tra la catena proteica del sito P e l'aminoacido entrante nel sito A.\nLa resistenza al cloramfenicolo \u00e8 conferita dal gene \"cat\", il quale codifica un enzima chiamato cloramfenicolo acetiltrasferasi (in sigla CAT) che inattiva il cloramfenicolo legando con legame covalente uno o due gruppi acetili, derivati dall'acetil-S-Coenzima A, ad un gruppo idrossilico del cloramfenicolo. L'acetilazione impedisce che il cloramfenicolo si leghi al ribosoma."}
{"id": "286981", "revid": "9", "url": "https://it.wikipedia.org/wiki?curid=286981", "title": "Isolatori", "text": ""}
