{"id": "269869", "revid": "124070191", "url": "https://it.wikipedia.org/wiki?curid=269869", "title": "Sahrawi", "text": "Il popolo sahrawi o saharawi, cio\u00e8 \"sahariano\" (italianizzazione del termine ; in berbero \"Ise\u1e25rawiyen\", \u2d49\u2d59\u2d3b\u2d43\u2d54\u2d30\u2d61\u2d49\u2d62\u2d3b\u2d4f) \u00e8 costituito dai gruppi tribali arabo-berberi tradizionalmente residenti nelle zone del Sahara Occidentale gravitanti sul S\u0101qiyat al-\u1e25amr\u0101\u02be (\"Saguia el Hamra\" in spagnolo) e sul W\u0101d\u012b al-dhahab (\"R\u00edo de Oro\") che, gi\u00e0 nel corso della dominazione della Spagna, avevano cominciato negli anni trenta a reclamare la loro indipendenza.\nSull'area, ricca di fosfati, avanzava per\u00f2 pretese anche il Marocco ed \u00e8 per questo che le popolazioni della regione hanno conosciuto grandi difficolt\u00e0 per realizzare le loro ambizioni e vedersi riconosciuti su un piano internazionale e persino inter-arabo.\nLe trib\u00f9 sembra discendano da due gruppi insediatisi nell'area fin dall'epoca delle prime conquiste islamiche, alla fine del VII secolo d.C. Esse rivendicano un'ascendenza araba, per dimostrare la quale fanno riferimento al loro dialetto, definito Hass\u0101niyya, un idioma parlato anche nella confinante Mauritania e nell'Algeria, caratterizzato da un impianto strutturalmente arabo pur con vari berberismi e tracce di idiomi nero-africani, come il wolof.\nIn Marocco (forse con intenti politici) si tende a considerare il dialetto sahrawi di ceppo berbero, visto che gli abitanti indigeni della regione sono in particolare appartenenti al gruppo berbero dei Sanh\u0101ja, ma sulla questione dissentono i glottolinguisti che classificano l'idioma come appartenente al gruppo semitico della famiglia linguistica camito-semitica.\nStoria.\nLe prime rivendicazioni politiche.\nIl 14 dicembre 1960 l'ONU vot\u00f2 la risoluzione n. 1514 con la quale si riconosceva il diritto all'indipendenza per le popolazioni dei paesi colonizzati.\nNel 1963 il Sahara Occidentale fu incluso dalle stesse Nazioni Unite nell'elenco dei paesi da decolonizzare e nel dicembre di due anni dopo l'Assemblea Generale riafferm\u00f2 il diritto all'indipendenza del popolo sahrawi, invitando la Spagna a metter fine alla sua occupazione coloniale dell'area.\nNel 1966 l'ONU ratific\u00f2 l'atto di autodeterminazione del popolo sahrawi. Il 10 maggio 1973 il Polisario (Frente Popular de Liberaci\u00f3n de Saguia el Hamra y R\u00edo de Oro) organizza il suo primo congresso di fondazione e la Spagna, l'anno seguente, compie un censimento della popolazione del Sahara Occidentale, atto necessario per organizzare il referendum richiesto dall'ONU fin dagli anni '60. Il risultato indica la presenza nella regione di 74.902 persone e il 20 agosto 1974 la Spagna annunci\u00f2 il suo parere favorevole per l'effettuazione del referendum di autodeterminazione del popolo sahrawi.\nPur tuttavia, ai primi del 1975, il re del Marocco Hassan II espresse la sua totale opposizione all'indipendenza del paese, malgrado il 12 maggio 1975 una missione dell'ONU recatasi in visita nei territori del Sahara Occidentale, riconfermasse il diritto all'autodeterminazione del popolo sahrawi, riconoscendo di fatto il Polisario che, gi\u00e0 da qualche mese, aveva cominciato ad effettuare operazioni di guerriglia contro la Spagna.\nInvasione del Marocco.\nIl 31 ottobre 1975 il Marocco entr\u00f2 con un esercito di 25.000 uomini nella zona contigua ai suoi confini con il Sahara Occidentale mentre la Spagna cominci\u00f2 lo sgombero delle aree sotto il proprio controllo. Il 6 novembre 1975 re Hassan II fece organizzare la \"marcia verde\" con cui 350.000 marocchini entrarono nel Sahara Occidentale per vanificare l'eventuale referendum e per porre le basi di una definitiva appropriazione dei territori sahariani occidentali, malgrado il 2 novembre dello stesso anno la Spagna confermasse il proprio impegno a rispettare l'autodeterminazione del popolo sahrawi.\nDi fatto, per\u00f2, la Spagna giunse segretamente \na un accordo con Marocco e Mauritania per la spartizione del paese conteso in cui le forze sahrawi iniziavano un'azione di resistenza armata, non del tutto documentabile, contro il Marocco e la Mauritania, che port\u00f2 anche all'uso di bombe al napalm da parte marocchina contro insediamenti sahrawi. La resistenza dette allora vita nel 1976 alla Repubblica Democratica Araba dei Sahrawi, RASD, (arabo \u0627\u0644\u062c\u0645\u0647\u0648\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0635\u062d\u0631\u0627\u0648\u064a\u0629 \u0627\u0644\u062f\u064a\u0645\u0642\u0631\u0627\u0637\u064a\u0629, \"al-Jumh\u016briyya al-\u02bfArabiyya al-ar\u0101w\u012b al-D\u012bmuqr\u0101iyya\").\nNel 1979 la Mauritania firm\u00f2 un accordo separato di pace, riconoscendo la RASD, lasciando gli oneri del conflitto in corso al solo Marocco che invase il restante territorio del Sahara Occidentale, costringendo all'esodo numerosi combattenti e famiglie sahrawi che trovarono rifugio in Algeria, realizzando nell'oasi di Tind\u016bf dei campi profughi, ancora in essere dopo oltre 40 anni.\nNel 1991, con il conseguimento di un cessate il fuoco, l'ONU invi\u00f2 in missione nel Sahara occidentale una delegazione (MINURSO) col compito di vigilare sulla tregua e organizzare il previsto (e mai tenuto) referendum.\nNel 2003 James Baker, inviato speciale delle Nazioni Unite, propose un piano in 2 fasi, che, dopo una transizione di 5 anni in cui il Marocco e il Sahara Occidentale avrebbero governato insieme nei territori occupati, sarebbe dovuto culminare con il referendum, ma il piano non trov\u00f2 il favore del Marocco. Il Consiglio di Sicurezza delle Nazioni Unite ha prorogato fino al 2004 il mandato alla MINURSO in attesa di un ripensamento da parte del Marocco. Nell'ultima seduta delle Nazioni Unite che si \u00e8 tenuta il 25 aprile 2013 \u00e8 stata votata una risoluzione che proroga la missione MINURSO fino al 30 aprile 2014, ma la soluzione continua ad essere una mera speranza.\nSahrawi e celiachia.\nPresso il popolo sahrawi si registra una percentuale di persone affette da celiachia (intolleranza permanente al glutine) fra le pi\u00f9 elevate del mondo (circa 6%). Questo fatto viene spiegato da una predisposizione genetica, a sua volta legata al fatto che i sahrawi sono vissuti per secoli senza essere esposti al consumo di frumento e altri cereali e pertanto al glutine. La proporzione di celiaci \u00e8 emersa solo in seguito all'arrivo di cibi derivati dal frumento negli aiuti umanitari inviati dall'Europa."}
{"id": "269870", "revid": "187240", "url": "https://it.wikipedia.org/wiki?curid=269870", "title": "Senpai e k\u014dhai", "text": " e sono termini della lingua giapponese che, in ambito scolastico, vengono a indicare rispettivamente gli studenti pi\u00f9 anziani e pi\u00f9 giovani. Sono comunque molto utilizzati anche in ambito lavorativo, sportivo o, in generale, all'interno di ogni tipo di gruppo organizzato. Vengono a descrivere un rapporto personale (che pu\u00f2 divenire anche molto stretto) che \u00e8 presente in modo informale in tutte le forme organizzative e associative, club, aziende e scuole in Giappone.\n\"Senpai\" \u00e8 grosso modo equivalente alla nozione occidentale di mentore, mentre \"k\u014dhai\" equivale approssimativamente a colui che si mette sotto l'ala protettiva del pi\u00f9 grande: \u00e8 quindi il pupillo, idealmente il discepolo. Il rapporto che viene a intercorrere tra i due \u00e8 strettamente interdipendente, l'uno difatti abbisogna reciprocamente dell'altro e ne trae vantaggio (il Senpai ad esempio guadagna valore e stima, potere e senso di responsabilit\u00e0).\nIl concetto si basa eminentemente sulla filosofia giapponese, e ha permeato fin dai tempi antichi di s\u00e9 l'intera societ\u00e0. Negli ultimi anni, questo tipo di rapporto \u00e8 diventato piuttosto conosciuto anche in Europa e Nordamerica grazie ad anime e manga, ma anche ai dorama, che trattano di vita scolastica.\nSi utilizza generalmente come termine di rispetto verso una persona pi\u00f9 anziana o di grado superiore; in rare occasioni una persona pi\u00f9 giovane pu\u00f2 anche esser considerata Senpai di una pi\u00f9 anziana in et\u00e0, se le circostanze lo richiedono: ad esempio se una persona pi\u00f9 grande \u00e8 entrata in un'organizzazione o societ\u00e0 in un momento successivo rispetto a una pi\u00f9 giovane.\nForma concettuale ed origine dei termini.\n\"Senpai\" si riferisce indicativamente a colui che risulta esser pi\u00f9 esperto in un certo ambito, che pu\u00f2 esser il membro che sta pi\u00f9 in alto nella scala gerarchica, per livello di responsabilit\u00e0 ed et\u00e0: egli offre assistenza, amicizia e consulenza al \u201cnovellino\u201d privo ancora del tutto d'esperienza.\nIl \"k\u014dhai\" deve di conseguenza dimostrar gratitudine, rispetto e, a volte (in certi ambiti) lealt\u00e0 e fedelt\u00e0 personale assoluta, al limite dell'idolatria.\nIl \"senpai\" agisce simultaneamente come amico e tutore, insegnando al neofita quello che pi\u00f9 ha necessit\u00e0 di sapere (riguardante i suoi compiti e doveri specifici ad esempio, all'interno della situazione in cui si viene a trovare), ma anche del comportamento pi\u00f9 adeguato e corretto da tenere nelle varie situazioni: \u00e8 un'autentica forma di disciplina sia esteriore che interiore.\nQuesta relazione \u00e8 del tutto simile ai rapporti esistenti nella cultura occidentale tra un \u201ccustode\u201d (mentore, tutore) ed il suo assistito, ma con la differenza che l'abbinamento Senpai-K\u014dhai necessariamente deve operare all'interno d'una stessa organizzazione. Il legame si istituisce e vien determinato dalla data d'entrata in quello specifico gruppo sociale.\nL'origine del rapporto sembra risalire agli insegnamenti dati dal confucianesimo e tramandati nelle generazioni; un insieme di dottrine morali e valori etici giunti fino in Giappone dall'antica Cina e subito segnalati come preminenti in vari aspetti della filosofia giapponese. Il rapporto tra Senpai e K\u014dhai \u00e8 esclusivamente di tipo gerarchico verticale (come quello che pu\u00f2 naturalmente presentarsi tra padre e figlio) e sottolinea il rispetto per l'autorit\u00e0, l'anzianit\u00e0 e la presenza d'una catena di comando, eliminando qualsiasi tipo di competitivit\u00e0 individuale a favore d'un rafforzamento interno dell'unit\u00e0 sociale costituita.\nNel corso del tempo questo meccanismo ha permesso il trasferimento d'esperienza e di saggezza (sia pratica che teoria) e l'espansione delle conoscenze al fine di mantener viva l'arte dell'insegnamento a due. Esso consente anche lo sviluppo d'esperienze proficue tra i due componenti il rapporto: il K\u014dhai risulta esser beneficiato fin dall'immediato dalla saggezza del pi\u00f9 anziano; il Senpai a sua volta vien a far nuova esperienza che lo conduce verso una maturit\u00e0 pi\u00f9 adulta, in quanto sviluppa ed accentua il suo senso di responsabilit\u00e0 e dovere protettivo nei confronti di un altro pi\u00f9 bisognoso.\nStoria.\nIl sistema \"senpai\"-\"k\u014dhai\" \u00e8 esistito fin dal principio della storia nazionale giapponese, ma soprattutto tre sono stati i fattori che hanno dato un forte impatto a favore del suo sviluppo: l'etica concentrata tutta sulla societ\u00e0 che \u00e8 alla base dell'insegnamento di Confucio, il sistema tradizionale della famiglia giapponese e l'antica legge riguardante il diritto civile.\nIl confucianesimo \u00e8 giunto dalla Cina tra il VI e il IX secolo d.C., ma la linea di pensiero a partire dalla quale deriv\u00f2 un profondo cambiamento nei rapporti interni alla societ\u00e0 giapponese \u00e8 stata quella del neo-confucianesimo, che divenne la dottrina ufficiale dello stato durante lo shogunato Tokugawa (1603-1867).\nIl precetto di lealt\u00e0 e piet\u00e0 filiale intesa come un tributo e un omaggio (\u671d\u8ca2 ch\u014dk\u014d?) domina la vita interna dell'intero Giappone in quel tempo, in quanto il rispetto per gli anziani e per gli antenati che avevano insegnato il confucianesimo cinese accolto poi dai nativi giapponesi \u00e8 massimo. Queste influenze sono poi trascese anche nella vita quotidiana.\nInoltre, come altre influenze culturali provenienti dalla Cina, vennero poi adattate in modo selettivo per i bisogni interni: per esempio il senso d'equit\u00e0 caratteristico del confucianesimo diviene fedelt\u00e0 al proprio signore e lealt\u00e0 nei confronti dell'imperatore.\nIl concetto di ie (\u5bb6?) caratteristico del sistema familiare anche confuciano e governato da rigidi codici di condotta, ha avuto una notevole influenza sulla costituzione del rapporto senpai-k\u014dhai. All'interno d'un tale sistema il padre aveva il potere assoluto per tutto ci\u00f2 che concerneva l'istituzione familiare. Il padre assume il comando perch\u00e9 \u00e8 colui ch'\u00e8 stato a sua volta educato e possiede quindi una superiore saggezza etica; deve poi tramandare tutte le sue conoscenze al figlio maschio primogenito che deve ereditare le propriet\u00e0 di famiglia.\nLa riverenza ed umilt\u00e0 nei confronti dei superiori \u00e8 considerata una delle massime virt\u00f9 nella societ\u00e0 giapponese e primo esempio di ci\u00f2, la moglie e i figli debbono obbedire ai desideri del capofamiglia.\nUltimo tra i fattori che hanno influenzato il sistema vigente senpai-k\u014dhai \u00e8 stata la vecchia legge civile che govern\u00f2 l'impero a partire dal 1898, che ha rafforzato le antiche regole di privilegio ed il sistema tradizionale familiare, fornendo cos\u00ec una chiara definizione dei valori gerarchici all'interno dei rapporti privati interfamiliari.\nQuesto \u00e8 stato conosciuto come Koshusei (\u6238\u4e3b\u5236? letteralmente \"il sistema del capofamiglia\") in cui il capo della casa aveva il diritto di tramandare i propri voleri al figlio maggiore che avrebbe ereditato la sua posizione all'interno della famiglia. Tali tradizioni sono state abolite legalmente a partire dal 1947, tuttavia gli ideali connessi ad esse son stati mantenuti nel corso degli anni seguenti tanto da avere un effetto duraturo sulla mentalit\u00e0 giapponese, influenzandone psicologicamente anche i comportamenti.\nUtilizzo.\nIn una societ\u00e0 come quella giapponese, fortemente gerarchica da sempre, ogni rapporto fra persone \u00e8 inserito in strutture ben definite e rigide. All'interno dell'istituzione scolastica queste strutture sono chiaramente visibili nelle relazioni che esistono fra studenti di et\u00e0 maggiore e studenti di et\u00e0 minore. Le studentesse fanno spesso riferimento a tutti gli studenti senior in generale come senpai.\n\u00c8 poi di uso comune in tutti gli sport, dai club scolastici alle squadre olimpioniche.\nUn altro settore della societ\u00e0 giapponese governato da questo sistema \u00e8 quello degli affari.\nAll'interno dell'istituzione scolastica.\nEd \u00e8 propriamente la scuola il luogo in cui il giapponese medio crea il suo primo rapporto K\u014dhai/Senpai, dove viene applicato nella sua massima estensione e possibilit\u00e0. Mediamente, il termine Senpai viene associato sempre agli studenti di et\u00e0 maggiore, quindi nell'arco scolastico, un giovane giapponese sar\u00e0 sempre stato K\u014dhai, avr\u00e0 sempre avuto dei Senpai all'inizio dei suoi studi e sar\u00e0 egli stesso divenuto Senpai con il progredire degli anni, per tutti gli studenti pi\u00f9 giovani di lui.\nAd esempio, negli istituti superiori gli studenti considerati veterani mostrano aver un grande potere nella loro qualit\u00e0 di senpai; \u00e8 comune per il k\u014dhai svolgere vari servizi di assistenza per favorire il suo senpai.\nUn tale rapporto \u00e8 sempre basato sulla fiducia totale che il K\u014dhai prova nei riguardi del suo o dei suoi Senpai e, anche se a prima vista pu\u00f2 non sembrare, tale rapporto implica obblighi da entrambe le parti. Se \u00e8 pur vero, quindi, che il K\u014dhai si trova spesso a dover mantenere un comportamento eccessivamente rispettoso, nonch\u00e9 a dover compiere dei veri e propri lavori per il proprio Senpai, \u00e8 anche vero che \u00e8 compito del Senpai guidare ed istruire il proprio K\u014dhai, quasi come se ne fosse il mentore o addirittura un vero e proprio tutor, condividendo con lui l'esperienza acquisita con il trascorrere del tempo: aiutandolo e sostenendolo nelle varie attivit\u00e0 sia pi\u00f9 prettamente curricolari che extra (diventando a volte un vero e proprio confidente e consigliere \"spirituale\"), come meglio pu\u00f2.\nLa separazione media d'et\u00e0 tra un senpai e il suo k\u014dhai \u00e8 quella intercorrente tra le ultime e le prime classi d'una scuola, quindi al massimo 4-5 anni. Di fatto \u00e8 sempre il ragazzo pi\u00f9 giovane che va a scegliersi tra i pi\u00f9 anziani un senpai, tra quelli che a suo vedere e giudizio sono pi\u00f9 degni di fiducia e rispetto.\nIn ambito scolastico si tiene in massimo conto sia l'et\u00e0 e la prestanza fisica che le abilit\u00e0 scolastiche, nella scelta d'un senpai: difatti le regole gerarchiche riguardanti l'anzianit\u00e0 tra senpai e k\u014dhai sono del tutto analoghe al rapporto intercorrente tra sensei ed allievi, in cui il primo dev'esser rispettato sia per la sua et\u00e0 sia per la sua maggior esperienza, e ci\u00f2 non dovrebbe mai in alcun modo venir messo in discussione.\nAll'universit\u00e0 tuttavia si verificano notevoli cambiamenti nel rapporto, in quanto vi pu\u00f2 esser una maggior variet\u00e0 d'et\u00e0 tra compagni; qui generalmente il sistema s'allenta per lasciar il posto a dei semplici modi educati nei confronti dei pi\u00f9 grandi. Qui \u00e8 piuttosto nel corpo insegnante (v'\u00e8 una gerarchia verticale rigidissima sulla base del rango accademico e dell'esperienza acquisita) che le regole senpai-k\u014dhai prevalgono, piuttosto che tra gli studenti.\nIn ambito sportivo.\nIn ogni club giapponese o scuola sportiva, come pu\u00f2 esser ad esempio in una squadra di baseball, il k\u014dhai \u00e8 di solito chiamato a svolgere varie mansioni di servizio, anche molto umili (cambiar la biancheria, tener pulito e in ordine l'armadietto) per il suo senpai, oltre che mostrar la massima reverenza (salutando, facendo il tifo etc); questo nonostante il fatto che il senpai possa a volte trattar molto severamente il proprio k\u014dhai, fino a giunger ai limiti di un'autentica \"prepotenza didattoriale\".\nIl motivo principale di questo comportamento \u00e8 il fatto che un nuovo membro pu\u00f2 diventar un buon giocatore solo se lui inizia prendendo una posizione sottomessa, che educa pertanto all'autodisciplina interiore; obbedendo e seguendo gli ordini del proprio allenatore o capitano, e solo in tal maniera che pu\u00f2 sperar in futuro di divenire responsabile e cooperativo.\nAl k\u014dhai non viene permesso di praticare attivamente lo sport fino a quando non diventa egli stesso senpai.\nAl di fuori del Giappone poi il rapporto maestro-discepolo rientra solo all'interno dell'insegnamento delle arti marziali. La conoscenza tecnica e gli standard etici e morali delle arti marziali giapponesi son riunite nel concetto di bud\u014d (\u6b66\u9053?) il quale si applica sia alle arti marziali tradizionali (quindi j\u016bjutsu, kenjutsu, iaid\u014d etc) allo stesso modo che alle pi\u00f9 moderne (judo, karate, kend\u014d, aikid\u014d).\nIn queste ultime si applica con la pi\u00f9 grande attenzione la graduatoria per anzianit\u00e0 ed esperienza, attraverso l'uso d'un differente colore nella cintura che viene utilizzata: il colore in tal caso indica il grado (il massimo \u00e8 quello di \"cintura nera\"). Gl'intervalli di colore esistenti nelle arti marziali sono detti Kyu (\u7d1a?), utilizzato per i ranghi inferiori, e dan (\u6bb5?) usato per differenziare le specificit\u00e0 esistenti all'interno del grado di cintura nera.\nIl termine senpai allora si pu\u00f2 riferire genericamente a praticanti di livello senior che detengono un pi\u00f9 basso grado di cintura nera: essi son tenuti ad assistere il sensei nel suo insegnamento rivolto agli studenti pi\u00f9 giovani e meno esperti, i vari k\u014dhai.\nTra i Kyu-k\u014dhai e i dan-senpai deve prevaler sempre un codice di condotta in cui il primo deve dimostrar rispetto e diligenza nei confronti del secondo. \u00c8 sommamente importante seguir un percorso di saggezza, giustizia, verit\u00e0 ed impegno, e prima le si ottiene e prima il kyu pu\u00f2 diventare membro effettivo dell'arte; mentre per il dan \u00e8 un dovere assoluto quello d'insegnare con pazienza e dedizione.\nNel mondo lavorativo.\nL'ambiente sociale all'interno delle imprese/aziende \u00e8 disciplinato da due norme inderogabili, il sistema d'anzianit\u00e0 e quello di lavoro a tempo indeterminato: in tutti i settori statali lo stipendio e la posizione del lavoratore sono altamente dipendenti dall'et\u00e0, pertanto i pi\u00f9 anziani si trovano generalmente a stare nelle posizioni pi\u00f9 elevate e ricevere quindi anche una paga pi\u00f9 sostanziosa dei loro subordinati. Il luogo di lavoro diventa una seconda famiglia, se non addirittura pi\u00f9 importante della propria stessa famiglia.\nIl rapporto senpai-k\u014dhai \u00e8 una pietra miliare nelle relazioni umane all'interno del mondo degli affari; ad esempio durante le riunioni importanti il dipendente di livello inferiore si deve sedere sulla sedia pi\u00f9 vicina alla porta ed \u00e8 noto come shimoza (\u4e0b\u5ea7? letteralmente \"sede inferiore\") mentre il pi\u00f9 anziano \u00e8 seduto vicino ad un ospite importante in una posizione denominata kamiza (\u4e0a\u5ea7? letteralmente \"posto d'onore\"). Durante questi incontri la maggior parte dei dipendenti non \u00e8 chiamata ad esprimere un parere, ma solamente a dare il proprio assenso alle proposte dei superiori (creando cos\u00ec una sorta di complicit\u00e0 tra il k\u014dhai ed il suo senpai): possono esprimere proprie opinioni solo dopo averne ottenuto il consenso da parte dei pi\u00f9 anziani ed influenti all'interno del gruppo.\nNella cultura di massa.\nI riferimenti culturali al rapporto senpai-k\u014dhai sono presenti in moltissime produzioni artistiche giapponesi, quali romanzi, serie televisive (in special modo i dorama scolastici), ed in forma massiccia in manga ed anime.\nFuori dal Giappone, il romanzo \"Rising Sun\" scritto da Michael Crichton nel 1992, descrive un rapporto senpai-k\u014dhai tra i due personaggi principali della storia: adattato come film l'anno successivo, viene interpretato da Sean Connery e Wesley Snipes.\nProblematiche correlate.\nAnche se profondamente radicato nella societ\u00e0, negli ultimi anni vi sono stati cambiamenti all'interno delle organizzazioni scolastiche ed aziendali, per quanto riguarda il rapporto senpai-k\u014dhai: i giovani non sembrano ormai mostrare pi\u00f9 molto rispetto nei confronti degli anziani, per la loro maggior esperienza.\nDi conseguenza anche il rapporto senpai-k\u014dhai si \u00e8 fatto pi\u00f9 superficiale, il fattore-et\u00e0 ha cominciato a perdere la sua importanza; ma un cambio di mentalit\u00e0 \u00e8 stato causato anche dal numero sempre maggiore di studenti che vanno a studiare all'estero in paesi occidentali e vi rimangono per anni, assimilando cos\u00ec sempre pi\u00f9 il modo europeo o americano rispetto a quello gerarchico tradizionale giapponese.\nMa il crollo del vecchio sistema di gerarchia \u00e8 stato molto pi\u00f9 veloce all'interno del mondo lavorativo, dove la crisi economica degli anni '90 ha causato un alto livello di disoccupazione, includendo anche il licenziamento improvviso di dipendenti d'alto rango. Da allora le aziende hanno cominciato a considerare in primo luogo le competenze dei dipendenti piuttosto che l'et\u00e0 o il rispetto sociale; infine molte societ\u00e0 hanno dovuto ristrutturare quasi da zero il proprio sistema di promozioni e stipendi, cosicch\u00e9 s'\u00e8 generata una perdita d'influenza da parte dei pi\u00f9 anziani all'interno della gerarchia sociale."}
{"id": "269872", "revid": "729019", "url": "https://it.wikipedia.org/wiki?curid=269872", "title": "Aeronave Italia", "text": "LAeronave Italia o Dirigibile Italia \u00e8 stato il primo dirigibile italiano. Progettato e costruito dal conte Almerico da Schio, si alz\u00f2 in volo il 17 giugno 1905 dalla citt\u00e0 di Schio (Vicenza).\nStoria.\nAlmerico Da Schio cominci\u00f2 ad interessarsi ai problemi dell'aeronautica a partire dal 1884, quando fu invitato ad esprimere un parere sul progetto di aeronave progettata da Pasquale Cordenons. A quel tempo l'interesse per la tecnica aeronautica in Italia era scarso, quindi Almerico seguiva da vicino tutto ci\u00f2 che avveniva all'estero nel campo dell'aerodinamica e della costruzione di aeromobili, che si basava quasi completamente sulla realizzazione di palloni aerostatici. Poich\u00e9 quindi non era possibile trovare officine meccaniche adeguate ai suoi scopi, dovette ottenere la quasi totalit\u00e0 degli elementi necessari all'estero. Acquist\u00f2 in Francia il motore, che doveva essere leggero e potente. All'officina militare della \"Brigata specialisti del Genio\" affid\u00f2 la costruzione dell'involucro del pallone mentre ricorse ad un meccanico di Schio per la costruzione delle parti meccaniche.\nL'impresa richiedeva per\u00f2 lauti investimenti e molti fondi. Questo problema fu risolto da Almerico da Schio con la creazione di una \"Associazione in partecipazione per la costruzione e l'eventuale esercizio della prima aeronave\", convertita nel 1901 in una \"Societ\u00e0 per la costruzione e l'esercizio della prima aeronave\" con capitale di 100.000 lire, finanziata con fondi propri e con quelli degli oltre 300 soci partecipanti all'impresa. Vi parteciparono inoltre la Regina Margherita con un contributo di 3.000 lire ed i Ministeri del commercio, dell'industria e della guerra, con un finanziamento di 1.600 lire, il Ministero della guerra concorse inoltre alla realizzazione delle apparecchiature necessaria per la produzione di idrogeno. In totale l'impresa cost\u00f2 170.000 lire.\nNonostante innumerevoli fallimenti, Almerico Da Schio continu\u00f2 nell'impresa modificandone i progetti finch\u00e9, dopo aver risolto molti problemi di natura tecnica e finanziaria, nel 1905 riusc\u00ec ad effettuare il primo volo: l'aeronave \"Italia\" era il dirigibile pi\u00f9 avanzato mai realizzato sino a quel momento.\nL'impresa venne anticipata da un biglietto inviato il 5 giugno a tutti i soci dell'impresa dove veniva annunciato l'imminente evento, che sarebbe stato effettuato entro il mese. Effettivamente il 17 giugno 1905 l'aeronave \"Italia\", partendo dall'hangar appositamente costruito presso una fattoria in localit\u00e0 Caussa di Schio, effettuava il primo volo, ancorata al suolo mediante una fune; il 21 dello stesso mese venne eseguito il primo volo libero sul quale Almerico Da Schio scrisse: \"...l'aeronave partiva libera in direzione sud sud-ovest. Salita di circa 400 metri si dimostrava ubbidiente alla mano del pilota e descrisse sui tetti di Schio numerose volute in tutti i sensi...\". Altri voli furono eseguiti il 27, 28 giugno, il 1\u00ba luglio (alla presenza della Regina Margherita, in visita a Schio per assistere ai voli del dirigibile) e ancora il 3 e 4 luglio. Il pilota di questi primi voli fu Ettore Cianetti, della \"Brigata Specialisti del Genio di Roma\".\nL'\"Italia\" presentava un involucro senza struttura interna di irrigidimento, lungo poco meno di 38 metri, appuntito a poppa e a prua che conteneva 1208 metri cubi di idrogeno. La navicella era lunga circa 17 metri ed era raccordata con corde in seta all'involucro mediante una gualdrappa che avvolgeva la parte superiore dell'involucro stesso. A prua era collocata l'elica (a due pale e dal diametro di 2,8 metri) e il motore (un Buchet da 12 cavalli), mentre a poppa era installato il timone di direzione. L'\"Italia\" presentava innumerevoli innovazioni tecnologiche poi brevettate da Almerico Da Schio, come ad esempio una fascia elastica di gomma per permettere di aumentare il volume dell'involucro e di renderlo indeformabile al variare della quota di volo e della temperatura. Oppure gli \"aeropiani\" (chiamati anche \"timoni di profondit\u00e0\"), siti in prua e in poppa della navicella, costituiti da superfici dal profilo arcuato ad inclinazione variabile rispetto alla linea di volo, che permettevano di dare maggiore stabilit\u00e0 e governabilit\u00e0 al dirigibile.\nSuccessivamente ai primi voli, l'\"Italia\" venne equipaggiata con un nuovo motore italiano di maggior potenza, vennero realizzate alcune modifiche progettuali e continu\u00f2 a volare fino al 1909, quando durante un violento atterraggio sub\u00ec danni irreparabili.\nLa \"Societ\u00e0 per la costruzione e l'esercizio della prima aeronave\" venne messa in liquidazione nel maggio 1909. L'idea di realizzare una \"Italia bis\" venne accantonata per vari fattori: i gravosi costi dell'operazione, il mutato clima politico europeo, la consapevolezza che il futuro del volo sarebbe stato dell'aeroplano e non del dirigibile."}
{"id": "269873", "revid": "125816769", "url": "https://it.wikipedia.org/wiki?curid=269873", "title": "Sensei", "text": " \u00e8 un termine onorifico giapponese che ha spesso l'accezione di \"maestro\" o \"insegnante\";\nOltre a indicare i docenti scolastici, il termine viene adoperato anche all'interno delle scuole buddhiste, delle arti e tecniche tradizionali e delle arti marziali: in questi casi il \"maestro\" non viene concepito come semplice dispensatore di nozioni, ma anche come un individuo dotato di autorit\u00e0 ed esperienza, ovvero un \"maestro di vita\".\nIl termine \u00e8 adoperato anche per quelle personalit\u00e0 che, in ambito artistico, hanno raggiunto un notevole livello di eccellenza e popolarit\u00e0: grandi registi, scrittori, artisti o fumettisti vengono quindi chiamati \"sensei\".\nQuesto vocabolo viene inoltre utilizzato per riferirsi o rivolgersi ad altri professionisti o persone aventi a vaio titolo autorit\u00e0: ad esempio medici, politici e membri del clero di qualsiasi religione.\nL'espressione \"sensei\" usa gli stessi caratteri della parola cinese pronunciata xi\u0101nsh\u0113ng. \"Xiansheng\" \u00e8 un titolo di cortesia che equivale a \"gentiluomo\" o \"signore\". Prima dello sviluppo del linguaggio moderno, \"xiansheng\" era usato per riferirsi ad insegnanti di entrambi i sessi. In Giappone, il termine \u00e8 tuttora usato nei confronti sia di uomini che di donne.\nUso nel buddhismo giapponese.\nNelle scuole del buddhismo zen, \"sensei\" \u00e8 usato normalmente per riferirsi ai maestri di rango inferiore al . Altre scuole del buddhismo giapponese usano questo termine per tutti i monaci, senza tenere conto dell'anzianit\u00e0 e del grado. Negli Stati Uniti questo titolo \u00e8 usato anche per i ministri della scuola Jodo Sinshu, indipendentemente dal fatto che siano giapponesi o no. Alla Kwan Um School of Zen, secondo il maestro zen Seung Sahn, il titolo \"Ji do poep sa nim\" risulterebbe molto simile al giapponese \"sensei\".\nAnche l'attuale presidente della Soka Gakkai - l'organizzazione laica che diffonde una rilettura dell'insegnamento buddhista giapponese propugnato dal monaco Nichiren (XIII secolo) - Daisaku Ikeda, viene indicato dai suoi membri come \"sensei\", in quanto anche questa organizzazione buddhista si basa sul rapporto maestro - discepolo.\nUso nelle arti marziali.\nSensei \u00e8 spesso usato per rivolgersi ai maestri di arti marziali giapponesi come di kend\u014d, iaid\u014d, aikid\u014d, judo, karate, ju jitsu, kudo, Yoseikan Budo ed autodifesa.\n\"\u014csensei\", \"daisensei\" e \"wakasensei\".\n' \u00e8 un titolo giapponese usato per distinguere due insegnanti (o dottori, ecc.) con lo stesso nome. Il pi\u00f9 anziano o superiore \u00e8 quindi chiamato \"\u014dsensei\", e l'altro '. Nella maggior parte dei casi, l\u2019\"\u014dsensei\" \u00e8 il padre del \"wakasensei\". \"\u014csensei\" \u00e8 usato anche per riferirsi al fondatore dell'aikid\u014d, Morihei Ueshiba ed a Masutatsu \u014cyama, fondatore del kyokushinkai karate.\nNelle arti marziali e nelle pratiche spirituali, come da esempio nei templi buddisti, viene poi utilizzato il termine per riferirsi a maestri particolarmente autorevoli, al di sopra del livello dei \"normali\" \"sensei\". "}
{"id": "269874", "revid": "2153076", "url": "https://it.wikipedia.org/wiki?curid=269874", "title": "Sk8er Boi", "text": "Sk8er Boi \u00e8 un singolo della cantautrice canadese Avril Lavigne, pubblicato il 10 agosto 2002 come secondo estratto dal primo album in studio \"Let Go\".\nDescrizione.\n\"Sk8er Boi\" \u00e8 scritto da Avril Lavigne, e dai The Matrix (Lauren Christy, Graham Edwards e Scott Spock) a Los Angeles nel 2001 quando l'artista canadese si era trasferita da New York. Il singolo \u00e8 stato quello con il quale la cantautrice ha confermato il successo del brano precedente (\"Complicated\") e lancia definitivamente il suo primo album \"Let Go\". Pur rimanendo in ambito mainstream questo brano \u00e8 caratterizzato dall'uso accentuato dalle chitarre elettriche che ne danno un'atmosfera che va verso il rock puro.\nPromozione.\nIl singolo viene pubblicato in Italia il 23 dicembre del 2002, ed il 28 ottobre 2002 in Australia (altre date di pubblicazione non sono reperibili).\nSk8er Boi ha vinto innumerevoli premi, ed \u00e8 stato venduto in 2.400.000 copie. Si \u00e8 aggiudicato una nomina ai Grammy Awards 2003 per la Miglior esibizione rock femminile. La canzone, da un sondaggio condotto dalla British Telecom, \u00e8 stata eletta come il terzo \"Miglior Video Del Decennio\". La canzone \u00e8 inclusa nel gioco \"SingStar Radio 105\" della PlayStation 2.\nNel 2003, la Paramount Pictures ha scelto il brano per un adattamento cinematografico. Nell'aprile 2008 si conferma che la produzione del film \u00e8 stata abbandonata. Tuttavia, a Dicembre 2021, a distanza di 18 anni dall\u2019idea originale del film, la cantante conferma che l\u2019idea finalmente vedr\u00e0 la luce prossimamente. \nVideo musicale.\nIl video, diretto da Francis Lawrence, \u00e8 stato girato tra il 27 e il 28 luglio 2002 a Los Angeles. Jeremy Heisler ha il ruolo dello \"Sk8er boi\".\nIl video si apre con un ragazzo che si cala con una fune da un edificio e atterra sull'asfalto coperto di bombolette spray. Poi si vede un altro ragazzo aprire il suo computer, che ha come sfondo una stella rossa. Altri ragazzi cercano in tutti i modi di pubblicizzare il simbolo, che sembra essere il logo di un importante evento: chi appendendo dei manifesti, chi disegnando con le bombolette spray una stella rossa sull'asfalto.\nLa prima strofa comincia con Avril che canta vestita da skater su un divano. Indossa una t-shirt verde con sopra una cravatta a strisce rosse e blu, dei pantaloni blu, un cappellino blu anch'esso e al braccio tanti bracciali neri, la maggior parte borchiati. Successivamente vengono inquadrati un ragazzo sulla bici e una ragazza in macchina. Il ragazzo la riprende con la telecamera mentre sorride, perci\u00f2 si capisce che il ragazzo \u00e8 innamorato. La scena si interrompe con un'altra ragazza che, aggrappata ad un amico sulla sua bici, distribuisce, o meglio lancia ai passanti, dei volantini con inciso sopra sempre il simbolo della band. L'ultima scena prima del ritornello inquadra un ragazzo con una bibita in mano raffigurante la stella rossa.\nLa prima scena del ritornello raffigura Avril in bicicletta, seguita dalla sua band sullo skate che percorre un corridoio e scende le scale, per arrivare in un garage. Si vede la band caricare gli strumenti nel bagagliaio e successivamente entrare in macchina. Il gruppo si avvia verso il luogo scelto per il concerto: un punto della strada su cui \u00e8 stata disegnata la stella rossa. Il concerto si apre con Avril che sale sulla macchina, impugna un microfono e comincia a cantare, seguita dalla sua band. Immediatamente centinaia di persone accorrono per assistere allo spettacolo. Ad un certo punto la folla si scatena, a tal punto da essere vista e sentita dalla polizia che, con tanto di elicottero, subentra per calmarla. Il video si conclude con Avril che guarda l'elicottero.\nIl video ha ricevuto una nomination come Miglior video pop agli MTV Video Music Awards 2003.\nTracce.\nversione australiana"}
{"id": "269878", "revid": "113032933", "url": "https://it.wikipedia.org/wiki?curid=269878", "title": "Concertato", "text": "Si definisce concertato (o pezzo concertato) la parte di un'opera lirica in cui i personaggi e il coro intrecciano le loro linee vocali in forma polifonica.\nSin dal Settecento, i concertati dell'opera italiana si collocano di preferenza nei finali d'atto intermedi, pi\u00f9 raramente a fine quadro o alla fine dell'opera.\nIn origine si articolano in pi\u00f9 sezioni, che nelle opere italiane del primo Ottocento seguono la struttura nota alla musicologia come \"solita forma\": un \"tempo d'attacco\" seguito da un \"largo\" (o \"cantabile\"), un \"tempo di mezzo\" e una \"stretta\" (vedi cabaletta).\nNella musica vocale, ma soprattutto strumentale del periodo barocco, il concertato barocco fu la prassi esecutiva che prevedeva giochi di opposizione e contesa (in latino \"concertare\") o di legame e unit\u00e0 (\"conserere\") fra le parti o voci di un concerto, e in particolare del concerto grosso. Tale tradizione fu molto cara alla scuola polifonica veneziana."}
{"id": "269883", "revid": "1543377", "url": "https://it.wikipedia.org/wiki?curid=269883", "title": "Lettera di Giacomo", "text": "La Lettera di Giacomo \u00e8 una delle lettere cattoliche (nel senso di \"lettere universali\") del Nuovo Testamento, tradizionalmente attribuita a Giacomo il Giusto e datata attorno al 50. Gli studiosi di critica biblica propongono diverse attribuzioni - tra le quali la maggiormente diffusa \u00e8 quella pseudoepigrafica - e ne collocano la datazione alla fine del I secolo, tra il 70 e il 100.\nLa breve lettera, ritenuta rivolta alle dodici trib\u00f9 di Israele, \u00e8 molto probabilmente un'omelia che poi, per la ricchezza dei contenuti, ha cominciato a circolare tra le comunit\u00e0 cristiane primitive per essere letta nelle assemblee.\nAutore.\nL'autore si presenta nel versetto come \"Giacomo, servo di Dio e del Signore Ges\u00f9 Cristo\". Nel Nuovo Testamento sono per\u00f2 cinque le persone con questo nome:\nL'identificazione dell'autore non \u00e8 quindi facile. Tradizionalmente la lettera \u00e8 stata attribuita, fin dalla met\u00e0 del III secolo, a Giacomo il Giusto, uno dei fratelli di Ges\u00f9. Questo Giacomo, non appartenente alla schiera degli apostoli e divenuto capo della Chiesa di Gerusalemme, \u00e8 citato negli \"Atti degli apostoli\" , e nella \"Lettera ai Galati\" e . Altri studiosi hanno ipotizzato che l'autore dello scritto si debba invece identificare con Giacomo il Minore, mentre l'attribuzione a Giacomo il Maggiore \u00e8 resa difficile dalla data della sua morte, avvenuta nel 44 sotto Erode Agrippa I, una data considerata troppo bassa per la composizione della lettera.\nNell'ambito della critica biblica moderna \u00e8 comune, anche tra gli studiosi cristiani, la posizione pseudoepigrafica e \"l'opinione maggiormente diffusa oggi \u00e8 che un cristiano, che conosceva bene l'ellenismo e il giudaismo, abbia scritto la lettera sotto il nome di Giacomo di Gerusalemme negli ultimi anni del I sec. d.C.\" e l'abbia quindi attribuita a Giacomo per aumentarne l'autorevolezza. In merito all'attribuzione della Lettera di Giacomo a uno degli omonimi personaggi citati nel Nuovo Testamento, gli esegeti dell'interconfessionale Bibbia TOB - concordemente agli studiosi dell'interconfessionale \"Parola del Signore Commentata\" e a quelli della Bibbia di Gerusalemme, che sottolineano come \"gi\u00e0 gli antichi esitavano su questa identificazione e i moderni ne discutono ancora, pur propendendo per rifiutarla\" - osservano che \"questo personaggio eminente della Chiesa di Gerusalemme sembra sia stato un uomo di tradizione palestinese, abbastanza estraneo alla cultura greca. Come attribuirgli uno scritto di stampo greco cos\u00ec evidente? Questa attribuzione, presa la lettera, non \u00e8 verosimile [...] Altri, pi\u00f9 verosimilmente, avanzano l'ipotesi che esistesse una tradizione di \u00abparole di Giacomo\u00bb analoga alla tradizione sinottica, pur facendo le debite proporzioni, e che se ne sia servito uno scrittore il quale secondo le consuetudini letterarie del tempo, voleva mettere il suo scritto sotto il patrocinio di un personaggio illustre. In tal caso la lettera si dovrebbe datare verso gli anni 80/90\". Anche gli esegeti del \"Nuovo Grande Commentario Biblico\" affermano: \"una crescente maggioranza di studiosi contemporanei optano per la pseudonimia, basandosi in larga misura sui motivi seguenti: l'eccellente stile greco della lettera; la mancanza di attestazioni relative alla sua canonicit\u00e0 prima del terzo secolo (e anche pi\u00f9 tardi); indizi di una datazione sostanzialmente posteriore a Paolo (mentre Giacomo \u00e8 morto verso l'anno 62 d.C.); l'apparente assenza dalla lettera di un insegnamento specificamente cristiano e anche dello stretto legalismo e ritualismo che, secondo le tradizioni relative a Giacomo il Giusto, sarebbe lecito attendersi. [...] L'opinione maggiormente diffusa oggi \u00e8 che un cristiano, che conosceva bene l'ellenismo e il giudaismo, abbia scritto la lettera sotto il nome di Giacomo di Gerusalemme negli ultimi anni del I sec. d.C.\"; il biblista Bart Ehrman nota, inoltre, che \"se l'autore di questa lettera \u00e8 davvero il fratello di Ges\u00f9 (o qualcuno che intende presentarsi come tale), \u00e8 strano che non faccia alcun riferimento alla sua personale conoscenza di quest'ultimo e dei suoi insegnamenti\" e, come osservano gli studiosi della Bibbia di Gerusalemme, \"se realmente fosse stata scritta da questa personalit\u00e0 di primo piano, non si comprenderebbe la difficolt\u00e0 da essa incontrata nell'imporsi alla Chiesa come Scrittura canonica\". Tra le ragioni a sostegno di questa tesi vi sono quindi:\nGli studiosi che sostengono l'attribuzione tradizionale a Giacomo il Giusto (o a un altro Giacomo neotestamentario) pongono in evidenza che:\nSe si avallano le informazioni fornite da Giuseppe Flavio, secondo il quale Giacomo era personalit\u00e0 di grande prestigio a Gerusalemme, lapidato nel 62 d.C., la composizione della lettera potrebbe datarsi al 60 circa. Viceversa, gli studiosi che sostengono la natura pseudoepigrafica del testo presuppongono una data di composizione lontana da quella dell'epistolario paolino e collocano la redazione dello scritto alla fine del I secolo d.C.\nCanonicit\u00e0.\nNei primi secoli della Chiesa, alcuni misero in dubbio l'autenticit\u00e0 di questa epistola, e fra questi il vescovo Teodoro di Mopsuestia, in Cilicia; era perci\u00f2 considerata una lettera deuterocanonica ed entr\u00f2 nel canone tardi e dopo varie difficolt\u00e0.\nNon compare nel Canone muratoriano e, a causa del silenzio di numerose chiese occidentali, Eusebio di Cesarea la considera fra gli antilegomena, cio\u00e8 i testi contestati. Cos\u00ec scrive infatti, a conclusione del suo racconto del martirio di Giacomo: \"Queste sono le notizie relative a Giacomo, che si dice essere l'autore della prima delle cosiddette lettere cattoliche. Bisogna per\u00f2 sapere che la sua autenticit\u00e0 \u00e8 dubbia: non sono molti gli autori antichi che la menzionano, e la stessa cosa vale per la lettera detta di Giuda, che fa parte, anch'essa, delle sette lettere cattoliche. Noi sappiamo, tuttavia, che queste lettere sono lette pubblicamente, insieme con le altre, in un gran numero di chiese\" (Storia ecclesiastica 2,23-25). Girolamo d\u00e0 un giudizio simile, ma aggiunge che col passare del tempo \u00e8 stata universalmente accolta.\nNotano gli studiosi dell'interconfessionale Bibbia TOB come \u00abla lettera di Giacomo \u00e8 entrata a far parte del Nuovo Testamento soltanto progressivamente a cominciare dal principio del III secolo. E solo verso la fine del IV secolo, dopo lunghe discussioni, le venne riconosciuta in Occidente l'autorit\u00e0 canonica che gi\u00e0 godeva in Oriente con un consenso quasi unanime\u00bb e anche gli esegeti della Bibbia di Gerusalemme osservano che \u00abla Lettera di Giacomo fu accolta solo progressivamente nella Chiesa. Se la sua canonicit\u00e0 non sembra aver posto problemi in Egitto, dove Origene la cita come Scrittura ispirata, Eusebio di Cesarea, all'inizio del IV sec., riconosce che essa \u00e8 ancora contestata da alcuni. Solo nel corso del IV sec. essa fu introdotta dalle Chiese di lingua siriaca nel canone del NT. In Africa, \u00e8 sconosciuta a Tertulliano e a Cipriano e il catalogo di Mommsen (verso il 360) ancora non la riporta. A Roma, non compare nel canone di Muratori, attribuito a sant'Ippolito (verso il 200), ed \u00e8 molto dubbio che sia stata citata da san Clemente Romano e dall'autore del Pastore di Erma. S'impose dunque all'insieme delle Chiese d'oriente e d'occidente solo verso la fine del IV sec.\u00bb.\n Infine fu inclusa nei 27 libri del Nuovo Testamento elencati da Atanasio di Alessandria e fu confermata da una serie di concili nel corso del IV secolo.\nNel periodo della Riforma protestante qualche teologo, in particolare Martin Lutero, ritenne la lettera inadatta a far parte del canone del Nuovo Testamento, a causa della dottrina che la fede da sola non sia sufficiente per la salvezza, che sembra contraddire la dottrina protestante della \"sola fide\". Oggi, tutte le Chiese cristiane includono la Lettera di Giacomo nel canone, tuttavia Lutero ebbe a definirla una \u00ablettera di paglia\u00bb; \u00abcome si sa, Lutero riapr\u00ec la discussione attorno a questa lettera, la cui dottrina gli sembrava assai poco \u00abapostolica\u00bb e giunse perfino sostenere che si trattasse di uno scritto ebraico da togliere dal canone. Sebbene la sua opinione non sia stata seguita, rimane significativa la difficolt\u00e0 con cui la lettera di Giacomo si \u00e8 imposta nel corso dei secoli: questo scritto si situa al di fuori della grande corrente della teologia Cristiana del primo secolo\u00bb. Analogamente gli studiosi del \"Nuovo Grande Commentario Biblico\" osservano: \u00abCiononostante, la contraddizione apparente con l'insegnamento paolino della giustificazione per fede ha conferito un'importanza esagerata alla pericope. In larga misura, proprio a causa di questa contraddizione apparente, Lutero desiderava escludere la \"Lettera di Giacomo\" dal canone\u00bb.\nStruttura e contenuto.\nLo scritto \u00e8 relativamente breve: cinque capitoli, per un totale di un centinaio di versetti.\nLa perfetta letizia e la parola.\nIl primo capitolo \u00e8 una sintesi dell'insegnamento cristiano. L'apertura \u00e8 dedicata alla \"perfetta letizia\" (\"Considerate perfetta letizia, miei fratelli, quando subite ogni sorta di prove, sapendo che la prova della vostra fede produce la pazienza\", ): Giacomo invita a cercare nella preghiera la Sapienza che d\u00e0 la possibilit\u00e0 di comprendere i misteri divini e umani. L'autore invita quindi ad ascoltare la Parola e ad essere coerenti nel metterle in pratica: \"Siate di quelli che mettono in pratica la parola e non soltanto ascoltatori, illudendo voi stessi\" ().\nLa legge dell'amore e l'importanza delle opere.\nNel secondo capitolo, Giacomo richiama la fede in Ges\u00f9 e critica i favoritismi personali, sollecitando ad aiutare i poveri. Si ribadisce che la legge regale \u00e8 infatti quella dell'amore per il prossimo, ricordando anche che \"il giudizio sar\u00e0 senza misericordia contro chi non avr\u00e0 usato misericordia\" (). Per Giacomo, infatti, \"l'uomo viene giustificato in base alle opere e non soltanto in base alla fede\" ().\nLingua e sapienza.\nL'invito ad essere coerenti e a moderare l'uso della lingua \u00e8 centrale nel terzo capitolo (\"\u00c8 dalla stessa bocca che esce benedizione e maledizione. Non dev'essere cos\u00ec, fratelli miei!\"; ). Segue l'esortazione a ispirare le opere a mitezza e sapienza, rifuggendo gelosia e spirito di contesa.\nLiti e ricchezze.\nIl quarto capitolo \u00e8 dedicato alla critica delle passioni, e in particolare dell'invidia, come causa di liti e guerre. Giacomo riflette quindi sulla caducit\u00e0 della vita ed esorta a praticare la carit\u00e0 (\"Chi dunque sa fare il bene e non lo compie, commette peccato\", ).\nLa venuta del Signore.\nL'ultimo capitolo si apre con una condanna della ricchezza e si conclude con una riflessione sulla venuta (parusia) del Signore e con l'invito a essere costanti e pazienti nella fede (\"Siate dunque pazienti, fratelli, fino alla venuta del Signore. Guardate l'agricoltore: egli aspetta pazientemente il prezioso frutto della terra finch\u00e9 abbia ricevuto le piogge d'autunno e le piogge di primavera\", ).\nTeologia e liturgia.\nDi particolare rilievo per la dottrina sacramentaria cattolica \u00e8 il capitolo 5, soprattutto nei versetti ; gli infermi sono invitati a chiamare i presbiteri, affinch\u00e9 questi, dopo averlo unto con olio, preghino su di lui: \"La preghiera della fede lo salver\u00e0 nella sua difficolt\u00e0; il Signore lo rialzer\u00e0 e, se avr\u00e0 commesso dei peccati, gli saranno rimossi\" (5,15). Questo insegnamento \u00e8 il fondamento biblico del Sacramento dell'Unzione degli infermi. Brani della lettera vengono letti, nel rito cattolico, in alcune domeniche del tempo ordinario e nella terza domenica di Avvento (Anno A)."}
{"id": "269886", "revid": "297059", "url": "https://it.wikipedia.org/wiki?curid=269886", "title": "Storia del diritto romano (753 - 451 a.C.)", "text": "Nella storia del diritto romano il periodo 753 - 451 a.C. (periodo arcaico o primitivo) rappresent\u00f2 la prima fase del diritto romano che, dalla fondazione di Roma (753 a.C.) all'emanazione delle \"leggi delle XII tavole\" (451-449 a.C.), corrispondeva grosso modo al periodo monarchico ed a quello della iniziale costituzione della Repubblica romana.\nContesto storico.\nL'organizzazione sociale del Lazio antico (\"Latium vetus\") fu incentrata sui \"pagi\" (villaggi), uniti da vincoli di sangue, interessi economici, politici, religiosi e militari. Intorno ad essi nacquero gruppi sociali complessi, le \"gentes\", che assunsero il controllo dei villaggi, organizzati in strutture gentilizie. Da essi, con l'unione della componente etrusca, nacquero i \"Quirites\", parola di definizione sabina che indica i cittadini raggruppati in \"curiae\"-trib\u00f9 (da \"co-iurites\", il cui significato letterale \u00e8: \"coloro che godono degli stessi diritti\"). In pratica le \"gentes\" originarie della primitiva \"civitas\" romana furono di origine latina, soprattutto albana, sabina e etrusca. Ogni \"gens\" era quindi organizzata al suo interno sia religiosamente, che economicamente e militarmente, in modo non molto dissimile da quella nobilt\u00e0 cavalleresca presente in quel periodo in Etruria, posta sotto il comando di un \"princeps\". All'interno di questa struttura primitiva e cavalleresca vi erano sia i \"gentiles\" (signori) sia i \"clientes\" (vassalli).\nLe origini della civilt\u00e0 romana risalgono alla met\u00e0 dell'VIII secolo a.C., epoca in cui si ebbe la fondazione della citt\u00e0 di Roma e inizio della formazione della societ\u00e0 romana. Da questo momento in poi, i primi quattro secoli della storia romana si conoscono anche come \"civilt\u00e0 quiritaria\". La ragione per cui lo Stato venne considerato un \"unicum\" non scindibile, va ricercata nella struttura che fu essenzialmente quella della \"civitas\", dove la cittadinanza era costituita dai soli membri delle \"gentes patriciae\", cio\u00e8 dai \"Quirites\" (in seguito sinonimo di Romani). I primi abitanti di Roma erano di stirpe latino-sabina, anche se subirono fin dall'inizio l'influenza della vicina civilt\u00e0 etrusca. Questa civilt\u00e0 sembra appartenesse ad una stirpe dell'Asia Minore che, giunta in Etruria (Toscana), si fuse con la popolazione indigena italica, subendo anche l'influenza della vicina Magna Grecia. Gli Etruschi conquistarono, a partire dalla fine del VII secolo a.C., sia buona parte della pianura padana, verso nord; sia i territori del \"Latium vetus\", Roma compresa, fino all'entroterra campano, verso sud.\nQuando i Romani riuscirono a cacciare i Tarquini nel 509 a.C., furono favoriti dal fatto che la potenza etrusca era ormai in pieno declino nell'Italia meridionale. Basti ricordare che pochi anni prima (nel 524 a.C.), gli Etruschi erano stati battuti presso Cuma dalle forze greche poste sotto il comando dello stratega, Aristodemo, segnando la fine del loro espansionismo e l'inizio del crollo della signoria etrusca a sud del Tevere. Ci\u00f2 condusse le genti latine a ribellarsi, come dimostra la successiva battaglia di Aricia, nella quale i Latini, soccorsi da Aristodemo, ottennero una decisiva vittoria per la loro indipendenza, sconfiggendo le forze etrusche poste sotto il comando del figlio di Porsenna, Arrunte.\nIn seguito Roma dovette combattere contro i Latini per la supremazia sul \"Latium vetus\", utilizzando un esercito composto anche da \"non Quiriti\" (la \"plebs\", che col tempo and\u00f2 ad inglobare anche quei \"clientes\" che erano riusciti a svincolarsi dal legame con le antiche \"gentes\"), che da sempre era stata esclusa dal governo cittadino. Convinta della propria indispensabilit\u00e0, la \"plebs\" si riun\u00ec e mise in atto una vera rivolta contro i Quiriti fin dal 494 a.C., riuscendo ad ottenere col tempo gli stessi diritti dell'aristocrazia cittadina e contribuendo a costituire stato patrizio-plebeo, la \"Res publica Romanorum\".\nSociet\u00e0 romana.\nAi primordi la civilt\u00e0 romana si basava su un'economia elementare orientata essenzialmente alla pastorizia transumante, molto diversa da altre tipologie,- tipo il nomadismo-( la transumanza era praticata dalle Genti italiche che poi formarono la grande Roma); la ricchezza privata era costituita da mandrie e greggi (\"pecunia\", da \"pecus\" = bestiame formato da milioni di capi ovini accompagnati da- canis pastoralis e centinaia di migliaia di pastori- manovali addetti ai carriaggi per le derrate trainati da buoi-, tosatori, casari, falegnami,ecc.); praticavano anche agricoltura estensiva per grano, farro, ortaggi, ulivi, viti curate con curvam falcem (vedi) e maritate all'olmo; il potere politico era concentrato nelle mani dell'assemblea democratica che, in ogni pagus dei vari territorium eleggeva il capopopolo, il Meddix o meddis, che non era un Re e la sua carica non era ereditaria. Il meddix regolamentava il territorium con la pagilegis (o leges della futura legislatura romana). Erano importanti sia per l'agricoltura e le piantagioni, ma, soprattutto per regolarizzare il passaggio delle pecore sui tratturi (strade erbate da due metri, fino a oltre duecento metri di larghezza- misurati realmente nelle piane di Larino -CB- loc. Saccione-) che si sviluppavano per circa tremilaquattrocento chilometri ; partivano dal Piceno e il suo entroterra, attraversavano i popoli Vestini cismontani e submontani, i maruccini, i frentani fino ad arrivare alla Puglia. Altri percorsi, ancora visibili sul territorio, iniziavano dai territori Peligni, attraversavano i territori dei Carecini (Juvanum era il centro) e si dirigevano sempre verso la Puglia. Gli Equi e i Sagittari (Scanno- esistevano allevamenti fino a duecentomila ovini- Villetta Barrea, ecc.) a loro volta confluivano sempre nel territorium di Bojano e poi nelle piane di Larino (per quel motivo in quella localit\u00e0 il tratturo aveva tale larghezza). La vita sociale e politica della \"civitas quiritaria\" si svolgeva attorno a due forme primitive di aggregazione, per estensione e grado: la \"familia\" e le \"gentes\", intese come unione di pi\u00f9 \"familiae\", tutte discendenti dallo stesso capostipite (solitamente il loro eroe eponimo) e del quale \"memoria non extat\" (trad. \"il ricordo continua ad esistere\") e dal quale derivano nome, culti delle divinit\u00e0 protettrici del gruppo (\"sacra gentilicia\"), \"mores\", territorio ed interessi economici (come la coltivazione in comune- la lega italica \u00e8 stata una esperienza come prima forma cooperativa). Chi contravveniva alle regole di una \"gens\" veniva espulso, escluso dai \"sacra gentilicia\" e dalle tombe comuni.Stessa cosa capitava anche al Meddix, che poteva essere pure esautorato( in caso di cattiva gestione) e l'assemblea votava uno nuovo. Dell'assemblea facevano parte anche i primi nati a primavera (quelli del ver sacrum, che non venivano sacrificati o cannibalizzati, ma erano coloro che, dopo la transumanza in andata, erano destinati alla formazione di vici nei nuovi territorium). \nElemento essenziale che caratterizz\u00f2 il fenomeno della \"civitas\", oltre al riconoscimento della cittadinanza ai soli patrizi, fu la concentrazione dei \"cives\" in un piccolo centro urbano (\"urbs\") dominato dall'acropoli (\"arx\", parte pi\u00f9 alta e fortificata di una citt\u00e0, comprendente anche edifici religiosi) e circondato da un contado (villaggio). Tutto questo era il territorio dell'antica \"civitas\". Nella \"civitas Quiritium\", i cittadini erano quindi solo i \"Quirites\" o \"patricii\", raccolti in un certo numero di \"gentes\", a cui si doveva la fondazione di Roma. In seguito ne erano i discendenti, i quali erano divisi in tre categorie:\nI \"Clientes\" (da \"cli\u00e8re\" = obbedire; che in seguito al conflitto degli ordini andarono ad ingrossare le file della plebe) si trovavano nella societ\u00e0 romana in una posizione di sudditanza rispetto ai \"cives\". Il sistema clientelare non era una caratteristica propria dei soli Romani, ma anche di Latini, Sabini, Etruschi, Greci, Germani e Slavi, ovviamente con caratteristiche differenti tra queste popolazioni. I \"clientes\" rappresentavano una classe \"povera\" formata da individui espulsi da altri gruppi, da piccoli proprietari terrieri con insufficiente reddito, da schiavi liberati, da stranieri che si erano arresi, ecc.; essi dipendevano dalle singole \"gentes\" quiritarie (o gruppi gentilizi), obbligata a rispondere ad un solo \"pater familias\" (o \"patronus\"), al quale erano affidati ed in cambio ne ricevevano la sua protezione (\"patronatus\"). Il rapporto di soggezione generato dal \"patronus\" sui propri \"clientes\" aveva il suo fondamento giuridico-religioso nella \"fides\" (vedi sotto). Qualora il cliente avesse tradito o abbandonato la \"gens\", rompeva il rapporto di fiducia esistente (\"fides\") ed incorreva in un illecito gravissimo, dando luogo ad una sanzione (\"sacerta\"): il \"pater\" poteva infatti sacrificare il proprio cliente di fronte ad un simile tradimento. Essi portavano il \"nomen gentilicium\", partecipavano ai culti e contribuivano anche dando un aiuto all'economia della \"gens\".\nI plebei costituivano la maggior parte della popolazione e rappresentavano tutti quelli che non avevano nobili origini, dalle famiglie del contado, alle trib\u00f9 rustiche. Oltre a queste due suddivisioni, vi erano anche gli stranieri o nemici (\"hostes\"), potenziali avversari della \"civitas\".\nCon la dominazione etrusca di Roma (616-509 a.C.), la comunit\u00e0 si organizz\u00f2 in polis, e si organizz\u00f2 militarmente con un nuovo modello di esercito, quello centuriato, nel quale vennero arruolati anche i plebei, che in tempo di pace si dedicavano all'attivit\u00e0 agricola, utilizzata dagli stessi per potersi dotare di armi ed armatura. In questo caso il \"rex\", comandante in capo della legione grazie al suo potere di comando (\"imperium\"), altri non era che il \"magister populi\".\nFonti principali del periodo.\nSecondo le opere storico-giuridiche di Gaio e Sesto Pomponio i \"mores\", all'inizio della storia di Roma, andarono ad identificarsi col diritto romano, determinando il modo in cui gli appartenenti alla comunit\u00e0 dovevano comportarsi: questi modelli di comportamento derivavano dalla tradizione dei primitivi \"pagi\" che occupavano le colline nei pressi del fiume Tevere. Gli studiosi ritengono che prima dell'et\u00e0 regia (ovvero la fase \"pre-civica\") i \"mores\" si basassero sul comportamento delle \"familiae\" e successivamente (a partire dalla met\u00e0 dell'VIII secolo a.C.) anche delle \"gentes\", nel rispetto delle forze naturali, sulla base di quanto deliberavano i sacerdoti. Questi \"mores\" furono man mano raccolti dai sacerdoti, che li tramandarono oralmente, custoditi in archivi sacerdotali segreti.\nIn un primo momento i \"mores\" non costituirono leggi effettive, ma semplicemente precetti rispettati dalla comunit\u00e0. Intorno al X secolo a.C. i sacerdoti raccoglievano tramite forma orale (probabilmente anche per iscritto) queste usanze, tenendoli segreti. In questo periodo erano gli unici detentori delle conoscenze giuridiche; il loro compito consisteva nel rivelare questi precetti consuetudinari al soggetto che li richiedesse (sempre segretamente) o piuttosto ad interpretarli nel modo pi\u00f9 consono possibile. Essi consigliavano al richiedente quella necessaria condotta da seguire per raggiungere il proprio interesse o per difendersi correttamente da un diritto altrui. Tutto questo perch\u00e9 ai primordi del diritto romano, vi era un forte moralismo, che utilizzava modi prefissati di parlare e di comportarsi, ad esempio per condurre una trattativa o semplicemente far valere un proprio diritto. Tale metodologia venne utilizzata sia nel periodo regio che in buona parte del repubblicano. Nell'et\u00e0 regia l'interpretazione era, quindi, affidata al rex . Meddix o al \"Pontifex Maximus\", in modo congiunto o anche separato.\nQuando Romolo (per elezione popolare come era in uso a quel tempo) divent\u00f2 capo del governo divise le trib\u00f9 in trenta \"curiae\", evento da cui trova origine l'atto normativo della \"lex regia\", basato su qualche intervento delle \"curiae\" nell'emanazione delle \"leges regiae\", secondo quanto attestato dalle fonti pervenuteci.\nSolo Sesto Pomponio tramanda che, con i primi re, si sent\u00ec il bisogno di creare norme scritte tanto da generare l'atto normativo delle \"leges regiae\".\nGrazie anche ad altre fonti, tra cui Plutarco, Cicerone e Sesto Pomponio, conosciamo queste norme, emanate dai re con l'intervento anche o solo del Pontefice massimo. A questo punto gli storici hanno cominciato a pensare( facendo pure un poco di confusione) che ci fosse un profondo collegamento tra \"leges regiae\" e \"mores\", tanto da credere che fossero usanze trasformate in leggi. Secondo la tradizione, la prima \"lex regia\" venne emanata da Romolo( ?) mentre la prima opera sarebbe il \"liber Numae\" del secondo re di Roma, Numa Pompilio(?) che avrebbe raccolto le norme di Romolo e Numa Pompilio, compresi i riti sacerdotali derivanti dai \"mores\". Da quest'opera si ispirarono anche i re successivi creando nuove \"leges\". La tradizione successivamente ci parla anche di altre opere come il \"commentarius di Servio Tullio\" e i Libri sibillini che ricevette Tarquinio il Superbo dalla ninfa Sibilla (?mito)e che conterrebbe alcuni riti religiosi.\nCon la cacciata dei Tarquini si concluse l'et\u00e0 regia e l'unica forma di diritto certo fu quello delle rivelazioni e l'interpretazione dei \"mores\" da parte del solo \"Pontifex Maximus\". Nei sessant'anni successivi la plebe cominci\u00f2 a sospettare che l'interpretazione dei Pontefici fosse solo a vantaggio dei patrizi ed a danno dei plebei. Tale sospetto gener\u00f2 una serie di conflitti tra patrizi e plebei che port\u00f2 a chiedere leggi scritte che riassumessero i principi espressi dai \"mores\" in modo tale da bloccare il monopolio dei pontefici sul diritto non-scritto, tramandato e conosciuto solo dagli stessi sacerdoti. Cos\u00ec con un decemvirato legislativo durato un paio d'anni nel 450 a.C. venne emanata la legge delle XII tavole.\nDiritto pubblico: istituzioni e cariche.\nLa creazione di una costituzione romana non fu certamente un atto formale ed ufficiale. Si tratt\u00f2 invece di un insieme di norme largamente non-scritte e costantemente in evoluzione. Rappresent\u00f2 regole di controllo e di equilibrio tra le differenti funzioni e poteri, costruiti sulla base di una loro separazione, attraverso l'esercizio del diritto di veto o la necessit\u00e0 dei requisiti del \"quorum\" nelle assemblee cittadine, tenendo presente i termini di scadenza di ciascun mandato ed il diritto di ottenere elezioni regolari. Molti concetti costituzionali moderni sono, quindi, derivati dall'insieme delle istituzioni della costituzione romana.\nLa partecipazione alla vita politica era consentita solo ai \"Quirites\", mentre solo i \"patres familiarum\" potevano far parte del Senato. Organi del governo quiritario furono: il \"rex\", l'assemblea dei \"patres\" (\"senatus\") e l'assemblea popolare (\"comitia curiata\").\nMagistrature.\nDurante il periodo regio, il \"Rex\" - Meddix - era il principale magistrato del potere esecutivo. Il suo potere, in pratica, era assoluto. Egli era il capo dei sacerdoti romani (\"pontifex maximus\"), il legislatore, il giudice, ed il comandante in capo dell'esercito romano. Quando il Re moriva, il suo potere tornava al Senato, il quale sceglieva un \"interrex\" tra i \"patres\" (patrizi) per facilitare l'elezione del nuovo sovrano. Durante il passaggio dalla monarchia alla Repubblica, l'equilibrio costituzionale del potere venne spostato dal potere esecutivo del Re a quello del Senato.\nDopo la cacciata dei re, con l'avvento della Repubblica (509 a.C.), il potere detenuto dal re fu trasferito prima a due \"praetores\" (in seguito chiamati consoli), che erano eletti annualmente. I magistrati romani erano ora eletti dallo stesso Popolo di Roma, ed erano titolarti di un grado di potere, chiamato \"maggior potere\" (\"maior potestas\"). Il dittatore aveva pi\u00f9 \"maggior potere\" degli altri magistrati, dopo di lui c'era il censore, poi il console (\"consul\"), il pretore (\"praetor\"), l'edile ed il questore (\"quaestor\"). Ogni magistrato poteva poi opporre il suo \"veto\" ad un'azione che fosse stata presa da un altro magistrato di pari grado o inferiore. Per definizione il tribuno della plebe e gli edili plebei non erano tecnicamente dei magistrati fino a quando furono eletti dai plebei, e come tali, erano indipendenti da tutti gli altri magistrati.\n\"Rex\".\nPrima del 509, il governo romano era costituito da 3 elementi fondamentali: il \"rex\"- Meddix- ( in merito al Meddix c'\u00e8 poca informazione non voluta dagli storici)i \"comitia curiata\" e il senatus. I suoi poteri subirono delle variazioni nel passaggio dalla monarchia latino-sabina all'et\u00e0 etrusca.\nLa carica regi del Meddix- era, prima di tutto, religiosa, poich\u00e9 compito del \"rex-Meddix\" era di assicurare la \"pax deorum\", raccogliendo gli auspici degli dei, essendo di fatto sommo sacerdote della comunit\u00e0; monocratica, nel senso che poteva essere ricoperta da una sola persona ma non a \"vita\", salvo spontanea \"abdicatio o esautorazione decisa dal consiglio\"; durava ininterrottamente salvo il periodo, di cinque giorni, del \"regifugium\", in cui il \"rex-Meddix-\" era sostituito dall'interrex. Il \"rex-Meddix\" dirigeva pertanto la vita della comunit\u00e0, ne organizzava la difesa, provvedendo ad organizzarla.\nQuando il re moriva, poich\u00e9 la monarchia-democratica non era ereditaria, era necessario eleggerne uno nuovo. In questo caso il potere tornava ai \"patres\" (\"auctoritas patrum\") insieme agli \"auspicia\", proprio perch\u00e9 l'\"interregnum\" si fondava sul principio base che, anche in seguito alla morte del sovrano, ci fosse continuit\u00e0 negli \"auspicia\" come nell'\"auctoritas\", che pertanto \"redeunt ad patres\" (tornano ai \"patres\" del Senato romano).\nNel lasso di tempo in cui bisognava individuare il nuovo \"rex-Meddix-\", i \"patres\" (senatori) provvedevano ogni 5 giorni all'elezione di un \"interrex\", finch\u00e9 i \"patres\" non trovavano un accordo sul nuovo re. Una volta individuato, egli era presentato al popolo, e successivamente si procedeva all'\"inauguratio\", cerimonia religiosa con la quale s'invocavano il favore degli dei. Poi si procedeva ad una delibera della \"lex curiata de imperio\", in uso a partire dalla fase etrusco-latina. Serviva a conferire al \"rex\", l\"imperium\" (comando militare dell'esercito in battaglia), divenendo di fatto \"magister populi\". L'\"imperium\" del \"rex\" era strettamente connesso con l'\"auspicium\" e rappresentava il potere che il capo aveva, grazie alle sue qualit\u00e0 personali, anche sopra i capi dei gruppi minori (\"gentes\" e piccoli villaggi che componevano la \"civitas\").\nAl \"rex\" - Meddix-spettava un'attivit\u00e0 normativa (\"leges regiae\") nella vita della \"civitas\" che si manifestava soprattutto attraverso:\nSpettava al \"rex\" -Meddix-anche l'iniziativa penale oltre al fatto di organizzare la difesa privata del singolo cittadino. Nel primo caso poteva agire contro quei crimini (\"crimina\") che avevano intaccato la \"pax deorum\" come chi commetteva un \"parricidium\" (vale a dire per l'uccisione del \"pater familias\") o la \"perduellio\" (ovvero l'alto tradimento della \"civitas\"), prevedendo fino all'esecuzione capitale (\"supplicium\") quale funzione purificatrice; Il \"rex\" sembra si avvalesse di alcuni funzionari per queste funzioni giurisdizionali, come i \"quaestores parricidi\" e i \"duoviri perduellionis\".\nNel secondo caso, quando era necessario un suo intervento a difesa del singolo cittadino, egli aveva la \"iurisdictio\" (funzione giurisdizionale), cio\u00e8 poteva intervenire nelle liti private per affermare l'autorit\u00e0 dello \"ius\" vigente sulla comunit\u00e0. Sempre al \"rex\" era attribuita la \"coercitio\" contro coloro che si opponevano all'\"imperium\". Deteneva, pertanto, un potere di polizia rientrante nella \"potestas\" e si esplicava attraverso i \"lictores\". Egli poteva anche imporre una multa o disporre per una carcerazione preventiva.\nAi primordi il \"rex\" potrebbe essere intervenuto anche nelle lotte tra opposte fazioni o \"gentes\", evitando che gruppi di questo tipo potessero farsi giustizia da s\u00e9 compromettendo l'unit\u00e0 della stessa \"civitas\". Egli aveva, pertanto, il compito di far cessare il conflitto (fase \"in iure\"), per poi stabilire i termini del compromesso tra le parti.\nCon la crisi della \"civitas\" e la caduta della monarchia, il \"rex\" divenne semplicemente \"rex sacrorum\", spogliato quindi dei poteri politici ed in parte di quelli religiosi (confluiti in parte al \"pontifex maximus\"), anche se di questi ultimi fu superiore per rango a qualunque altro sacerdote eponimo del collegio pontificale. Non fu, quindi, pi\u00f9 \"magister populi\" ma un semplice \"magistratus\".\nMagistrature alto repubblicane.\nCon l'avvento della Repubblica romana, il termine \"magister populi\" serv\u00ec a denominare il semplice \"magistratus - Meddix ( e non magistrato).\" Il \"rex\" venne quindi sostituito sia con il \"dictator\" (dal 494 a.C.) e, prima ancora, dai due \"praetores\" (solo pi\u00f9 tardi detti \"consules\"). Il \"magister populi\" era soprattutto il comandante della fanteria (per una durata di soli sei mesi), e demandava ad un \"magister equitum\", di sua nomina, il comando della cavalleria. I \"magistrari\" si distinguevano poi, sulla base del loro livello di potere in:\nVi furono, inoltre, magistrature ordinarie e straordinarie. Quelle ordinarie, proprie della comune vita della \"civitas\", erano rinnovate annualmente, con a capo il \"praetor\". La sua figura divent\u00f2 progressivamente autonoma, fino a diventare capo di tutto il \"populus romanum quiritium\" anche al di fuori dell'ambito militare, nel periodo di crisi; pi\u00f9 tardi, con la duplicazione della legione romana, divennero 2, ma sempre con decisioni autonome.\nRiguardo alle magistrature straordinarie, se ne faceva ricorso in particolari momenti, nominando attraverso il \"praetor\", un \"dictator\", il quale aveva specifiche funzioni militari (guerre esterne) e d'ordine pubblico. Vi erano poi i \"decemviri legibus scribundis\", che avevano funzioni consultive; i tribuni militum; i \"censores\", che avevano il compito di verificare il censo individuale; i \"sacerdotes\" che, seppure estranei all'organizzazione del governo quiritario, svolgevano compiti ausiliari nelle funzioni di governo, in funzione della \"pax deorum\", e svolgendo funzioni religiose d'interesse pubblico. I 3 massimi collegi sacerdotali furono:\nSenato.\nIl termine senato deriva dal latino \"senex\" (anziani o padri), che significa \"vecchio\", perch\u00e9 i membri del senato erano inizialmente gli anziani del popolo romano. Era costituito inizialmente dai cosiddetti \"patres gentium\", ovvero i capigruppo delle \"gentes\" originarie, oltre a quelle entrate a far parte della comunit\u00e0 romana per \"cooptatio\" (ammissione o adozione all'interno di una comunit\u00e0).\nIl Senato romano fu l'istituzione di maggior durata dell'intera storia romana. Fu creato probabilmente prima dell'elezione al trono del primo \"Rex\". Sopravvisse alla caduta della monarchia nel 509 a.C.. Il suo potere, durante il periodo regio, fu un organo consultivo del \"Rex\". Al Senato spettava una triplice funzione: di identificare la nuova figura del \"rex\" quando moriva, con la nomina dell'\"interrex\"; consultiva, quando richiesta, da parte del \"rex\"; di convalida delle delibere delle assemblee popolari (\"auctoritas patrum\").\nQuesto collegio che nella vita romana ebbe un ruolo di preminente importanza, ameno in epoca regia e repubblicana, sembra fosse di nomina regia al tempo della monarchia, di nomina consolare e poi censoria in epoca repubblicana.\nL'ultimo re di Roma, il tiranno Tarquinio il Superbo, fu rovesciato grazie ad un colpo di Stato progettato dal corpo dei senatori.\nAssemblee romane.\nLa prima tra le assemblee romane era quella dei \"Comitia curiata\", istituiti durante il periodo regio latino-sabino. Poco dopo l'inizio della repubblica, comunque, i \"Comitia centuriata\" ed i \"Comitia tributa\" divennero le principali assemblee legislative. Le prime assemblee della Repubblica romana utilizzavano una forma di democrazia diretta, dove gli stessi cittadini votavano direttamente, piuttosto che i rappresentanti eletti. I membri di queste assemblee non avevano alcuna autorit\u00e0 per introdurre nuove proposte di legge a titolo personale; solo i magistrati esecutivi potevano proporre nuovi disegni di legge.\n\"Comitia curiata\".\nLa prima assemblea costituente dei cittadini romani, durante il primo periodo regio e quindi di antichissima costituzione, fu quella collegate alle curie, composte dai \"patres gentium\", dai \"patres familiarum\", dai clienti e dai plebei. Secondo il De Francisci, questa assemblea non deteneva di fatto poteri evidenti. Non aveva, infatti, un potere elettorale, poich\u00e9 il \"rex\" era designato da un \"pater\" nella qualit\u00e0 di \"interrex\", oltre al fatto che il \"tribunus celerum\", il \"magister populi\", i \"duumviri perduellionis\" ed i \"quaestores parricidii\" erano tutti creati dal \"rex\". Le loro funzioni risultavano:\nSempre secondo il De Francisci, l'attivit\u00e0 delle \"curiae\" fu limitata alla vita di gruppi minori, dinnanzi alle quali si compivano:\nEd anche in questi casi, i \"comitia curiata\" non avevano una vera e propria funzione deliberante.\n\"Concilia plebis\".\nCon la fine della monarchia latino-etrusca, emerse una nuova tipologia di assemblea, influente ed al tempo stesso rivoluzionaria, che coinvolse la parte meno abbiente della citt\u00e0 di Roma, la plebe. Si trattava dei cosiddetti \"concilia plebis tributa\". Nacquero con la prerogativa di riunire le trib\u00f9 di plebei e concordare insieme quali fossero le richieste utili da far presenti all'aristocrazia cittadina dei Quiriti. Essa si occupava sia di eleggere dei loro rappresentanti (tribuni), sia di esprimere loro pareri attraverso i \"plebiscita\" per chiedere eventuali modifiche alle leggi della \"civitas\". Le decisioni erano prese per volont\u00e0 della maggioranza della singole trib\u00f9. Attraverso questi \"plebiscita\" vennero proposte in seguito le prime leggi scritte, delle XII tavole, conosciute anche come \"Ius legitimum vetus\". Con la riforma di Servio Tullio vennero ammessi anche i plebei all'interno delle votazioni dei \"comitia centuriata\", anche se l'aristocrazia deteneva pur sempre la maggioranza dei voti nell'assemblea generale.\nConcilium plebis e tribunato.\nIl \"Concilium plebis\" (Assemblea della Plebe) era un'assemblea tribale, che escludeva tutti i patrizi, cui era vietato prendere parte ai raduni. Solo i tribuni della plebe (\"tribuni plebis\") potevano convocare quest'assemblea, che si riuniva usualmente alla sorgente Comizia (i senatori patrizi spesso osservavano dai gradini della \"Curia Hostilia\" e interrompevano i tribuni durante gli incontri). Inizialmente le deliberazioni adottate dai \"Concilia plebis\" avevano valore di deliberazioni interne, con efficacia limitata ai soli plebei. I \"concilia plebis\" furono costituiti per soddisfare le sempre pi\u00f9 grandi rivendicazioni delle classi meno abbienti, e avevano competenze propriamente giudiziarie. In questi concili, l'assemblea deliberava i \"plebiscita\" (ossia i plebisciti), presiedute dai tribuni della plebe, che man mano assunsero sempre maggiore rilevanza nel diritto romano.\nQui venivano eletti sia i tribuni della plebe sia gli edili plebei, piuttosto che dall'intero popolo di Roma (che comprendeva anche i patrizi), non erano considerati dei veri e propri \"magistrati\" e non disponevano della \"maior potestas\". Il termine \"magistrato plebeo\" (\"Magistratus plebeii\") risulterebbe, pertanto, un uso improprio del termine. Erano considerati come rappresentanti del popolo, in modo che potessero esercitare un controllo popolare sugli atti del Senato (attraverso il loro potere di veto), salvaguardando la libert\u00e0 civile di tutti i cittadini romani. Gli edili plebei rappresentavano in qualche modo gli assistenti dei tribuni, svolgendo spesso compiti similirai degli edili curuli (vedi sopra). Nel tempo, tuttavia, le differenze tra le edili plebei e curuli scomparvero.\nDiritto privato.\nLa pi\u00f9 antica forma di diritto romano privato (\"ius\" in latino) \u00e8 lo \"Ius Quiritium\" (diritto dei quiriti), che costitu\u00ec la base dello \"ius civile vetus\". Era formato da usanze arcaiche con caratteristiche pi\u00f9 magico-religiose che tipicamente giuridiche. Il diritto arcaico stabiliva che fossero i \"patres familiae\" o eventualmente le \"gentes\" a decidere le pene nella comunit\u00e0, poich\u00e9 il \"rex\" non si intrometteva mai in maniera tanto incisiva. Usanza del re e degli altri magistrati era, infatti, quella di punire solo alcuni delitti relativi al tradimento, alla sovversione interna, ai delitti militari e agli omicidi. Per lo pi\u00f9 il \"rex\" si occupava di controllare la regolarit\u00e0 degli atti compiuti dalle \"gentes\" e dai \"patres familiae\", demandando loro l'attuazione delle sanzioni previste.\nI suoi lineamenti caratteristici furono:\nLo \"ius Quiritium\" defin\u00ec, inoltre, chi fosse qualificato per rappresentare la parte di attore o convenuto. Privi di questa capacit\u00e0 furono i maschi non adulti (\"impuberes\") e le donne. Nel caso, infatti, della morte del \"pater familias\", passavano a far parte della famiglia del suo o suoi successori. La famiglia quiritaria era, pertanto, un insieme di soggetti oggetti giuridici, il cui responsabile era il solo \"pater familias\", titolare del relativo \"mancipium\", che a sua volta si divideva in:\nDiritto di famiglia.\nNel periodo antecedente le fondazione di Roma, esisteva solo la struttura della \"familia primitiva\" (che Pietro De Francisci ipotizza fosse di diverse tipologie, per tradizioni e consuetudini), mentre quella della \"gens\" ancora non esisteva. Queste \"familiae proprio iure\" erano caratterizzate dal potere del patriarca, dove il \"pater familias\" deteneva un potere assoluto di decidere sulla \"familia\", poich\u00e9 \"genus\" della stessa. La \"familia\" costituiva un vero proprio \"consortium\" (comunione di beni), che rimaneva intatto fino alla morte del \"pater\" e in alcuni casi anche dopo, fino a quando i \"filii familis\" avessero preferito che il patrimonio appartenesse a tutti e ad ognuno di loro. Comune a tutte le tipologie di \"familiae\" vi era oltre al senso di costituire un'unit\u00e0 fondamentale all'interno della \"civitas\", la coscienza di avere comuni vincoli di sangue, identici interessi economici, oltre a fondarsi su elementi religiosi che imponevano di occuparsi del culto degli antenati (\"sacra gentilicia\").\nI primi insediamenti familiari risultarono di tipo semi-nomade o sedentario. \u00c8 evidente che la \"familia\" avesse la necessit\u00e0 di non vivere isolata, al contrario di aggregarsi in un organismo pi\u00f9 vasto come la \"gens\", che territorialmente possiamo considerare corrispondente al villaggio (\"pagus\"). Ciascuna \"familia\" disponeva di una propriet\u00e0 esclusiva (\"heredium\"), che si concretizzava anche in una porzione di territorio della \"gens\" (una primitiva forma di \"possessio\"), definita da Romolo \"bina iugera\" e dalle XII tavole \"hortus\". La \"familia\", la casa, l'orto, gli animali e gli schiavi, tutto ci\u00f2 che si trovava sul territorio della \"gens\", qualora non vi fossero \"filii\" o \"adgnati\", tornava nella piena propriet\u00e0 della \"gens\". Quest'ultima infatti aveva non solo un proprio ordinamento religioso primitivo, ma anche politico e quindi dotato di propri organi, che potevano emettere \"decreta\", chiamati \"consensus\".\nPoich\u00e9 sono stati rinvenuti negli strati pi\u00f9 profondi della Roma arcaica, diverse qualit\u00e0 di corredi funerari, alcuni pi\u00f9 ricchi e altri meno, ci\u00f2 induce a credere vi fosse una reale differenza economica tra le varie famiglie.\nFurono i \"mores\" a stabilire la struttura familiare, attribuendo la \"potestas\" al \"pater familias\" sui componenti familiari, nonch\u00e9 la futura struttura delle \"gentes\". La \"familia\" romana regolava i rapporti interni sulla base del criterio dell'\"adgnatio\" (\"ad natus\", nato dopo), vale a dire che il \"pater gentis\" (o \"princeps gentis\" o \"magister gentis\"), era padrone assoluto della vita e della morte della sua \"gens\", stabilendo egli stesso leggi e sanzioni sui suoi partecipanti. L'autorit\u00e0 del \"pater gentis\" si fondava sul \"carisma\" del capo, sulle sue doti personali, che variavano in autorevolezza da \"pater\" a \"pater\". Queste regole erano dettate dai \"decreta gentilicia\". Egli era, inoltre, comandante militare della sua \"gens\" come avvenne quando i \"Fabii\" vennero sconfitti al Cremera dai Veienti. L'ordinamento giuridico risultava cos\u00ec composto, oltre che dai \"decreta\" anche dai \"mores\", ovvero dalle consuetudini. Ogni \"gens\" era poi composta da pi\u00f9 famiglie. Alle \"gentes\" si univano, infine, i clienti (\"clientes\") in posizione di sudditanza rispetto ai \"gentiles\". Il governo della \"civitas quiritaria\" fu, pertanto, di natura patriarcale. Certamente fu un governo chiuso, al quale erano ammessi solo particolari cittadini.\nRomolo per primo stabil\u00ec una legge secondo la quale una moglie non potesse lasciare il marito. Al contrario la donna poteva essere ripudiata se tentava di avvelenare i figli o in caso di adulterio. Nel caso in cui fosse stata ripudiata per altri motivi, il marito era tenuto a versarle una quota del suo patrimonio e ad offrirne una seconda al tempio di Demetra. Chi ripudiava la propria moglie era, infine, tenuto a sacrificare agli dei Inferi. Curioso che Romolo non stabil\u00ec alcuna pena contro i parricidi, ma defin\u00ec parricidio tutte le forme di omicidio, come se il \"parricidio\" fosse un delitto impossibile da compiersi. Qui di seguito altri istituti del diritto di famiglia romano del periodo:\nObbligazioni.\nErano forme di obbligazione gli istituti del \"nexum\", \"vades\" e \"praedes\", dove il \"nexum\" era un atto con cui il \"nexi\" vincolava il proprio corpo o il proprio lavoro come prestazione per il creditore; i \"vades\" garantivano la comparizione del convenuto nel processo (soprattutto quelli penali) e i \"praedes\" garantivano la restituzione della cosa nella \"legis actio sacramentum in rem\" o anche garantivano il versamento all'erario (\"summa sacramentum\") o una prestazione dovuta al \"populus romanus\".\nPropriet\u00e0 e altri diritti reali.\nLa \"mancipatio\" costituiva una sorta di compravendita-baratto nell'applicazione pi\u00f9 arcaica, dove la \"res mancipi\" (relativamente solo ad alcuni beni, non per tutti), veniva scambiata con una forma di pre-moneta romana in bronzo (l'\"aes rude\"), che si doveva pesare con la bilancia tenuta da un \"libripens\" oltre che alla presenza di venditore, acquirente e cinque testimoni cittadini romani \"puberi\" (adulti). Gaio tramanda alcune frasi formali che venivano pronunciate durante l'atto della \"mancipatio\":\nAltro istituto appartenente ai diritti reali era la \"vindicatio\", secondo la quale si rivendicava la propriet\u00e0 della \"res\" da parte del proprietario \"dominus\". Qui il legame tra il bene ed il proprietario era talmente stretto che si pronunciava la formula \"ex iure Quiritium meum esse aio\" (non si rivendicava la propriet\u00e0 della \"res\" ma la \"res\" stessa come propria), come ci tramanda Gaio in un giudizio pronunciato dal giudice:\nUna figura particolare \u00e8 la \"vindicatio in servitutem mancipi\" fatta tramite \"mancipatio\" di cui alcuni studiosi tra cui il Guarino ipotizzano l'origine quirita.\nL'\"usucapio\" era un istituto tramite il quale si assumeva la propriet\u00e0 di un bene avendo usufruito per un certo periodo di tempo di quel bene. Nel periodo arcaico era un po' diverso rispetto a quello previsto dallo \"iuris civilis\", dove si distingueva in acquisti derivati ed a titolo originale, distinzione che \"ab antiquo\" sicuramente non esisteva ancora. Secondo una consuetudine, poi ripresa dalle leggi delle XII Tavole, si acquisiva il bene immobile dopo due anni di \"usus\"; per acquisire invece le \"ceterae res\" (beni mobili oppure una donna convivente con l'uomo, come se fosse la moglie) era necessario un \"usus\" di solo un anno. Non era infine necessario giustificare l'\"usus\", n\u00e9 dimostrare la \"bonae fidei\".\nDiritto processuale.\nLe \"legis actiones\" eran quegli atti esperiti da un \"pater familias\" che rivendica una \"potestas in iure\". La procedura processuale generale era molto antica. Ad esempio il \"sacramentum in rem\" era utilizzato per far valere la \"potestas\" del \"pater familias\" o rivendicare un'eredit\u00e0 o lo \"status\" di qualcuno come libero o schiavo. Sotti i Tarquini venne utilizzato anche per alcuni diritti sui beni. L'attore doveva prendere la persona o la cosa che gli apparteneva, anche con la forza, oppure portarlo davanti al \"rex\". La controparte doveva solo comparire \"in iure\" per far in modo che il \"rex\" o il \"magistrato\" non autorizzasse il possesso dell'attore. Cos\u00ec avveniva che l'attore richiedesse la \"vindicatio\" sulla \"res\":\nCi\u00f2 comportava che si ponesse la \"festuca\" sullo schiavo o sul presunto tale. Il convenuto doveva allora porre in essere la \"contro-vindicatio\" per fare in modo che l'attore non si appropriasse della \"res\". Secondo alcuni studiosi moderni, la contesa, nell'et\u00e0 pi\u00f9 arcaica, avveniva davvero e non era solo simbolica. Da qui si lasciava la \"res\" in custodia al magistrato, facendo un \"sacramentum\", giurando quindi solennemente in nome di Giove, prima l'attore e poi il convenuto. Il \"sacramentum\" consisteva all'atto pratico di depositare 5 pecore o buoi, dove la parte che avesse compiuto un \"sacramentum iustum\" avrebbe poi esercitato il diritto di ritirare i suoi animali, mentre quelli di chi aveva avuto torto gli erano sottratti e sacrificati come espiazione (in seguito venne modificata con la \"lex Aternia Tarpeia\").\nAltro istituto era la \"pignoris capio\", non propriamente una \"legis actio\", poich\u00e9 non partecipavano n\u00e9 il \"rex\" n\u00e9 alcun altro magistrato. In alcuni casi neppure il convenuto. Questa \"actio\" prevedeva che l'attore dovesse pronunciare parole precise e prendesse la \"res\" in pegno. Gaio ci parla di questa \"actio\", facendo riferimento anche ai \"mores\" e alle XII Tavole, oltre ad alcune \"leges\".\nTrattati con altri popoli.\nAnche i patti costituiti tra i Romani e le popolazioni vicine erano stipulati con lo scopo di vivere in pace o di migliorare gli scambi commerciali, ottenendo cos\u00ec di conseguire migliori risultati economici. Risulta che il \"rex\" poteva concedere una cittadinanza romana minore (chiamata poi in et\u00e0 repubblicana \"Latium minor\" e \"Latium maior\", a seconda di quali e quanti diritti del cittadino romano erano concessi). Secondo Dionigi di Alicarnasso in un primo momento questi \"foedera\" erano temporanei. A partire poi dal dominio etrusco durante l'et\u00e0 regia di Roma, questi trattati risultarono vere e proprie regole da rispettare a tempo indeterminato.\nGrazie all'opera delle \"Istituzioni di Gaio\" possiamo sapere che per avere la piena capacit\u00e0 giuridica bisognava avere la cittadinanza romana, essere liberi e avere lo \"status\" di \"pater familias\", oppure di \"pater gentis\" o semplici \"gentiles\". Esistevano per\u00f2 alcune eccezioni: in taluni casi, per concessione del rex, e pi\u00f9 tardi dei consoli, potevano essere concessi alcuni diritti a popolazioni vicine (i latini), tramite \"foedus\" (trattato di amicizia). In questo caso si concedeva loro: lo \"ius migrandi\" (diritto di potersi trasferire a Roma), lo \"ius suffragi\" (diritto di voto), lo \"ius commercii\" (diritto di poter compiere atti transitivi) e lo \"ius connubii\" (poter contrarre matrimonio con un romano)."}
{"id": "269888", "revid": "842", "url": "https://it.wikipedia.org/wiki?curid=269888", "title": "Sony PSP", "text": ""}
{"id": "269890", "revid": "599013", "url": "https://it.wikipedia.org/wiki?curid=269890", "title": "Giunta Pisano", "text": "Biografia.\nLe notizie biografiche riguardanti Giunta Pisano sono scarse. Il 4 maggio del 1239 un atto notarile romano cita il figlio del pittore, di nome Leopardo, come testimone: per comparire in un tale atto il figlio doveva aver compiuto almeno 25 anni, per cui si stima che sia nato verso il 1210-1215. Da questa stima si ricava che la data di nascita del padre Giunta potrebbe oscillare a circa vent'anni prima, entro il 1190 e il 1200 circa. Dalla firma del pittore su un suo crocifisso (\"(Iu)nta Pisanus (Cap)itini me f(ecit)\") si evince che il padre sia stato un certo Capitino. Il Rosini nel suo saggio \"Storia della pittura italiana esposta coi monumenti\" (1838), azzarda questa ipotesi sulla sua origine:\nUn altro documento romano del 1239, datato al 26 maggio, registra in citt\u00e0 un suo garzone (di \"Magistri Juncte\"). Grazie a questi due documenti si \u00e8 ipotizzato che l'artista sia stato a Roma in quel periodo.\nNel 1241 e nel 1254 il pittore \u00e8 documentato invece a Pisa. In una trascrizione trecentesca di un documento pisano del 28 gennaio 1241 il nome del pittore appare in un atto di compravendita come proprietario di un terreno a Calci, presso Pisa. In un'altra trascrizione trecentesca di un documento pisano del 28 agosto 1254, il nome di Giunta Pisano risulta in una lista di nobili che presta giuramento di fedelt\u00e0 all'arcivescovo della citt\u00e0, Federico Visconti.\nPer quanto riguarda le testimonianze artistiche, di lui si conoscono quattro croci sagomate e dipinte, tutte firmate, di cui una perduta. Nel primo crocifisso di Assisi, il \"Crocifisso di Santa Maria degli Angeli\", troviamo la firma \"(Iu)nta Pisanus (Cap)itini me f(ecit)\"; del perduto Crocifisso di Frate Elia, il secondo di Assisi, ci \u00e8 stata tramandata l'iscrizione \"Frater Elias fieri me fecit / Iesu Christe pie / miserere precantis Elias / Iuncta Pisanus me pinxit A.D. MCCXXXVI ind. 9\"; il terzo \"Crocifisso di San Ranierino\" di Pisa reca la firma frammentaria \"Iu(ncta) Pisanus me fecit\"; infine il quarto \"Crocifisso di San Domenico\" a Bologna reca l'iscrizione \"Cuius docta manus me pinxit Iunta Pisanus\".\nIl nome di Giunta compare qualche altra volta tra documenti e firme di opere, ma \u00e8 probabile che si tratti di omonimi e non di Giunta Pisano.\nNon si hanno notizie dopo il succitato documento del 1254. Quell'anno Giunta aveva tra i 55 e i 65 anni, per cui \u00e8 probabile che il pittore sia morto pochi anni dopo.\nOpere.\nLa perduta croce di Assisi.\nLa sua opera pi\u00f9 importante e probabilmente anche la pi\u00f9 antica \u00e8 ora distrutta ma la conosciamo grazie una copia del XVIII secolo: si trattava di un Crocifisso su tavola lignea sagomata e dipinta a oro e tempera commissionato dal ministro generale dei francescani nel 1236 per il loro centro, la Basilica di San Francesco di Assisi, che recava la seguente iscrizione: \"Frater Elias fieri fecit - Jesu Christe pie - miserere precantis Helie - Juncta Pisanus me pinxit A.D. MCCXXXVI Indictione nona\". In questa opera Giunta aveva ripreso il tema del \"Christus patiens\", introdotto dai bizantini nel XII secolo ed esportato in Italia all'inizio del XIII secolo come testimoniato dal Crocifisso n. 20 risalente al 1210 circa e realizzato da un artista bizantino operante a Pisa. Giunta Pisano fu il primo pittore italiano a usare questa iconografia: opposta al \"Christus triumphans\", prevedeva una patetica e commovente raffigurazione del Cristo morto sulla croce, con il capo reclinato in una smorfia di dolore e il corpo inarcato a sinistra. Vi figurava anche il ritratto del committente, frate Elia, generale dell'ordine francescano.\nLa seconda croce di Assisi.\nNello stesso arco di tempo, tra il 1230 e il 1240 circa, Giunta realizz\u00f2 la sua seconda croce assisiate per la basilica della Porziuncola, conservato ora presso il museo della basilica di Santa Maria degli Angeli. In questa croce firmata dall'artista, caratterizzata ancora dal tema del Christus patiens, il corpo di Cristo appare magro e solo leggermente inarcato a sinistra in confronto alle croci successive.\nIl crocifisso di san Ranierino.\nLa terza croce firmata dall'artista di cui si ha notizia \u00e8 il Crocifisso di San Ranierino esposto nel museo nazionale di San Matteo a Pisa. Per questioni stilistiche la croce \u00e8 collocabile al 1240-1250 circa. In questo crocifisso il corpo di Cristo appare pi\u00f9 inarcato e il suo peso lo fa sprofondare maggiormente in basso, trascinato dal suo stesso peso. La figura \u00e8 pi\u00f9 possente rispetto al crocifisso di Assisi e i chiaroscuri appaiono pi\u00f9 elaborati, creando muscoli pi\u00f9 vigorosi e una volumetria maggiore.\nIl crocifisso di San Domenico a Bologna.\nLa quarta croce firmata dall'artista \u00e8 il Crocifisso di San Domenico che si trova nell'omonima basilica a Bologna. La collocazione temporale dell'opera \u00e8 oggetto di dibattito tra gli studiosi e spazia l'intero arco di tempo in cui oper\u00f2 l'artista, ma le analisi pi\u00f9 attente e recenti di Enzo Carli e Luciano Bellosi collocano l'opera entro la fase tarda dell'artista, tra il 1250 e il 1254 circa. L'evoluzione stilistica osservata dal crocifisso di Santa Maria degli Angeli al crocifisso di San Ranierino compie qui un ulteriore passo avanti. Il corpo di Cristo appare pi\u00f9 inarcato e grave. I chiaroscuri appaiono pi\u00f9 elaborati, grazie ad un pittoricismo basato sull'uso di molteplici linee sottili create con la punta del pennello che fanno apparire l'opera come un'armatura bronzea scomponibile le cui componenti sono volumetriche e dotate di modulazioni chiaroscurali mai viste prima. Ci\u00f2 crea l'effetto di una lamina a sbalzo su una superficie piana creando una volumetria solo parzialmente raggiunta prima. Non sar\u00e0 un caso se Cimabue prima e Giotto successivamente considereranno quest'opera il punto di partenza per le loro ulteriori elaborazioni stilistiche.\nLe altre croci non firmate.\nAltre due croci non firmate sono attribuite a Giunta Pisano, non senza incertezze da parte di alcuni critici. Si tratta di due croci processionali dipinte sui due lati (\"recto\" e \"verso\") e conservate entrambi nel museo nazionale di San Matteo a Pisa. Si tratta del crocifisso del Duomo di Pisa e del Crocifisso di San Benedetto, risalenti rispettivamente ad una fase precoce e tarda dell'artista. Molto pi\u00f9 dubbia appare infine l'attribuzione a Giunta della croce dipinta della Fondazione Cini di Venezia.\nI dossali francescani.\nBen tre dossali raffiguranti Francesco e storie della sua leggenda, in particolare i miracoli taumaturgici operati dal Santo, sono stati da vari studiosi attribuiti a Giunta, anche se nessuna di queste attribuzioni pu\u00f2 dirsi sicura. Questi dossali si trovano rispettivamente nel museo nazionale di San Matteo a Pisa, nel Museo del Tesoro della basilica di San Francesco ad Assisi e nella Pinacoteca Vaticana.\nImportanza e valutazioni stilistiche.\nRispetto ai precedenti maestri toscani quali Berlinghiero Berlinghieri, Giunta fu capace di rendere in maniera pi\u00f9 efficace la fisicit\u00e0 del corpo divino usando ombre pi\u00f9 sfumate che smorzano nell'anatomia lo stile duro, grafico della pittura anteriore. Inoltre sono notevoli le equilibrate proporzioni alla figura. Studi recenti comunque hanno dimostrato come l'arte italiana del periodo non era un caso isolato, anzi un certo rinnovamento si manifestava contemporaneamente anche in area bizantina: per esempio negli affreschi del monastero di Mile\u0161eva, datati 1222-1228, sono presenti volti con tratti pi\u00f9 marcati, ombre pastose che danno volume, in contrasto con la rarefatta compattezza e levigazione della pi\u00f9 stretta osservanza bizantina.\nPisa ebbe intensi rapporti con l'area di influenza bizantina (e direttamente con Costantinopoli) sia a causa della sua fiorente attivit\u00e0 commerciale, sia per il ruolo giocato nelle Crociate. Questi rapporti investirono anche l'arte e la cultura tanto che in citt\u00e0, agli inizi del XIII secolo, erano presenti artisti bizantini, come documentato da importanti lasciti scultorei e pittorici ancora ammirabili in citt\u00e0. Il grande crocifisso dipinto da un maestro bizantino fu probabilmente fonte di ispirazione per Giunta.\nLa sua pittura fu poi sicuramente influenzata anche dal rinnovamento religioso promosso dai francescani, come si pu\u00f2 vedere dal tentativo di umanizzare il sacro e di coinvolgere emotivamente l'osservatore in un clima di umile e fervente religiosit\u00e0. A tal riguardo esemplare \u00e8 l'utilizzo dell'iconografia del Christus patiens in luogo del precedente Christus triumphans, che oltretutto si inarca e sprofonda sotto il peso del suo corpo.\nSenza abbandonare lo stile bizantino, egli ne tese le potenzialit\u00e0 espressive fino al limite (si veda a tal riguardo il Crocifisso di San Domenico), aprendo la strada che avrebbe permesso a Cimabue - il cui debito nei confronti di Giunta (e di altri artisti pisani come Ugolino di Tedice) \u00e8 stato evidenziato da Luciano Bellosi - e a Giotto di rifondare la pittura in uno stile pienamente \"italiano\".\nOpere documentate.\nI critici hanno proposto diverse cronologie delle croci di Giunta Pisano (in ordine dal pi\u00f9 antico al pi\u00f9 tardo)."}
{"id": "269891", "revid": "115804445", "url": "https://it.wikipedia.org/wiki?curid=269891", "title": "Pattinaggio di velocit\u00e0 in linea", "text": "Il pattinaggio di velocit\u00e0 in linea \u00e8 uno sport individuale, nel quale si utilizzano i cosiddetti pattini in linea. Essi sono costituiti da una scarpina, in genere costituita da uno scafo in carbonio rivestito da una tomaia fin sotto la caviglia, una piastra ultraleggera (solitamente in lega di alluminio e titanio-magnesio), nella quale attraverso dei perni vengono fissate le ruote.\nNel pattinaggio corsa si \u00e8 divisi in base al sesso e all'et\u00e0 come nell'atletica. Le tipologie di gara sono svariate ma in parole povere, vince chi arriva primo al traguardo, nel caso di gare di resistenza o brevi distanze in linea, oppure chi impiega minor tempo per compiere una determinata distanza nel caso delle gare a cronometro.\nTipi di piste.\nI diversi tipi di piste dove si svolgono generalmente tutte le gare sono due:\nLa pista piana \u00e8 una piastra di cemento, linoleum o parquet sul quale pu\u00f2 essere disegnato un percorso con uno sviluppo di 80m per le categorie minori e di 100m per le categorie massime (spesso \u00e8 lo spazio all'interno di una pista sopraelevata di 40x20m che pu\u00f2 essere utilizzato come campo per l'hockey a rotelle). La pista piana (in particolar modo) permette la massima espressione ad atleti che portano con loro un bagaglio tecnico molto alto, una spiccata agilit\u00e0 e una buona potenza muscolare, in quanto ricorda molto le gare di \"short-track\" su ghiaccio per via delle continue curve che ci si trova ad affrontare date le dimensioni ridotte del tracciato (al contrario dello \"short-track\" \u00e8 tollerato il contatto fisico)\nLa pista sopraelevata \u00e8 una pista le cui dimensioni possono spaziare dai 160 ai 200 metri di lunghezza dove le curve presentano un'inclinazione \"a parabola\" che ricorda quella del velodromo in dimensioni ridotte. Le velocit\u00e0 ottenute su questo tipo di tracciato sono molto alte e l'atleta deve avere oltre ad una tecnica sopraffina, delle doti di resistenza e di velocit\u00e0 notevoli a seconda del tipo di gara per cui \u00e8 propenso. Un altro fattore molto importante che grava sul risultato della gara \u00e8 la capacit\u00e0 di interpretazione della gara stessa, ovvero l'abilit\u00e0 dell'atleta di trovarsi \"al posto giusto nel momento giusto\" in modo da ottenere la massima prestazione con il minor spreco di forze che vanno conservate per il finale della gara.\nLe competizioni in pista sopraelevata sono le pi\u00f9 spettacolari nel mondo del pattinaggio a rotelle.\nSi gareggia in circuiti, nelle strade cittadine o nelle piazze, su pista."}
{"id": "269893", "revid": "117948042", "url": "https://it.wikipedia.org/wiki?curid=269893", "title": "Luciano Bellosi", "text": "Biografia.\nSi \u00e8 laureato con Roberto Longhi all'Universit\u00e0 di Firenze nel 1963 con una tesi su Lorenzo Monaco. Ha lavorato presso la Soprintendenza alle Gallerie di Firenze dal 1969 al 1979, per poi passare all'insegnamento di Storia dell'arte Medievale all'Universit\u00e0 di Siena, fino al precoce pensionamento, nel 2002.\nNel saggio su Buffalmacco, studio pionieristico che ricostru\u00ec l'opera di Buonamico di Buffalmacco, il celebre pittore burlone del \"Decameron\", Bellosi ha dato un importante contributo metodologico introducendo considerazioni di storia della moda utili per una nuova datazione di parte della pittura del Trecento italiano.\nHa pubblicato su varie riviste (\"\u201cParagone\u201d\", \"\u201cProspettiva\u201d\", \"\u201cBollettino d\u2019Arte\u201d\", \"\u201cThe Burlington Magazine\u201d\", \"\u201cRevue de l\u2019Art\u201d\") molti scritti di storia dell'arte del Due, Tre e Quattrocento, prevalentemente relativi alla Toscana, anche se un contributo di particolare impegno \u00e8 dedicato all'arte tardogotica francese (\"I Limbourg precursori di Van Eyck? Nuove osservazioni sui \u201eMesi\u201c di Chantilly\", in \"\u201cProspettiva\u201d\", n\u00b0 1, 1975, pp.\u00a024\u201334). Recentemente ha dedicato un importante saggio al giovane Bellini (\"Giovanni Bellini e Andrea Mantegna\", in \"Mantegna (1431-1506)\", cat. della mostra a cura di G. Agosti e D. Thi\u00e9baut, Milano, Officina Libraria 2008, pp.\u00a0103\u2013109 e schede successive).\nOpere.\nStudi e saggi.\nLe sue principali pubblicazioni sono: \nMostre e convegni.\nHa curato l'allestimento e il catalogo delle seguenti mostre:\nHa partecipato a diversi convegni internazionali di storia dell'arte e ha curato l'organizzazione e la stampa degli \"Atti del Convegno internazionale di studio su Simone Martini\" tenutosi a Siena nel 1985.\nBiblioteca personale e archivio.\nLa Biblioteca Umanistica dell'Universit\u00e0 di Siena conserva la sua biblioteca, comprendente 8000 volumi in particolare monografie di argomento storico-artistico. L'inventario dell'archivio \u00e8 consultabile a stampa ed \u00e8 regolato dalle norme della Biblioteca."}
{"id": "269898", "revid": "287204", "url": "https://it.wikipedia.org/wiki?curid=269898", "title": "Glutatione", "text": "Il glutatione o GSH \u00e8 un tripeptide con propriet\u00e0 antiossidanti, costituito da cisteina e glicina, legate da un normale legame peptidico, e glutammato, che invece \u00e8 legato alla cisteina con un legame isopeptidico tra il gruppo carbossilico della catena laterale del glutammato e il gruppo amminico della cisteina.\nGlutatione nella fisiologia umana.\nIl glutatione \u00e8 un forte antiossidante, sicuramente uno dei pi\u00f9 importanti tra quelli che l'organismo \u00e8 in grado di produrre. Rilevante \u00e8 la sua azione sia contro i radicali liberi o molecole come perossido di idrogeno, nitriti, nitrati, benzoati e altre. Svolge un'importante azione nel globulo rosso, proteggendo tali cellule da pericoli ossidativi che causerebbero l'emolisi. Elemento importante per il suo funzionamento \u00e8 il NADPH. Tale molecola \u00e8 un derivato della vitamina PP (acido nicotinico) e funziona da cofattore ossido-riduttivo dell'enzima glutatione reduttasi (o GSR). L'enzima rigenera il glutatione ridotto (GSH) a partire da glutatione ossidato (o GSSG) attraverso gli elettroni ceduti dal NADPH al GSSG.\nNei soggetti favici l'assenza dell'enzima glucosio-6-fosfato deidrogenasi (G6PD) porta a una minore produzione di NADPH; le fave contengono sostanze ossidanti che portano in queste persone all'emolisi, in quanto il glutatione non possiede abbastanza potere riducente da poter contrastare il danno ossidativo di tali sostanze. Inoltre svolge un'azione benefica contro l'invecchiamento cellulare.\n\"NB. il soggetto favico presenta un'alterazione dell'enzima G6PDH, non una completa assenza dell'enzima; in condizioni normali senza stress o assunzione di prodotti a base di Vicia Faba l'individuo sta bene e conduce una vita normale. Successivamente all'assunzione di fave l'individuo ha una reazione che non \u00e8 tenuta sotto controllo dal G6PDH poich\u00e9 poco funzionante rispetto ad un individuo Wild-type. Ci\u00f2 provoca che una minor quantit\u00e0 di NADPH prodotto e si ha l'emolisi dei globuli rossi.\" \n\"NB2\". possedere il difetto dell'enzima G6PDH non determina direttamente il favismo ma quest'ultimo \u00e8 una condizione che pu\u00f2 essere presente solo nei soggetti affetti da difetti di G6PDH.\nIn medicina, il GSH viene usato come antidoto diretto e \"veloce\" nell'avvelenamento da paracetamolo (conosciuto anche come acetaminofene). Questa molecola \u00e8 un analgesico ed anti-febbrile il cui principale metabolismo avviene a livello del fegato. Quando in eccesso, il paracetamolo ossida il glutatione secondo la reazione:\nLa tossicit\u00e0 del paracetamolo si esplica perci\u00f2 in due meccanismi: con la deplezione del GSH e con l'azione diretta del para-acetamido-chinone che provoca necrosi delle cellule epatiche.\nPu\u00f2 anche trovare impiego come tampone nei casi di avvelenamento da metalli pesanti (come mercurio, cadmio, piombo, ecc.), dato che sposta gli ioni tossici formando dei solfuri (coniugati) pi\u00f9 facilmente eliminabili dall'organismo.\nBiodisponibilit\u00e0.\nIl glutatione \u00e8 solo in piccola misura biodisponibile per l'uomo; la sua introduzione nell'organismo utilizzando fonti esterne \u00e8, infatti, scarsamente efficace per incrementarne la sua concentrazione plasmatica e/o intracellulare. Alla base della sua scarsa biodisponibilit\u00e0 sono la natura del glutatione che, essendo un peptide, \u00e8 substrato delle peptidasi e proteasi del canale alimentare, e l'assenza di un carrier specifico del glutatione a livello della membrana cellulare.\nPer ovviare alla scarsa biodisponibilit\u00e0 .\nSintesi.\nIl glutatione viene sintetizzato a partire da glutammato e cisteina, uniti da un legame peptidico atipico dall'enzima Glutammato-Cisteina Ligasi (consuma 1 ATP -&gt; ADP + Pi) per formare il \u03b3 Glutammilcisteina. Da qui poi l'enzima Glutatione Sintetasi (consuma 1 ATP -&gt; ADP + Pi) lega una glicina al precedente composto formando cos\u00ec il Glutatione."}
{"id": "269905", "revid": "1305772", "url": "https://it.wikipedia.org/wiki?curid=269905", "title": "That's My Bush!", "text": "That's My Bush! \u00e8 una sitcom statunitense del 2001, creata da Trey Parker e Matt Stone\nNonostante i toni politici, la serie stessa fa ampia satira delle sitcom americane, includendo barzellette, risate registrate e personaggi tipici come la goffa segretaria Princess, la so-tutto-io Maggie e il vicino di casa disponibile Larry.\nLa serie \u00e8 stata concepita sulla scia delle elezioni presidenziali del 2000, tra George W. Bush e Al Gore. Parker e Stone pensavano che Gore avrebbe vinto le elezioni, intitolando provvisoriamente la serie come Everybody Loves Al. Tuttavia, a causa delle controversie sull'esito delle elezioni, la serie \u00e8 stata respinta e ripianificata attorno a Bush.\nLa serie \u00e8 stata trasmessa per la prima volta negli Stati Uniti su Comedy Central dal 4 aprile al 23 maggio 2001, per un totale di 8 episodi ripartiti su una stagione. In Italia la serie \u00e8 stata trasmessa su Jimmy dal 6 ottobre al 24 novembre 2002.\nDescrizione.\n\"That's My Bush!\" \u00e8 una sitcom che descrive le avventure del Presidente degli Stati Uniti d'America George W. Bush, qui rappresentato come un uomo particolarmente inetto, infantile ed inaffidabile.\nLo stile dell'umorismo di Parker e Stone, come gi\u00e0 in \"South Park\", \u00e8 facilmente riconoscibile: i vari episodi trattano tematiche piuttosto controverse (aborto, pena di morte, lotta alla droga, eutanasia, senza tralasciare problematiche direttamente legate all'attuale presidenza Bush, come la possibilit\u00e0 di perforare nelle riserve naturali dell'Alaska per ottenerne petrolio), ma le presentano sotto forma di commedia condita di elementi surreali, demenzialit\u00e0 e le volgarit\u00e0 per cui sono diventati celebri.\nPer fare un esempio, nel primo episodio il portavoce della lega anti-abortista \u00e8 rappresentato da un feto abortito riuscito incredibilmente a sopravvivere e a giungere all'et\u00e0 di 30 anni guadagnando capacit\u00e0 di parola e di giudizio.\nQuesta serie, tuttavia, non pu\u00f2 essere definita solamente come satira politica, dato che il suo obiettivo principale \u00e8 quello di essere una parodia di uno dei principali generi televisivi, ovvero le sitcom stesse; infatti ciascun personaggio rappresenta uno stereotipo di questo genere, almeno da come ci sono stati tramandati da anni di serie americane. Bush rappresenta qui il capofamiglia pigro, portato a fuggire le responsabilit\u00e0 e un po' tonto, mentre la first lady Laura Bush \u00e8 la classica \"donna del focolare\", tutta sorrisi e comprensione verso il marito che, si spera, prima o poi metter\u00e0 la testa a posto. Non manca nemmeno il vicino rompiscatole, qui impersonato da Larry O'Shea, un ambientalista gay. Tra gli altri personaggi troviamo: il consigliere politico del presidente, Karl Rove, ispirato alla vera figura del consigliere del presidente Bush (anche se in alcune scene viene dipinto come un membro di una setta satanica), sempre intento a coprire le clamorose gaffe del capo dello stato; Princess Stevenson, la segretaria personale di Bush, la classica ragazza bionda svampita; per finire, la cameriera Maggie Hawley, una donna di mezza et\u00e0, mordace e sempre pronta a sottolineare la stupidit\u00e0 dei comportamenti del presidente.\nNon manca nemmeno il tormentone, in questo caso la frase che George dice a Laura al termine di ogni episodio: \"Uno di questi giorni, Laura, ti stampo un pugno dritto in faccia!\", citazione parodistica dalla serie di gran successo in America \"The Honeymooners\"."}
{"id": "269906", "revid": "123293693", "url": "https://it.wikipedia.org/wiki?curid=269906", "title": "Lettera agli Ebrei", "text": "La Lettera agli Ebrei \u00e8 un'opera inclusa nel Nuovo Testamento, in cui il profilo e la missione di Ges\u00f9 sono delineati tramite il confronto con la figura del sommo sacerdote nell'Antico Testamento.\nIl suo genere letterario \u00e8 molto discusso. Ben pi\u00f9 che una lettera o un'omelia il testo risulta essere un \"trattato per i cristiani di origine ebraica ed etnica ora ellenizzati\".\nIl testo, anonimo, \u00e8 stato accostato al nome di Paolo di Tarso sin dal IV secolo, ma la critica moderna esclude questa attribuzione, che era gi\u00e0 stata dubitata da Origene e Tertulliano nel III secolo.\nTrasmissione.\nIl testo della Lettera agli Ebrei ci \u00e8 stato trasmesso all'interno dell'epistolario paolino. Nei testimoni pi\u00f9 antichi, il papiro P46 (ca 200) e i codici unciali B (IV secolo), S (secoli IV-V) e A (secolo V), essa \u00e8 collocata subito dopo la Lettera ai Romani. Nel codice B \u00e8 annotata a margine una pi\u00f9 antica collocazione fra Galati ed Efesini, testimoniata anche nella versione copta (Saidica di Atanasio).\nL'attuale collocazione al termine dell'epistolario paolino \u00e8 quella adottata in tutti i manoscritti delle versioni latine (sia la Vetus Latina che la Vulgata) oltre che nella Peshitta (versione siriaca della Bibbia). Essa \u00e8 testimoniata anche da Epifanio di Salamina: \"Filemone \u00e8 la tredicesima lettera seguita da Ebrei che \u00e8 la quattordicesima\".\nComposizione.\nAutore.\nL'autore \u00e8 una persona con una vasta cultura giudaico-ellenistica, che dimostra una profonda conoscenza dell'Antico Testamento, di cui si avvale prevalentemente nella versione dei Settanta. Probabilmente l'autore si rivolge a una comunit\u00e0 di Ebrei ellenistici cristiani; dato che la lettera era nota a Clemente di Roma pochi anni dopo la sua composizione, \u00e8 possibile che tale comunit\u00e0 fosse a Roma, come suggerito dall'augurio \u00abvi salutano quelli d'Italia\u00bb in \"Ebrei\" ..\nL'ipotesi paolina.\nAl testo, che non presenta il nome del mittente e del destinatario, \u00e8 stato tradizionalmente accostato il nome di Paolo di Tarso. Questa attribuzione \u00e8 per\u00f2 discussa gi\u00e0 nell'antichit\u00e0, per esempio da Origene (prima met\u00e0 del III secolo) e Tertulliano (prima met\u00e0 del III secolo). Eusebio di Cesarea, pur annoverando Ebrei fra le 14 lettere paoline, la cui canonicit\u00e0 era generalmente indiscussa, accenna a resistenze della chiesa di Roma, dovute alla inverosimiglianza dell'attribuzione paolina.\nOggi gli studiosi, pressoch\u00e9 concordemente, ritengono che questa lettera non sia stata scritta da Paolo e gli esegeti della Bibbia Edizioni Paoline osservano, ad esempio, che tale lettera \"riflette s\u00ec il pensiero di Paolo, ma secondo l'opinione unanime degli studiosi non sarebbe stata scritta direttamente da lui\", mentre lo storico e biblista Bart Ehrman sottolinea che \"nel testo in realt\u00e0 non si dice che l'autore sia Paolo: come i vangeli inclusi nel Nuovo Testamento, \u00e8 anonimo. Esso per\u00f2 \u00e8 stato accolto nel canone soltanto tra il III e il IV secolo, quando tra i cristiani si era diffusa la convinzione che a scriverlo era stato Paolo. Oggi concordemente si ritiene che l'autore non sia Paolo\".\nLe difficolt\u00e0 pi\u00f9 grandi nell'attribuire la lettera agli Ebrei a Paolo riguardano le differenze stilistiche e contenutistiche con le altre lettere. Lo stile elegante di questo scritto \u00e8 diverso da quello delle lettere paoline; diverso appare anche l'utilizzo delle parole, delle quali 140 non ricorrono negli scritti di Paolo. I contenuti dottrinari della lettera, bench\u00e9 di chiara ispirazione paolina, presentano inoltre caratteristiche proprie, inusuali per la teologia dello scrittore di Tarso.\nAltre ipotesi.\nClemente d'Alessandria pens\u00f2 come autore all'evangelista Luca, imitato da Origene, che propose anche il nome di Clemente di Roma, mentre Tertulliano l'attribuisce a Barnaba ed Eusebio di Cesarea ad un certo Gaio; Martin Lutero propose Apollo, giudeo di Alessandria d'Egitto di cui si parla negli \"Atti degli Apostoli\", mentre Adolf von Harnack sugger\u00ec Priscilla. Furono avanzati anche i nomi di Silvano, Timoteo, Aristione, Filippo e persino di Maria.\nLingua e stile.\nLa lettera \u00e8 scritta in greco. Lo stile \u00e8 sereno, regolare e molto curato: l'opera presenta pregi di eleganza stilistica e ricercatezza letteraria.\nNella lettera si alternano parti dedicate al culto ad altre nelle quali i lettori sono incoraggiati a resistere anche nelle difficolt\u00e0.\nLo scritto, nonostante il nome con cui \u00e8 noto, non \u00e8 in realt\u00e0 una lettera: il suo genere \u00e8 piuttosto quello del discorso di esortazione. Probabilmente \u00e8 un'opera di carattere omiletico proclamata a voce a una comunit\u00e0 cristiana e poi inviata ad altre chiese.\nData di composizione.\nPapa Clemente I attinge ampiamente a questa lettera nella sua \"Lettera ai Corinzi\": il testo era quindi gi\u00e0 noto a Roma nell'ultimo quarto del I secolo.\nSulla data di composizione sono state avanzate tre ipotesi: la fase conclusiva del regno di Claudio (morto nel 54), gli ultimi anni del dominio di Nerone (morto nel 68) e il regno di Domiziano (81-96). L'ipotesi pi\u00f9 probabile \u00e8 la seconda: la liturgia del tempio \u00e8 infatti descritta come ancora in atto, anche se ormai prossima alla scomparsa. In generale, la nostalgia dei destinatari per il culto mosaico fa infatti pensare a una datazione precedente alla distruzione del Tempio di Erode, quindi non oltre il 69; poich\u00e9 i riferimenti nella lettera al tempio sono prevalentemente simbolici \u00e8 comunque possibile proporre anche una datazione successiva al 70.\nDestinatari.\nNon \u00e8 facile individuare i destinatari della lettera. Il titolo con il quale conosciamo la lettera \u00e8 infatti successivo alla composizione del testo: l'autore cita gli ebrei in modo indiretto (\"stirpe di Abramo\", \"trib\u00f9 di Giuda\"), senza per\u00f2 implicare che siano i destinatari. Questi ultimi sono invece i membri di una comunit\u00e0 precisa (), che conosce Timoteo. Il riferimento all'Italia () fa propendere per una comunit\u00e0 romana.\nSono state avanzate anche altre soluzioni. Tra le possibili localit\u00e0 proposte ci sono Gerusalemme (la lettera sarebbe stata scritta da Cesarea nel 57-59 durante la prigionia di Paolo in quella citt\u00e0 oppure da Roma nel 66 o dopo il 70), la Samaria, Cesarea, Antiochia di Siria, Colossi, Efeso, Cipro, Alessandria d'Egitto.\nI destinatari della lettera sono stati tradizionalmente identificati con un gruppo di giudeo-cristiani: in realt\u00e0, oggi si ritiene che la lettera sia indirizzata piuttosto a cristiani pervenuti gi\u00e0 da tempo alla fede, forse dei gentili, dei quali si vuole rinsaldare la vocazione.\nLa lettera e il canone.\nNella chiesa antica l'inserimento della \"Lettera agli Ebrei\" nel canone del Nuovo Testamento incontr\u00f2 alcune resistenze: non appare contenuta, ad esempio, nel Canone muratoriano (II secolo).\nLa lettera, comunque, fu accettata e apprezzata da molti Padri della Chiesa. Molti suoi versetti furono utilizzati nelle controversie cristologiche fra le due grandi scuole antiochena e alessandrina a riprova dell'autorevolezza di cui la lettera godeva.\nNuovi dubbi emersero al tempo della Riforma, tanto che Lutero spost\u00f2 Ebrei, Apocalisse, la Lettera di Giacomo e quella di Giuda in fondo alla Bibbia in lingua tedesca. Di fatto, per\u00f2, Ebrei rest\u00f2 nel canone della Bibbia protestante e Lutero stesso ne esalt\u00f2 la cristologia.\nStruttura e contenuto.\nLa lettera presenta Ges\u00f9 come il vero sacerdote che ha espiato i peccati e affronta i temi dell'avvento del Regno di Dio, della debolezza della volont\u00e0 e dell'ostilit\u00e0 del mondo. La lettera, in particolare, \u00e8 il solo scritto del Nuovo Testamento che si avvale in modo dettagliato della liturgia giudaica della riconciliazione (Yom Kippur) per presentare il sacerdozio di Cristo.\nLa \"Lettera agli Ebrei\" pu\u00f2 essere divisa in due parti, una prima parte di contenuto prettamente dogmatico ed una seconda di carattere prevalentemente pratico-moralistico.\nPrima parte.\nLa prima parte \u00e8 incentrata sulla figura di Ges\u00f9 Cristo, re dell'universo, anche in relazione ad altri personaggi biblici dell'Antico Testamento. L'intento dell'autore sembra essere quello di dare una nuova interpretazione del vero significato della legge mosaica e dimostrarne il carattere simbolico e transitorio, sottolineando, al tempo stesso, l'importanza della nuova alleanza rispetto all'antica. Viene in tal modo fornita una visione dottrinaria del significato messianico del sacrificio di Cristo e dell'unicit\u00e0 ed universalit\u00e0 del suo sacerdozio.\nSeconda parte.\nNella seconda parte, l'autore si sofferma sui pericoli derivanti dall'apostasia ed esorta i destinatari della lettera alla perseveranza nella fede. Una riflessione sulla parusia precede quindi la presentazione di esempi di fede dell'Antico Testamento, da Abramo a Raab e un nuovo approfondimento sulla figura di Ges\u00f9.\nL'accusa di antigiudaismo.\nAlcune frasi della Lettera agli Ebrei hanno dato adito a un certo antigiudaismo ecclesiastico, alla convinzione cio\u00e8 che l'Antico Testamento sia ormai morto e che il giudaismo sia stato sostituito dal cristianesimo. Confrontando, per esempio, l'Antica Alleanza con la Nuova si afferma: \"ci\u00f2 che diventa antico e invecchia \u00e8 prossimo a scomparire\" (Eb 8,13). La rilettura del testo dopo il concilio Vaticano II, alla luce cio\u00e8 della Dichiarazione \"Nostra Aetate\" sulle relazioni della Chiesa con le religioni non cristiane, ha fatto scoprire nel testo un equilibrio di valutazione non sufficientemente notato in precedenza. La \"lettera\", infatti, si guarda bene dall'affermare l'esistenza di due religioni contrapposte, anche se provenienti dalla stessa radice. La religione \u00e8 una sola, anche se occorre distinguere fra un giudaismo cristiano e un giudaismo non cristiano, un cristianesimo che ha realizzato in pieno il giudaismo (giudeocristianesimo) e un giudaismo che non ha ancora preso contatto con il cristianesimo."}
{"id": "269911", "revid": "3732", "url": "https://it.wikipedia.org/wiki?curid=269911", "title": "Santerno", "text": "Il Santerno (\"Sant\u00e9ran\" in romagnolo) \u00e8 un fiume che scorre in Toscana e in Romagna. Nasce nell'Appennino imolese e confluisce nel Reno. Il bacino idrografico, nel solo tratto appenninico (dalla sorgente a Imola, delimitato al ponte sulla Via Emilia), \u00e8 di 423\u00a0km\u00b2, dei quali 231 in Toscana e 192 in Romagna. Comprendendo il tratto di pianura, supera i 700\u00a0km\u00b2.\n\u00c8 il maggiore affluente del Reno, sia per lunghezza, sia per portata d'acqua (media alla foce 16\u00a0m\u00b3/s, minima 1\u00a0m\u00b3/s, massima 936\u00a0m\u00b3/s); per estensione di bacino \u00e8 il secondo dopo l'Idice. Le sorgenti, e i primi 27\u00a0km del corso, sono nella Romagna toscana (provincia di Firenze). La qualit\u00e0 delle acque del Santerno, data la poca antropizzazione della valle che solca, \u00e8 tra le migliori degli affluenti del Reno.\nDescrizione.\nNasce presso il passo della Futa, a circa 900 metri di quota, nel crinale appenninico, in un anfiteatro di argille scagliose, una conca al cui centro si trova Firenzuola. La sorgente del fiume si trova appena sotto al Cimitero militare germanico della Futa. Da l\u00ec scorre verso la Romagna formando prima un piccolo fosso e poi un rio; dopo qualche centinaio di metri tale rio effettua una decisa svolta verso destra e si unisce con altri fossi e rii che scendono dalle altre dorsali del passo della Futa. Da qui il Santerno inizia ad avere un letto di circa un metro, interamente sassoso. Scorre poi in una vallata stretta e rocciosa, dove si alternano strati di rocce marnose ed arenacee. L'aspetto tipico dell'alta valle del Santerno \u00e8 dato da versanti boscosi, interrotti lungo le incisioni fluviali da pareti ripide stratificate. A monte di Coniale riceve da sinistra il suo maggior affluente, il torrente Diaterna (con bacino di 74\u00a0km\u00b2, che scende, invece, dal Passo della Raticosa). Tra gli altri affluenti, da destra, si annoverano presso Firenzuola, il torrente Violla (con un bacino di 14\u00a0km\u00b2) e, a monte di San Pellegrino, il torrente Rovigo (con un bacino di 47\u00a0km\u00b2). Un piccolo affluente, il Rio Canaglia, segna il confine di regione tra Emilia-Romagna e Toscana. In localit\u00e0 Castiglioncello il Santerno entra nel territorio della citt\u00e0 metropolitana di Bologna.\nA quota 500 m il fiume ha un letto largo gi\u00e0 qualche metro. Qui \u00e8 stata costruita una diga per il contenimento degli inserti che il fiume trascina con s\u00e9 quando \u00e8 in piena. Lo sbarramento serve per impedire che le acque trasportino il materiale a valle Una seconda diga \u00e8 stata costruita pi\u00f9 a valle, a Codrignano.. Dopo Castiglioncello il Santerno bagna Castel del Rio. Qui si trova il pi\u00f9 famoso attraversamento del fiume: la strada scavalca il Santerno lungo il noto \"Ponte degli Alidosi\", manufatto con la caratteristica forma a schiena d'asino costruito nel XV secolo. Il fiume riceve poi da destra il rio di Gaggio e da sinistra il rio di Filetto e raggiunge Fontanelice e Borgo Tossignano. Qui il Santerno attraversa la Vena del Gesso, imponente formazione geologica gessoso-solfifera che si estende in senso Nord Ovest-Sud Est per ben 25\u00a0km attraversando le valli del Santerno, del Senio e della Sintria. Camminando lungo il fiume, si possono osservare le regolari stratificazioni della Vena.\nNel tratto montano intermedio il Santerno descrive ampie anse, con un lato dove la corrente scorre pi\u00f9 veloce, tendendo ad erodere, contrapposto ad un altro dove la scarsa velocit\u00e0 favorisce il deposito di sedimenti. Ne \u00e8 un esempio evidente l'ansa del mulino di Campola, situata tra Fontanelice e Borgo Tossignano. In virt\u00f9 della particolare copiosit\u00e0 delle portate (in primavera il modulo medio facilmente si attesta sopra i 35\u00a0m\u00b3/s), del corso tortuoso, in relativa pendenza e, talvolta, abbastanza angusto, si presta molto bene come sede di gare canoistiche. Tra tutti i corsi d'acqua dell'Appennino settentrionale il Santerno \u00e8, insieme al torrente Limentra Inferiore, al torrente Enza e al fiume Trebbia, il pi\u00f9 utilizzato a tale scopo.\nIn coincidenza della diga di Codrignano (frazione di Borgo Tossignano) parte delle sue acque danno origine al Canale dei molini di Imola, infrastruttura della lunghezza di 42 km che attraversa la bassa pianura fino a gettarsi nel fiume Reno. Ancora all'inizio del XX secolo vi erano lungo il corso del fiume ben 74 mulini, di cui 27 sul corso principale e 47 sugli affluenti. Ben 59 servivano alla molitura delle castagne (di cui 46 solo nel comune di Firenzuola).\nIl paesaggio del fondovalle \u00e8 caratterizzato da terrazzi fluviali sovrastati dai calanchi. Il fiume scorre addossato sulla destra idrografica. Dopo aver bagnato Casalfiumanese, la valle si allarga e il Santerno entra in pianura, raggiungendo Imola; poco dopo riceve, ancora da destra, il rio Sanguinario. Superata Imola, il Santerno passa tra Mordano e Bagnara di Romagna, poi rasenta Sant'Agata sul Santerno infine, dirigendosi a nord e poi a nord-est, sfocia nel Reno, in territorio del comune di Alfonsine. \u00c8 retto da argini per gli ultimi 32\u00a0km di pianura.\nNella zona pedecollinare, prima il rio Sanguinario, poi il Santerno, fin dopo Mordano, marcano il confine fra le Province di Bologna e Ravenna; dopo, il Santerno scorre interamente in provincia di Ravenna.\nNel secondo dopoguerra, il pesante intervento dell'uomo sul letto del fiume (escavazioni di ghiaia) ne hanno provocato l'abbassamento di ben 16 metri.\nAffluenti.\nGli affluenti del Santerno possono essere classificati a seconda della portata d'acqua in \"principali\" (portata pari o superiore 100\u00a0m3/sec); \"secondari\" (portata compresa tra 30 e 100\u00a0m3/sec) e \"minori\" (portata inferiore a 30\u00a0m3/sec).\nGli affluenti di sinistra del Santerno sono:\nGli affluenti di destra del Santerno sono:\nTra i rii minori, sono degni di nota per portata d'acqua il rio Sanguinario, il torrente Sgarba, il rio Gambellaro, il rio Magnola, il rio Ghiandolino Castellaccio e il rio Fantino.\nStoria.\nSecondo studi storici e topografici ormai consolidati, in epoca romana il Santerno, dopo essere sceso dalle colline ed aver attraversato \"Forum Cornelii\" (Imola), si divideva in due rami. Il ramo principale manteneva un corso verticale. Il ramo secondario si dirigeva a nord-est ricevendo le acque del torrente Senio, poi il Senio-Santerno proseguiva il suo corso, sempre in direzione nord-est, passando a lato di Ravenna. Entrambi i rami terminavano la loro corsa nel \"Vatrenus\", un affluente di destra del Po.\nPlinio il Vecchio (I secolo d.C.) scrive che il \"Vatrenus\" (\"piccolo Reno\") era la pi\u00f9 meridionale delle bocche del Po. Dal luogo dove oggi sorge Argenta, il fiume scorreva in direzione del Po di Spina, fino a gettarvisi. Nell'antichit\u00e0, il fiume che attraversa Imola era menzionato come:\nIl fiume, durante la stagione calda, era navigabile. Probabilmente veniva utilizzato per il trasporto di merci pesanti: verso nord era esportato il legname proveniente dalla fascia collinare; veniva importato materiale lapideo da costruzione (marmi, pietra d'Istria).\nNell'Alto Medioevo, presumibilmente nel tardo IX secolo, il Senio-Santerno si spost\u00f2 ad ovest; modific\u00f2 il suo corso assumendo un tracciato verticale come il Rasiola, mantenendosi ad una distanza media di 7\u00a0km dal ramo principale. Da allora questo ramo non cambi\u00f2 pi\u00f9 direzione. \u00c8 il tracciato del Senio attuale.\nIl Senio-Santerno altomedievale aveva due rami secondari:\nFu infine con il pieno Medioevo (presumibilmente alla fine del XII secolo) che i due antichi rami del Santerno si divisero. Da allora il ramo orientale assunse il nome del Senio. Il primo documento che testimonia l'avvenuta separazione \u00e8 una pergamena del 1259.\nPi\u00f9 volte il corso del fiume in pianura \u00e8 stato artificialmente cambiato a scopo di bonifica. L'intervento decisivo fu effettuato dai Ferraresi quando la Bassa Romagna entr\u00f2 nell'orbita della signoria Estense: nel 1460 il fiume venne deviato (in localit\u00e0 San Lorenzo in Selva) facendolo confluire nel Po di Primaro a valle di Bastia (prima di allora spagliava formando le valli \"Libba\" e \"Fenaria\"). Negli anni successivi furono eseguiti i lavori di innalzamento dell'alveo. Immettendosi nel Po, il Santerno fu il primo dei fiumi appenninici a trovare esito artificiale.\nGli interventi successivi furono effettuati a carico dello Stato Pontificio. Nel 1604 le acque del Santerno vennero fatte confluire nella valle di San Bernardino (localit\u00e0 a nord di Lugo). Nel 1625 il Santerno fu fatto deviare bruscamente all'altezza dell'abitato della Giovecca (3\u00a0km a nord di San Bernardino). In quel punto il fiume cambia completamente direzione: invece di proseguire verso nord scorre verso nord-est fino a gettarsi nel Primaro all'altezza di Ca' dei Boschi (circa 4 km ad ovest del fiume Senio). Sul corso abbandonato verr\u00e0 edificato il villaggio di Voltana. La situazione si stabilizz\u00f2 per oltre un secolo e mezzo. Nel 1783, nei pressi di Passogatto (2\u00a0km ad est della Giovecca), si immise il fiume in un cavo di sei chilometri appositamente costruito per condurlo a sfociare nel Primaro all'altezza della localit\u00e0 Chiesa della Pianta (circa 10 km ad ovest del Senio) Il Santerno sfocia nel Reno-Primaro ancora in tale punto. \nAnche durante il Regno d'Italia furono effettuati interventi considerevoli per regolamentare il corso del Santerno:\nLe piene e le rotte del fiume rappresentarono un incubo costante per le popolazioni circostanti. Lo storico di Massa Lombarda Luigi Quadri, ricorda come nel secolo che va dal 1679 al 1778 il Santerno ruppe gli argini ben quattordici volte e le sue acque allagarono le campagne circostanti. L'ultima alluvione registrata avvenne alla met\u00e0 del XX secolo: il 5 dicembre 1959 il fiume ruppe nei pressi di S. Maria in Fabriago, allagando le campagne di San Patrizio, Conselice e Massa Lombarda.\nSe i danni causati dalle piene in pianura sono stati consistenti, non da meno sono state distruttive quelle avvenute in collina. Le inondazioni conosciute dai registri storici a partire dal 1500 sono state le seguenti: 13 settembre 1557, 1654, 13 ottobre 1756, 1851, 10 aprile 1950. Come si pu\u00f2 osservare, sono avvenute a cadenze regolari. Nel tratto appenninico del Santerno sono frequenti le cosiddette \"fiumane\", ovvero masse d'acqua che riempiono il letto del fiume e scorrono impetuose a valle. L'etimologia del toponimo Casalfiumanese \u00e8 dunque facilmente spiegabile: l'abitato fu edificato in corrispondenza dello sbocco della fiumana in pianura.\nNel dopoguerra il Santerno \u00e8 diventato meta del turismo locale: sulle rive del fiume trovano riparo dalla calura estiva, specialmente nei giorni del week-end, villeggianti col pranzo al sacco. I luoghi preferiti sono: Borgo Tossignano, Castel del Rio e la cascata dei Briganti, presso Moraduccio. \nLa notte tra il 19 e il 20 settembre 2014 su tutto l'Appennino tosco-romagnolo si sono abbattuti prolungati e corposi temporali. Il Santerno si \u00e8 gonfiato fino a dare origine ad una potente esondazione che, iniziata dalla zona di Lido Serena (nei pressi di Coniale), \u00e8 arrivata, nella mattinata del 20 settembre, sino a Imola. Il fenomeno ha causato parecchi disagi alla popolazione: blocco di strade cittadine, allagamenti nel quartiere Campanella nonch\u00e9 nella zona dei paddock dell'autodromo internazionale Ferrari. Nei pressi di Carseggio (comune di Casalfiumanese) la piena eccezionale ha causato il crollo di un ponte.\nNella letteratura.\nIl fiume Santerno fu citato da Ludovico Ariosto nella sua opera pi\u00f9 nota, l\"'Orlando furioso\":"}
{"id": "269916", "revid": "2225", "url": "https://it.wikipedia.org/wiki?curid=269916", "title": "Pay per view", "text": ""}
{"id": "269921", "revid": "124095157", "url": "https://it.wikipedia.org/wiki?curid=269921", "title": "Oliva taggiasca", "text": "L'oliva taggiasca \u00e8 una cultivar di olivo, tipica soprattutto del Ponente ligure ed in particolare di tutta la Provincia di Imperia. In Provincia di Savona \u00e8 tipicamente coltivata solo nella Val Merula andorese, nell'alassino e nella Val Lerrone ingauna.\n\u00c8 cos\u00ec chiamata perch\u00e9 arriv\u00f2 a Taggia, qui portata, selezionata e diffusa dai monaci benedettini bianchi di San Colombano, provenienti dall'isola monastero di Lerino in accordo con i monaci della stessa regola dell'abbazia di San Dalmazzo di Pedona tenutari del feudo taggiasco e dell'imperiese; in seguito venne diffusa anche nel savonese grazie ai monaci dell'abbazia di San Martino dell'Isola Gallinara di Albenga. Gli innesti di oliva taggiasca furono nei secoli diffusi in tutta Italia, sebbene la coltivazione maggiore sia sempre rimasta nella provincia di Imperia; questa variet\u00e0 risulta essere una delle pi\u00f9 rinomate per produzione di olio extravergine e una delle migliori olive da mensa, poich\u00e9 il frutto \u00e8 molto gustoso.\nCaratteristiche.\nIn generale.\nPianta che pu\u00f2 raggiungere anche grandi dimensioni (15m d'altezza), coi rami ben aperti e portamento pendulo. Di buona vigoria; capacit\u00e0 rizogena non eccellente. Le mignole sono medie, sia per lunghezza che quanto a numero di fiori, ed hanno un aborto ovarico basso.\nProduzione e olio.\nBench\u00e9 sia molto suscettibile alle avversit\u00e0 principali, ha produttivit\u00e0 elevata e costante; matura tardivamente (gennaio). Il frutto, di forma ellittico-cilindrica e leggermente pi\u00f9 grosso alla base, ha altissimo contenuto in olio (25-26%), che oltretutto \u00e8 molto pregiato; esso \u00e8 di colore giallo (giallo-verde nel savonese), dall'odore di fruttato maturo e dal sapore anche fruttato con sensazione decisa di dolce, sfumatura di piccante e sentori di mandorla e pinolo; l'acidit\u00e0 massima totale \u00e8 inferiore allo 0,5%, a riprova delle alte qualit\u00e0 organolettiche del prodotto. Spesso quest'olio \u00e8 pure impiegato nelle miscele per \"tagliare\" altri olii e conferire ad essi un tocco elegante. \nDal gennaio 1997 \u00e8 stata istituita, per questa coltura, la denominazione di origine protetta, legata a un olio extravergine di oliva detto \"Riviera Ligure DOP\".\nQuest'olio si utilizza in gastronomia in molti dei piatti liguri, a base sia di carne sia di pesce, in particolare negli umidi. Tra questi i pi\u00f9 conosciuti sono: coniglio in umido alla ligure (o alla sanremese), agnello alle olive, roast beef alla salsa di olive, baccal\u00e0 alla levantina, cappunadda, olive in salamoia.\nInfine anche le olive crude, essendo molto aromatiche, sono assai apprezzate e rinomate per il consumo da mensa.\nMetodo di raccolta.\nPer raccogliere le olive della variet\u00e0 taggiasca attualmente vengono stese sotto le piante ampie stuoie di rete a maglia fitta; le stuoie vengono posizionate in periodi antecedenti la vera e propria raccolta, al fine di consentire il recupero dei frutti, che cadono anzitempo in modo naturale. Il periodo della raccolta sar\u00e0 poi caratterizzato da manovalanze che, attrezzate con lunghi bastoni, chiamati \"trappe\", scuotono fisicamente i rami degli ulivi, al fine di far cadere pi\u00f9 frutti possibile sulle reti sottostanti.\nSi sta rapidamente diffondendo il metodo pi\u00f9 veloce e meno faticoso della raccolta meccanica, per mezzo di bacchiatori elettrici o a motore.\nIl metodo tradizionale di raccolta praticato nell'imperiese, tuttavia, prevedeva che le olive cadute prima della bacchiatura venissero raccolte a mano e che quelle ancora sull'albero venissero fatte cadere, con le trappe, su teli e poi raccolte manualmente. Il compito della sbattitura spettava tradizionalmente agli uomini, mentre quello della raccolta a terra alle donne. Tale metodo \u00e8 in disuso per le conseguenze a livello organolettico sull'olio ottenuto da olive raccolte con questo metodo."}
{"id": "269923", "revid": "1924342", "url": "https://it.wikipedia.org/wiki?curid=269923", "title": "James Blunt", "text": "Il suo stile unisce musica pop, folk e rock melodico. Oltre a cantare, James \u00e8 autore e polistrumentista, tra gli strumenti che suona: il pianoforte, la chitarra, l'organetto e il mellotron. Ha firmato un contratto con l'etichetta statunitense \"Custard Records\", raggiungendo la cima della classifica dei singoli pi\u00f9 venduti negli USA.\nNella sua carriera ha venduto 20 milioni di album e 23 milioni di singoli nel mondo.\nBiografia.\nNasce a Tidworth, nella contea di Wiltshire, il 22 febbraio 1974. Dopo gli studi superiori alla Harrow School, frequenta i corsi di ingegneria aerospaziale e sociologia presso l'Universit\u00e0 di Bristol, per poi dedicarsi, a partire dal 1998, alla formazione militare e completare il suo iter alla Royal Military Academy Sandhurst. Il padre di James, Charles, era colonnello nell\"'Army Air Corps\", con una tradizione di servizio nell'esercito diffusa in tutta la famiglia.\nCarriera militare.\nBlunt diventa ufficiale presso il \"Life Guards Regiment\", parte della \"Household Cavalry\" all'interno dell'esercito inglese. Raggiunge il grado di capitano e serve come ufficiale corazzato di ricognizione nella guerra in Kosovo. \u00c8 durante questa operazione che scrive la canzone \"No bravery\".\nNel giugno del 1999 \u00e8 il primo ufficiale a entrare nella capitale kosovara Pri\u0161tina, al comando di un reparto da ricognizione, in preparazione dell'ingresso del contigente NATO composto da 30.000 uomini. Secondo un'intervista dello stesso Blunt alla BBC del novembre del 2010, in quell'occasione si rifiut\u00f2 di sopraffare un contingente di 200 soldati russi che bloccavano una pista d'atterraggio, contravvenendo a un ordine del generale Wesley Clark; a tal proposito, il cantante ha dichiarato di aver sventato una potenziale terza guerra mondiale.\nIn tutto resta nell'esercito per 6 anni, prestando servizio tra l'altro al funerale della \"Regina Madre\", il 9 aprile del 2002.\nCarriera musicale.\n\"Back to Bedlam\" (2004-2005).\nUn anno dopo aver lasciato l'esercito, Blunt firma il suo primo contratto discografico con la Custard Records grazie all'interessamento di Linda Perry.\nIl suo singolo d'esordio, \"High\", e il secondo singolo, \"Wisemen\", ottengono un buon riscontro da parte del pubblico. Tuttavia, \u00e8 solo con il terzo singolo, \"You're Beautiful\", che James Blunt raggiunge il successo internazionale: la canzone esordisce al 12\u00ba posto fra i singoli nel Regno Unito e arriva presto in testa, trascinando il disco \"Back to Bedlam\" al primo posto nella classifica degli album pi\u00f9 venduti, scalzando quello dei Coldplay \"X&amp;Y\".\nDopo il successo in Gran Bretagna, arriva anche quello negli altri paesi, tra i quali l'Italia, dove il suo pezzo \"High\" viene utilizzato come colonna sonora per gli spot di una compagnia telefonica.\nIn \"Back to Bedlam\" \u00e8 presente una personale dedica all'opera di Jim Morrison, \"So Long, Jimmy\".\nSuccessivamente, James Blunt sbarca negli Stati Uniti. Il 3 dicembre \u00e8 ospite del Saturday Night Live e l'8 marzo 2006 viene intervistato e suona \"You're Beautiful\" e \"Goodbye my lover\" all'Oprah Winfrey Show. L'album ottiene un ottimo riscontro negli Stati Uniti, accrescendo la notoriet\u00e0 del cantautore.\nNel gennaio del 2006 parte il \"Back to Bedlam Tour\" e, per tutto l'anno, James Blunt \u00e8 impegnato in concerti in Europa, Stati Uniti, Australia e Giappone.\nL'album vende nei primi 3 anni oltre 11 milioni di copie e consente al cantautore di aggiudicarsi 2 Brit Award, 2 MTV Video Music Awards,1 MTV Europe Music Award come migliore esordiente e ben 5 nomination ai Grammy Award.\n\"\" (2006).\nNel 2006 esce un CD/DVD registrato dal vivo, dal titolo \"Chasing Time - The Bedlam Sessions\".\nIl 7 luglio 2007 James Blunt \u00e8 presente al Live Earth al Wembley Stadium di Londra, suonando \"Wisemen\", \"Same Mistake\" e una cover di Cat Stevens, Wild World.\n\"All the Lost Souls\" (2007-2009).\nIl secondo album in studio di James Blunt esce il 17 settembre 2007 in tutto il mondo. Blunt \u00e8 autore della gran parte delle canzoni dell'album, scritte nella propria casa di Ibiza, nell'inverno fra il 2006 e il 2007.\nCinque delle dieci canzoni presenti nell'album erano gi\u00e0 state eseguite durante il \"Back to Bedlam Tour\", per poi essere riprese e affinate nelle registrazione in studio.\nIl primo singolo estratto da \"All the Lost Souls\" \u00e8 \"1973\", una ballata ispirata dalle notti a Ibiza al club Pacha. Il singolo raggiunge il numero 1 in 7 diverse nazioni e il primo posto nella classifica Europea. \u00c8 nella top 10 in 29 diversi paesi. L'album vende 650.000 copie solo nella prima settimana. Blunt, durante il suo tour mondiale, suona al Mediolanum Forum di Assago (Milano) il 2 aprile 2008.\nNel 2009 incide il singolo \"Primavera in anticipo\" duettando con Laura Pausini, contenuto nell'album omonimo dell'artista italiana.\n\"Some Kind of Trouble\" (2010-2012).\nAgli inizi di novembre 2010 esce \"Some Kind of Trouble\", terzo disco in studio di James Blunt; il primo singolo \u00e8 \"Stay the Night\", seguito poi da \"So Far Gone\". L'album frutta parecchi singoli, oltre a \"Stay the Night\": \"So Far Gone\", \"If Time Is All I Have\", \"Dangerous\" e \"I'll Be Your Man\" (solo negli USA).\nIl 22 ottobre 2012 in occasione dell'apertura del Night Club Barbarella, nel quartiere di Fulham, a Londra, dichiara: \u201cVoglio prendere del tempo per me stesso. Non ho, in futuro, il progetto di scrivere altre canzoni. Voglio passare pi\u00f9 tempo nella mia casa a Ibiza\u201d. Tre giorni dopo la notizia \u00e8 smentita dallo stesso cantautore, che spiega il malinteso: Blunt aveva dichiarato di voler trascorrere un periodo di pausa a Ibiza, senza abbandonare la musica per sempre. Anzi fa intendere di essere stanco dopo il suo tour mondiale e che la pausa gli sar\u00e0 utile per scrivere il suo prossimo album.\n\"Moon Landing\", il nuovo \"live\" e la \"prima raccolta\" (2013-2015).\nIl 15 luglio 2013 Blunt ha annunciato, attraverso la sua \"Newsletter\", che l'album si chiama \"Moon Landing\". \u00c8 uscito a ottobre (in Italia il 22 del mese).\nNel nuovo album si annuncia l'ennesima collaborazione con Ryan Tedder degli OneRepublic, che avevano gi\u00e0 lavorato con lui nello scrivere Stay the Night.\nIl nuovo singolo, \"Bonfire heart\", viene trasmesso dal 29 luglio 2013 in radio, per poi essere disponibile su iTunes i giorni seguenti. Successivamente viene pubblicato il singolo \"Heart to Heart\".\nIl 18 marzo si \u00e8 esibito al \"Mediolanum Forum\" di Assago, registrando il tutto esaurito. Ha aperto il concerto la cantante austriaca Anna F. Per il periodo estivo ha annunciato cinque date in Italia: Bolzano, Piazzola, Roma, Mantova e Taormina.\nIl 10 aprile 2014 ha pubblicato sul suo canale di YouTube il terzo singolo dell'album, Postcards.\nIl 15 settembre 2014 annuncia una nuova versione del suo quarto album \"Moon Landing\", nell'edizione \"\". Ne fa parte il singolo inedito \"When I Find Love Again\". L'album \u00e8 uscito in Italia il 4 novembre 2014.\nIl 4 settembre 2015 invece esce la sua prima raccolta, nella quale sono contenuti tutti i suoi album per intero con alcune tracce bonus, intitolato \"I'll Take Everything (The Platinum Collection)\" distribuito per\u00f2 solo in Australia.\n\"The Afterlove\" e le collaborazioni con i deejay (2016-2019).\nDurante tutto il 2016 l'artista registra il suo quinto album in studio, che \u00e8 intitolato \"The Afterlove\" ed \u00e8 uscito in Italia e nel mondo il 24 marzo 2017. Il primo singolo, \"Love Me Better\", viene pubblicato il 27 gennaio 2017, giorno in cui l'album diviene preordinabile online. Sempre a gennaio \"Blunt\" annuncia il suo tour europeo che lo occuper\u00e0 per tutto il 2017. Sono previste anche tre date italiane, il 12 novembre a Roma, il 13 novembre a Firenze e il 14 novembre a Milano.\nDal 2017 inizia a collaborare alla realizzazione di brani di genere dance ed elettronica: nel 2017 collabora con Robin Schulz al singolo \"OK\", il 27 aprile 2018 esce il singolo \"Melody\" in collaborazione con Lost Frequencies e nel 2019 viene pubblicato il singolo \"Walk Away\" inciso insieme ad Alle Farben.\n\"Once Upon a Mind\" (2019-presente).\nIl 30 agosto 2019 esce il nuovo singolo \"Cold\" che anticipa l\u2019uscita del suo sesto album in studio \"Once Upon a Mind\" che pubblica il 25 ottobre dello stesso anno. Nel 2021 pubblica il singolo Love Under Pressure come primo estratto dal greatest hits \"The Stars Beneath My Feet (2004-2021)\", in uscita a novembre dello stesso anno.\nVita privata.\nJames Blunt vive a Ibiza dove si \u00e8 trasferito acquistando una villa da 2,5 milioni di euro, e dove ha scritto il suo secondo, terzo e quarto album. Ha anche una casa a Verbier dove possiede anche un ristorante. Dal 2014 \u00e8 sposato con l'avvocatessa londinese Sofia Wellesley, dalla quale ha avuto un figlio."}
{"id": "269924", "revid": "219355", "url": "https://it.wikipedia.org/wiki?curid=269924", "title": "Citronella", "text": ""}
{"id": "269925", "revid": "1305887", "url": "https://it.wikipedia.org/wiki?curid=269925", "title": "Verit\u00e0 lapalissiana", "text": "Una verit\u00e0 lapalissiana o verit\u00e0 di La Palice (in francese: \"lapalissade\" o \"v\u00e9rit\u00e9 de La Palice\") \u00e8 un fatto di tale evidenza e ovviet\u00e0 che la sua enunciazione \u00e8 del tutto inutile se non proprio umoristica, come nell'espressione \u00abl'acqua \u00e8 bagnata\u00bb. L'aggettivo \"lapalissiano\" deriva dal nome del maresciallo Jacques de Chabannes, signore di Lapalisse (La Palice).\nFenomeno analogo alla verit\u00e0 lapalissiana \u00e8 il truismo.\nEtimologia.\nL'origine dell'aggettivo \"lapalissiano\" nel significato di \u00abovvio, scontato\u00bb \u00e8 ricondotta a un aneddoto legato alla sconfitta dei francesi nella battaglia di Pavia (1525). I soldati agli ordini del maresciallo La Palice, morto nell'assedio della citt\u00e0, per rendere onore al coraggio del loro comandante avrebbero composto e intonato la seguente strofa, introducendovi per\u00f2 una grossolana ovviet\u00e0.\nDove \u00abse non fosse morto, sarebbe ancora in vita\u00bb \u00e8 appunto una verit\u00e0 lapalissiana. Si sostiene a volte che in realt\u00e0 la strofa originale proclamasse una verit\u00e0 affatto diversa e tutt'altro che scontata.\nIl sostantivo \"envie\" (\u00abinvidia\u00bb) e l'espressione \"en vie\" (\u00abin vita\u00bb) sono infatti omofoni in francese (). Se cos\u00ec fosse, la somiglianza delle due versioni avrebbe prodotto nel tempo la confusione tra i verbi \"feroit\" e \"seroit\", stravolgendo il senso della quartina. \u00c8 stato sostenuto che tale confusione sia sorta nella tradizione orale, per assonanza, oppure forse nello scritto, per ambiguit\u00e0 grafica della s e della f, che all'epoca si scrivevano in modo simile: rispettivamente \u017f e f. I due caratteri differiscono solo per il trattino orizzontale.\nUna moderna versione della strofa recita invece \"un quart d'heure avant sa mort il \u00e9tait encore en vie\" (\"un quarto d'ora prima della sua morte egli era ancora in vita\").\nIl curioso necrologio, nella sua forma alterata, fu \"scoperto\" pi\u00f9 di un secolo dopo da un accademico di Francia (Bernard de La Monnoye, 1641 - 1728) che, parodiandone il carattere di comica ovviet\u00e0, compose una canzoncina ove aggiunse altre quartine di sua composizione a quella originaria. La canzoncina ebbe molto successo, ma cadde poi nell'oblio, finch\u00e9 fu riscoperta nel secolo XIX da Edmond de Goncourt (noto scrittore e pubblicista insieme al fratello Jules), che coni\u00f2 il termine \"lapalissade\" per indicare un'affermazione all'interno della quale si ripete un assunto gi\u00e0 espresso in precedenza e che \u00e8, dunque, del tutto inutile tanto \u00e8 ovvia. In lingua francese il termine \u00e8 quindi sostantivo, mentre in Italia si utilizza l'aggettivo derivato: \"lapalissiano\". L'ortografia di entrambi comunque proviene dal nome moderno della citt\u00e0 di Lapalisse, che ospita il castello storico di Jacques de La Palice.\nLa canzone.\nEcco un estratto della canzone di La Monnoye:"}
{"id": "269926", "revid": "1745361", "url": "https://it.wikipedia.org/wiki?curid=269926", "title": "Sillaro", "text": "Il S\u00ecllaro (\"S\u00e8lar\" in romagnolo, \"S\u00e9ller\" in dialetto bolognese, presso i romani noto come \"Sillarus\") \u00e8 un torrente dell'Emilia-Romagna, affluente del Reno, che scorre nel territorio di diverse province: la sorgente e i primi 4\u00a0km sono nella citt\u00e0 metropolitana di Firenze, poi la gran parte del suo corso \u00e8 nella citt\u00e0 metropolitana di Bologna; dopo aver percorso 1\u00a0km nel comune di Conselice (provincia di Ravenna), gli ultimi 6,5\u00a0km sono nel comune di Argenta (provincia di Ferrara). Svolge anche la funzione di collettore raccogliacque di molti altri torrenti, e il suo corso rappresenta inoltre il confine storico-geografico fra Emilia e Romagna.\nCorso.\nNasce ai piedi del monte Tre Poggioli (966\u00a0m.s.l.m.), nel comune di Firenzuola. Dopo pochi chilometri entra in Emilia-Romagna presso Giugnola (frazione divisa tra i comuni di Firenzuola e Castel del Rio) e percorre una valle caratterizzata da formazioni calanchifere.\nNel tratto medio appenninico riceve da destra il torrente Acquabona mentre da sinistra due piccoli ma impetuosi rii, il rio Sassuno e il rio Ronco, entrambi nati nel complesso montuoso di Monte Grande.\nCosteggia la citt\u00e0 di Castel San Pietro Terme: qui si distacca dal torrente il Canale di Medicina. Nel suo tratto pianeggiante il Sillaro riceve da destra, nei pressi di Castel Guelfo di Bologna, i suoi due principali affluenti, ossia il rio Sabbioso e il torrente Sellustra.\nSuccessivamente bagna Sesto Imolese ed entra per un breve tratto nel comune di Conselice, in provincia di Ravenna. Da qui, deviato in un alveo artificiale in seguito ai lavori di bonifica in epoca moderna, si dirige verso nord ed entra nel territorio del comune di Argenta, in provincia di Ferrara. Il suo corso da questo momento segna il confine tra le province di Ravenna e di Ferrara, nella quale il Sillaro diventa parte delle Valli di Campotto (una sezione staccata del Parco regionale del Delta del Po), andando ad alimentare, con le sue acque in eccesso, la Cassa di espansione di Valle Santa. Poco dopo aver lambito la sua cassa di colmata, conclude il suo corso (66\u00a0km) confluendo da destra nel fiume Reno in localit\u00e0 La Bastia, fra Lavezzola e San Biagio di Argenta; la sua confluenza avviene praticamente insieme con quella del torrente Idice, anch'esso affluente del Reno."}
{"id": "269928", "revid": "767487", "url": "https://it.wikipedia.org/wiki?curid=269928", "title": "Daniel Powter", "text": "Biografia.\nPowter \u00e8 nato a Vernon, nella regione dell'Okanagan Valley della Columbia Britannica il 25 febbraio 1971.\nInizia a suonare il violino all'et\u00e0 di 4 anni e il pianoforte a 10. Ha iniziato a scrivere canzoni a 13 anni. Grazie all'incontro con il produttore discografico Jeff Dawson avvenuto nel 1997, pubblica il suo primo album \"I'm Your Betty\" nel 2000, ma a causa di uno scarso numero di copie distribuite non ottiene molto successo.\nIl primo singolo pop di Powter, \"Bad Day\", debutta in Europa a met\u00e0 2005, scelto dalla Warner Bros. per una campagna pubblicitaria, ed in seguito selezionato anche dalla Coca Cola. Attualmente Bad Day \u00e8 il singolo di maggior successo del cantante, piazzandosi alla posizione numero uno in molte classifiche europee, in Canada e negli Stati Uniti, dove rimane alla vetta della Billboard Hot 100 per sette settimane consecutive.\nIl 2 luglio 2005, Powter si \u00e8 esibito al Live 8 a Berlino.\nIl 2 aprile 2006 \u00e8 stato nominato come miglior nuovo artista canadese, ed inoltre ha avuto una nomination anche ai Brit Award.\nInoltre \u00e8 stato nominato al Billboard Music Awards del 2006 per il singolo \"Bad Day\" e ai Grammy Awards del 2007 per la \"miglior performance pop\".\nL'album \"Under The Radar\" \u00e8 stato pubblicato il 20 agosto 2008 in Giappone, a settembre 2008 in Europa e a gennaio 2009 nel resto del mondo."}
{"id": "269930", "revid": "1762651", "url": "https://it.wikipedia.org/wiki?curid=269930", "title": "Ixodidae", "text": "Gli Ixodidae, comunemente noti come \"zecche dure\", sono una famiglia di aracnidi caratterizzati dalla presenza di uno scudo dorsale chitinoso in tutti gli stadi di sviluppo.\nLo scudo copre tutto il dorso nel maschio, mentre nella femmina \u00e8 presente solo anteriormente. La parte posteriore del corpo della femmina \u00e8 costituita da tessuto elastico che consente l'ingestione di grosse quantit\u00e0 di sangue. Gli occhi sono assenti nei generi \"Ixodes\" e \"Haemaphysalis\", presenti negli altri.\nIl ciclo biologico degli \"Ixodidae\" consta di quattro stadi: uovo, larva, ninfa, adulto. Per passare da uno stadio all'altro la zecca necessita di un pasto di sangue, che pu\u00f2 compiere su uno stesso ospite (parassiti monoxeni) o, pi\u00f9 frequentemente, su due o pi\u00f9 ospiti (dixeni e eteroxeni), essendo generalmente il primo ospite (per larva e ninfa) roditore, uccello o rettile ed il secondo ospite (per la zecca adulta) un mammifero, soprattutto bovini ed equini. Il ciclo vitale si compie mediamente in un anno (talvolta si hanno due generazioni in un anno)."}
{"id": "269931", "revid": "729019", "url": "https://it.wikipedia.org/wiki?curid=269931", "title": "Vallis", "text": "Vallis (plurale: valles) \u00e8 il termine latino che significa \"valle\".\nIl termine \u00e8 utilizzato in esogeologia per descrivere formazioni geologiche analoghe alle valli terrestri presenti su altri corpi celesti (per inciso, il nome \u00e8 stato assegnato a formazioni presenti sulla Luna, Mercurio, Venere e Marte, sul satellite di Giove Io e sul satellite di Urano Ariel).\nIl termine trova applicazione, su Marte, anche nel caso di Valles Marineris, un gigantesco sistema di canyon; in generale, comunque, la denominazione \"vallis\" rimane valida anche nel caso di formazioni geologiche poco pronunciate (ad esempio le Simud Valles, nella regione marziana di Xanthe Terra).\nAlle valli marziane di dimensioni maggiori sono stati attribuiti nomi che corrispondono al nome del Pianeta Rosso nelle diverse lingue: \u00e8 il caso di Ares (greco), Al-Qahira (arabo, indonesiano e malese), Auqakuh (lingua inca), Bahram (persiano), Hrad (armeno), Hor Desher (egiziano), Kasei (giapponese), Maja (nepalese), Mangala (sanscrito), Mawrth (gallese), Ma'adim (ebraico), Nirgal (babilonese). Altre valli marziane portano i nomi di fiumi terrestri."}
{"id": "269932", "revid": "2225", "url": "https://it.wikipedia.org/wiki?curid=269932", "title": "That's My Bush", "text": ""}
{"id": "269934", "revid": "16953", "url": "https://it.wikipedia.org/wiki?curid=269934", "title": "Cymbopogon", "text": "La citronella (genere Cymbopogon) \u00e8 un'erba perenne propria delle regioni temperato-caldo e tropicali dell\u2019Eurasia, una graminacea affine al sorgo.\nSono piante a portamento cespuglioso che possono raggiungere anche il metro di altezza. Il fusto \u00e8 eretto con foglie nastriformi di un bel colore verde intenso tendente al bluastro e ricadenti ed entrambi emanano un gradevole profumo agrumato. La citronella, che non va confusa con la cedronella, ha un odore che ricorda il limone e viene largamente usata in India e in altri paesi dell'Asia come ingrediente di salse e zuppe. Viene usata in Asia e in Africa per la preparazione di tisane.\nPropriet\u00e0 repellenti.\nLa citronella viene apprezzata per l'estrazione dell'omonimo olio aromatico.\nA differenza di molte credenze popolari, la citronella presente nelle candele non ha un buon potere repellente.\nPropriet\u00e0 anti-cancro.\nNel 2006 un team di ricerca della Universit\u00e0 Ben Gurion in Israele ha scoperto che la citronella della specie \"Cymbopogon citratus\" causa apoptosi (morte cellulare programmata) di cellule cancerose. Con studi in vitro, i ricercatori hanno esaminato l'effetto del citrale, una molecola trovata nella citronella, su cellule normali e cancerose. Usando una concentrazione di citrale di 44.5 muM, i ricercatori hanno notato che la molecola induce la morte programmata nelle cellule cancerose. \nSpecie.\nIl genere comprende circa 55 specie, tra le quali:\nIl \"Cymbopogon hirtus\", noto come barboncino mediterraneo, \u00e8 oggi classificato come \"Hyparrhenia hirta\"."}
{"id": "269935", "revid": "20768", "url": "https://it.wikipedia.org/wiki?curid=269935", "title": "Wham!", "text": "Gli Wham! sono stati un duo pop britannico, costituito, nel 1981, dal cantante e compositore George Michael e dal chitarrista Andrew Ridgeley, scioltosi nel 1986 su iniziativa del cantante. Per un breve periodo, sono conosciuti negli Stati Uniti come Wham! U.K., a causa di un conflitto di denominazione con un'altra band, dopodich\u00e9 diventarono cos\u00ec famosi in tutto il mondo da oscurare l'omonima band statunitense. Il nome deriva da una delle onomatopee utilizzate nei fumetti.\nStoria del gruppo.\nLa formazione e gli inizi.\nGeorge e Andrew si conoscono in ambito scolastico, pi\u00f9 precisamente alla \"Bushey Meads\" di Bushey, cittadina a pochi chilometri da Londra; entrambi appassionati di musica, incominciano nel 1979 nel gruppo Executive composto dallo stesso George, da Andrew, Paul (fratello di Andrew), da David Austin e Andrew Leaver. Il gruppo conoscer\u00e0 una certa popolarit\u00e0 solo in ambito locale.\nGli Wham! cominciano la loro fortunata carriera solo dopo aver firmato un contratto-capestro con la piccola etichetta Innervision, facente capo alla major CBS, con la distribuzione affidata alla Epic Records in Europa e alla Columbia Records negli USA. George ricopre la maggior parte dei ruoli e dei compiti all'interno della band - compositore, cantante e, occasionalmente, anche musicista - ma il contributo di Andrew, oltre che come chitarrista, come suo confidente, ascoltatore, ispiratore e portavoce si rivela molto pi\u00f9 importante di quello che pu\u00f2 sembrare, e addirittura cruciale per il successo iniziale della band, come spiegher\u00e0 anni dopo lo stesso George. Ancora teenager, i due si affermano come giovani edonisti, inclini a una vita spensierata, priva di lavoro e impegni, attitudine che si riflette nei primissimi singoli e specialmente nei relativi videoclip.\nIl duo debutta con \"Wham Rap! (Enjoy What You Do)\" pubblicato nel 1982 come primo singolo. A ottobre del 1982, viene pubblicata \"Young Guns (Go for It!)\". La canzone si configura come un appello, da parte di un giovane, a un amico, affinch\u00e9 non butti via la propria vita, contraendo un matrimonio alquanto prematuro. Il singolo sfiora la UK Top 40. Poco dopo agli Wham! capita un colpo di fortuna, quando gli autori del celebre \"Top of the Pops\" - importantissimo spettacolo settimanale, con le classifiche ufficiali della BBC - sono costretti a cercare urgentemente ospiti musicali al di fuori della Top 40 (in contrasto con le normali politiche di selezione), per rimpiazzare un posto vacante (come era gi\u00e0 successo a Boy George con i Culture Club di \"Do You Really Want to Hurt Me\" nel 1982). In qualit\u00e0 di band pi\u00f9 vicina alla posizione numero 40, gli Wham! vengono ripescati, e l'apparizione televisiva d\u00e0 ben presto inizio a un vero e proprio fenomeno di massa. .\nFantastic.\nL'album di esordio del duo, intitolato \"Fantastic\", viene pubblicato il 9 luglio del 1983. L'impatto degli Wham! sul pubblico, specialmente sulle ragazze teenager, \u00e8 immediato e viene fatto risalire gi\u00e0 al momento in cui i due artisti terminano la loro \"performance\" a \"Top of the Pops\". L'aspetto di George sar\u00e0 di grande aiuto: gi\u00e0 di per s\u00e9 un classico teenager di bell'aspetto, il cantante indossa un paio di espadrillas, una giacca di pelle scamosciata aperta e jeans denim arrotolati all'orlo. Mentre lui tiene saldamente la scena, Andrew gli sta dietro, affiancato dalle coriste Dee C. Lee (in seguito cantante degli The Style Council) e Shirlie Holliman. L'esibizione \u00e8 costituita da un mini-spettacolo teatrale tanto quanto dalla parte propriamente musicale (in realt\u00e0 mimata in playback, come prevedono le rigide regole del programma, che preferisce non rischiare di rovinare un successo assicurato, dato che i partecipanti vengono invitati soltanto a conferma di un successo acquisito in precedenza, essendo gi\u00e0 entrati nel Top 40), con George nella parte di quello intento a divertirsi e Andrew come ragazzotto ingenuo, catturato dalla futura moglie. Come risultato, la canzone entrer\u00e0 direttamente al numero 24 della hit parade, raggiungendo il Top 3 nel mese di dicembre.\nGli Wham! fanno seguire a questo primo successo altri 3 singoli: \"Wham Rap! (Enjoy What You Do)\" - che, in realt\u00e0, rappresenta l'effettivo primo singolo; non avendo avuto successo, viene ripubblicato una volta ottenuta la notoriet\u00e0 grazie a \"Top of the Pops\" -, una canzone sulla gioia di una vita basata sui divertimenti, la cui versione completa dura quasi sette minuti; \"Bad Boys\", sul rapporto difficile tra un ragazzo ribelle e i suoi genitori preoccupati; e \"Club Tropicana\", una satira della scena del Club 18-30, che pone le basi sia per l'immagine sia per le sonorit\u00e0 del successivo long playing. Ciascuna canzone \u00e8 accompagnata da un video e, alla fine del 1983, gli Wham! saranno rivali di gruppi quali Duran Duran, Culture Club e Spandau Ballet, ottenendo ben presto lo scettro di pi\u00f9 grande gruppo pop britannico. \nQuando, verso la fine dell'anno, il duo sparisce per registrare nuovo materiale, esce, non autorizzato, un medley, intitolato \"Club Fantastic Megamix\", che riunisce gli unici 3 brani non estratti in formato singolo, \"Come On\", \"A Ray of Sunshine\" e la cover \"Love Machine\" (l'unico lento del disco, la suggestiva \"Nothing Looks the Same in the Light\", lunghissima ballad eseguita dal solo George Michael alle tastiere, era improponibile per le classifiche), mantenendo vivo l'interesse per la band. Il megamix viene pubblicato dalla Innervision, tuttavia, gli stessi Wham! fanno un appello a mezzo stampa, in cui dichiarano di non essere artefici di tale mix, di fatto boicottandolo e invitando i fans a fare altrettanto. In ogni caso, anche se non raggiunger\u00e0 le primissime posizioni, il megamix entrer\u00e0 comunque in classifica, riscuotendo un discreto successo nel Top 40. Da segnalare anche un altro brano, \"Blue (Armed with Love)\", lato B del 45 giri di \"Club Tropicana\", un'inedita ballata semi-strumentale, non inserita nell'album, che costituisce l'unico inedito del gruppo. Il brano verr\u00e0 ripreso qualche anno dopo, in una nuova versione dal vivo, con il testo completo e il nuovo titolo \"Blue (Live in China)\".\n\"Make It Big\".\nGli Wham! ritornano a maggio del 1984, con un'immagine pi\u00f9 commerciale, sulla scia del video del successo estivo \"Club Tropicana\". Il \"look\" ribelle, fatto di giacche di pelle nera, viene rimpiazzato da sorrisi, vestiti colorati e un visibile make-up, al fine di promuovere se stessi pi\u00f9 come sex symbol che come portavoce di una generazione in crisi. \"Wake Me Up Before You Go-Go\", una canzone scritta da George (partendo da un biglietto lasciatogli una notte nella camera dell'albergo da Andrew) diventer\u00e0 la loro prima numero 1 nel Regno Unito (raggiungendo anche la cima delle classifiche USA), accompagnata da un altro video memorabile, in cui il duo, le onnipresenti Pepsi &amp; Shirlie, le altre coriste e la band indossano tutte le popolari T-shirt di Katharine Hamnett, con gli slogan \"CHOOSE LIFE\" (\u00abscegli la vita\u00bb) e \"GO-GO\" (ripresa dal titolo). Queste magliette diventeranno degli articoli essenziali per la moda dell'epoca, con la Hamnett che riuscir\u00e0 a ritagliarsi un posticino tutto per s\u00e9 nell'ambito della cultura pop, disegnando nello stesso periodo anche le T-shirt con la scritta \"FRANKIE SAY\" per i Frankie Goes to Hollywood.\nBench\u00e9 continuino a percepire gli Wham! come rappresentanti del cosiddetto bubblegum pop di livello infimo, molti incominciano invece ad apprezzare la reale abilit\u00e0 di George in qualit\u00e0 di compositore, allo stesso tempo lamentando il ruolo di Andrew, il cui contributo globale alla chitarra sembra destinato a un'impalpabilit\u00e0 crescente. Bizzarra contraddizione, il singolo successivo, pubblicato come pezzo solista di George Michael, in vista di una sua futura carriera al di fuori dal gruppo, a differenza di tutti gli altri singoli degli Wham!, viene scritto proprio insieme con Andrew (che compone la parte della chitarra ritmica per una canzone scritta da George, a soli 17 anni, durante un viaggio in autobus). Anche \"Careless Whisper\" raggiunge il numero 1 e, nell'autunno del 1984, gli Wham! ritornano alla formula del duo con \"Freedom\", un'altra hit che arriva al primo posto nelle classifiche. A novembre viene pubblicato il secondo album, \"Make It Big\", che, oltre a contenere anche \"Careless Whisper\", arriva vicinissimo alla vetta nella classifica degli album.\nSubito dopo, a dicembre, gli Wham! contribuiranno al progetto Band Aid, con George che parteciper\u00e0 al brano \"Do They Know It's Christmas?\" tra i cantanti principali (il suo verso si colloca prima di quelli di Tony Hadley degli Spandau Ballet e di Simon Le Bon dei Duran Duran). Quest'ultimo dichiarer\u00e0 poi di aver invidiato il collega per la facilit\u00e0 con cui ha imparato la sua parte e la confidenza con cui l'ha eseguita. Sar\u00e0 proprio il pezzo della Band Aid a tenere bloccato al numero 2 il singolo doppio lato A degli Wham!, \"Last Christmas/Everything She Wants\", la prima delle quali, vera e propria canzone di Natale (non inclusa su \"Make It Big\"), \u00e8 accompagnata da un videoclip storico, girato in un residence di montagna, vicino a una pista da sci, la cui storia \u00e8 incentrata sul fatto che l'attuale ragazza di Andrew \u00e8 l'ex ragazza di George, che stava con lui \"lo scorso Natale\" (\u00abLast Christmas\u00bb, appunto). Il doppio singolo diventer\u00e0 la numero 2 pi\u00f9 venduta nella storia delle classifiche britanniche e, in quanto tale, gli Wham! doneranno tutto il ricavato all'appello contro la carestia in Etiopia.\nA prima vista, il trionfo di Band Aid potrebbe dare l'impressione di aver privato gli Wham! di una numero 1, tuttavia il primo posto in classifica di \"Do They Know it's Christmas?\" significa invece che George, nel 1984, ha raggiunto la prima posizione della classifica inglese dei singoli 4 volte, in 3 diverse vesti: come artista solista, come met\u00e0 di un duo (2 volte) e come parte di un gruppo musicale di beneficenza - senza contare quanto appena detto sulle vendite da record della doppia numero 2 di Natale (costituita da \"Last Christmas\", un brano che \u00e8 diventato a tutti gli effetti un classico natalizio moderno, puntualmente riproposta ogni anno a dicembre, e da \"Everything She Wants\" che, oltre a essere stata definita una delle pi\u00f9 belle canzoni mai scritte sul divorzio, rappresenta anche il vero trampolino di lancio per il George Michael compositore, che con questo brano riesce finalmente a dimostrare il proprio talento maturo).\nLa Cina e il Live Aid.\nNell'aprile del 1985, gli Wham! si prendono una pausa dalle registrazioni, per imbarcarsi in un enorme tour mondiale, che include una visita di dieci giorni in Cina, per sondare il terreno. Presentata come un tentativo di costruire un ponte virtuale tra Oriente e Occidente, l'escursione in Cina \u00e8 in realt\u00e0 una sapiente operazione pubblicitaria, organizzata da uno dei due manager del gruppo, Simon Napier-Bell, che culmina con un concerto al Worker Gymnasium, a Pechino, davanti a 10.000 persone. La visita in Cina \u00e8 stata la prima in assoluto mai fatta da musicisti pop occidentali. Il produttore cinematografico Martin Lewis e il regista Lindsay Anderson riprendono la tourn\u00e9e di 10 giorni nel film-documentario intitolato \"\". Riversato su VHS, il video contiene spezzoni di concerto, il videoclip, mai commercializzato, girato per il singolo \"Freedom\" (poi inserito in un altro VHS, \"Wham! '85\"), e 3 \"performance\" integrali: \"Careless Whisper\", \"Love Machine\" e la citata \"Blue (Live in China)\". La sigla del film \u00e8 costituita invece dalla splendida ballad \"Like a Baby\", brano di chiusura del Lato 1 di \"Make It Big\", che, come gi\u00e0 l'unica ballata di \"Fantastic\", \u00e8 stata composta e suonata dal solo George Michael alla tastiera. Per il resto, il documentario mette in evidenza le bellezze della Cina (comica la scena in cui George e Andrew camminano in obliquo sulla muraglia cinese) e l'impatto, sia positivo sia negativo, avuto da questa prima incursione occidentale sul chiuso universo cinese (da una parte, ci sono le scene di isteria dei fans al concerto, mentre dall'altra, colpisce la scena del netto rifiuto all'occidente, che si manifesta con la brusca interruzione della riproduzione pubblica di una musicassetta di \"Make It Big\").\nSuccessivamente, George incomincia a farsi crescere la barba, che poi diventer\u00e0 un tratto caratteristico del suo \"look\" futuro, e appare con Andrew sul palco del Live Aid, separatamente: i due non si presentano infatti come Wham! - George canta \"Don't Let the Sun Go Down on Me\" con l'idolo di sempre Elton John, mentre Andrew si unisce a Kiki Dee nelle file dei coristi di supporto. A novembre, il duo torna insieme per un nuovo singolo, \"I'm Your Man\", che entra direttamente al numero 1 nella classifica britannica. In questo stesso periodo, i Culture Club, i Duran Duran e gli Spandau Ballet sono in netto declino, e tocca agli Wham! l'epiteto di gruppo emergente nella musica pop del Regno Unito. George intraprende una relazione con la modella Kathy Yeung, mentre Andrew incomincia a frequentare Keren Woodward delle Bananarama, trio femminile in piena ascesa, che di l\u00ec a poco sarebbe esploso in tutto il mondo con la hit \"Venus\", e comincia a dedicarsi al suo hobby, il rally, distruggendo una macchina in un famoso incidente, prima della fine del 1985. Il campionamento di una macchina che si sfascia contro qualcosa \u00e8 chiaramente udibile sul remix \"I'm Your Man (Extended Stimulation)\", seguito, subito dopo, dalla voce di Andy che, ancora brillo, farfuglia, noncurante: \"Hey! Where's the pub?\" (\u00abEhi! Dov'\u00e8 il bar?\u00bb), ironizzando sui titoli di giornale che tendono a dipingere Andrew come lo scavezzacollo ubriaco, tutto donne e motori, e George come il bravo ragazzo, responsabile e con la testa sulle spalle. Nella sua biografia, \"Bare\" (\u00abNudo\u00bb), pubblicata all'inizio degli anni novanta, George riequilibrer\u00e0 la situazione, rivelando anche i suoi punti deboli.\nPer la prima di ripetute volte \"Last Christmas\" viene ristampata per le festivit\u00e0, scalando nuovamente la Top 10 britannica (stavolta, arriver\u00e0 al numero 6), mentre George comincia ad accettare le offerte di unire la sua voce a quella di altri artisti, cantando, come seconda voce, per David Cassidy ed Elton John in alcuni loro singoli. Quanto a quest'ultimo, se la partecipazione vocale del cantante degli Wham! sulla lenta \"Nikita\", tranne un sorprendente acuto sul finale, \u00e8 quasi impercettibile, la scatenata \"Wrap Her Up\" diventa quasi un duetto, che permette a George di coronare il suo sogno, incidendo con il suo idolo.\n\"The Final\" e \"Music from the Edge of Heaven\".\nIl desiderio di George di creare musica destinata a un pubblico pi\u00f9 sofisticato, rispetto alla base dei fans teenager che inizialmente seguono il duo, porta George e Andrew ad annunciare la rottura degli Wham!, nel 1986, destinata ad aver luogo dopo un singolo di addio e un ultimo album, nonch\u00e9 un gran concerto finale, allo stadio di Wembley. All'unico singolo previsto, l'inno pop rock \"The Edge of Heaven\", che raggiunge il numero 1 nel giugno 1986 (nonostante le polemiche, secondo le quali il 45 giri avrebbe raggiunto s\u00ec la vetta della classifica, ma la settimana successiva), a causa delle numerose richieste di protesta, si aggiunge un secondo singolo di addio, la cover della struggente ballata \"Where Did Your Heart Go?\", degli Was Not Was (famosi in Italia per il tormentone \"Walk the Dinosaur\"). L'album viene pubblicato in due versioni, una doppia, intitolata \"The Final\", distribuita in tutto il mondo, l'altra singola, dal titolo \"Music from the Edge of Heaven\", commercializzata soltanto negli USA e, come prodotto d'importazione, in alcuni altri paesi.\nL'edizione statunitense si configura come un vero e proprio terzo album degli Wham!, con 8 brani. Alle 3 tracce nuove - i due singoli d'addio e il lato B \"Battlestations\" - si aggiungono 4 pezzi editi, non inclusi per\u00f2 su nessun precedente album - i due singoli Wham! \"Last Christmas\" e \"I'm Your Man\", il secondo singolo solista di George Michael \"A Different Corner\" e, soprattutto, la versione tratta dal film-documentario cinese \"Blue (Live in China)\" - e un remix del primissimo singolo, \"Wham! Rap '86\", la cui nuova intro, costruita attorno al campionamento \"S-s-say Wham!\", viene utilizzata per lo spot pubblicitario di entrambi i dischi. L'edizione doppia internazionale \u00e8 invece articolata come un tradizionale \"Greatest Hits\", in cui a ciascun lato corrisponde un periodo cronologico: il Lato 1 \u00e8 cos\u00ec dedicato ai 4 singoli del primo album \"Fantastic\" del 1983; il Lato 2 comprende i primi 3 singoli di \"Make It Big\" del 1984 e \"Last Christmas\" (pubblicizzata alla fine dell'anno); il Lato 3 presenta i due singoli del 1985, \"Everything She Wants\" (pubblicizzata all'inizio dell'anno) e \"I'm Your Man\", a cui si aggiunge l'introvabile lato B \"Blue (Armed with Love)\" che, a differenza dell'edizione statunitense (che presenta la relativa \"performance\" live di quello stesso anno), compare qui nella versione originale di studio del 1982; e il lato 4 contiene le novit\u00e0 del 1986, le 3 inedite e il secondo singolo solista di George.\nIn pratica, l'edizione singola intitolata \"Music from the Edge of Heaven\" \u00e8 costituita dalle 7 canzoni del Lato 3 e del Lato 4 del doppio \"The Final\" (con l'unica differenza rappresentata dalle 2 versioni alternative, live e studio, di \"Blue\") a cui si deve aggiungere il remix \"Wham! Rap '86\". In alcuni paesi (tra cui l'Italia), esce anche un EP, intitolato come il primo degli ultimi due singoli, \"The Edge of Heaven\", che raccoglie soltanto i 4 brani inediti: la title track, la reinterpretazione degli Was Not Was, \"Battlestations\" (che ricompare anche sul lato B del singolo \"The Edge of Heaven\") e \"Wham! Rap '86\".\nNell'omonimo concerto \"The Final\" a Wembley, durato complessivamente 8 ore, a cui hanno preso parte 100.000 persone e molti ospiti illustri, tra cui Simon Le Bon ed Elton John, i due salutano definitivamente i propri fans e l'un l'altro, con un abbraccio emozionante alla fine dello show, dopo cinque anni e molti milioni di dischi venduti. Come parte dei festeggiamenti, l'evento funge anche da prima mondiale per il film-documentario relativo al tour in Cina: cos\u00ec, \"Wham! in China: Foreign Skies\" diventa la prima con il maggior numero di partecipanti della storia.\nLa carriera solista di Andrew termina praticamente appena incominciata, dopo la pubblicazione di un unico album, \"Son of Albert\", e un paio di singoli, di cui uno composto insieme con George. Grazie alle royalties ottenute con gli Wham!, Andy non ha mai avuto problemi economici, cos\u00ec si \u00e8 ritirato in Cornovaglia con Keren Woodward, e i due si sono successivamente sposati. Nonostante non abbia mai avuto bisogno di lavorare fin da allora, Ridgeley \u00e8 diventato socio di una ditta che produce articoli da surf, il nuovo hobby a cui si dedica a tempo pieno, tenendosi accuratamente alla larga dagli occhi del pubblico. George, dopo la seconda numero 1 da solista, \"A Different Corner\", pubblicata lo stesso anno dello scioglimento degli Wham!, continua la carriera solista, e non solo ottiene un enorme successo, ma riesce finalmente a raggiungere quel pubblico adulto che tanto desiderava.\nNel dicembre del 1986 \"Last Christmas\" viene nuovamente ristampata, ma stavolta non riesce a entrare nel Top 40. Da allora, nessun altro singolo degli Wham! \u00e8 mai stato ristampato o \u00e8 mai rientrato in classifica nel Regno Unito. Si \u00e8 dovuto attendere fino al 1995 per ascoltare una cover degli Wham!, quando la cantante danese Whigfield realizzer\u00e0 la sua personale versione di \"Last Christmas\". Successivamente, Shane Richie ricanter\u00e0 \"I'm Your Man\" per la raccolta fondi telethon della BBC, \"Children in Need\".\nInizialmente George era piuttosto sarcastico quando si riferiva agli Wham!, affermando che, in realt\u00e0, il duo era andato distrutto a causa dell'eccessiva pressione, lamentandosi inoltre di molte canzoni, in particolare quelle del primo album, e della sua presentazione, pur senza rimpiangere nulla come performer. Tuttavia, il suo sguardo su quell'epoca, di recente, si \u00e8 parecchio ammorbidito. \"Everything She Wants\" - una delle canzoni dell'epoca Wham! pi\u00f9 acclamate dalla critica - non \u00e8 mai uscita dalla scaletta live dei suoi concerti da solista e, nell'ultimo tour per la raccolta dei 25 anni di carriera, \"Twenty Five\", sono state recuperate anche \"I'm Your Man\" (che ancora compariva nel tour del primo album solista, \"Faith\") e \"The Edge of Heaven\" (in pratica mai pi\u00f9 eseguita dal concerto d'addio degli Wham!). George avrebbe avuto intenzione di chiudere la sua carriera di solista con due date live chiamate \"The Final Two\", ambedue a Londra all'Earls Court Olympia nell'agosto 2008, insieme con Andrew Ridgeley, per rievocare lo stesso concerto con il quale il gruppo si sciolse."}
{"id": "269936", "revid": "110157", "url": "https://it.wikipedia.org/wiki?curid=269936", "title": "Samoggia", "text": "Il torrente Samoggia (\"la\" \"Sam\u00fb\u017c\", in dialetto locale) \u00e8 un corso d'acqua del bolognese, il maggiore affluente di sinistra del fiume Reno. Conosciuto anticamente come Samodia, probabilmente trae il suo nome dal latino \"semis modium\", cio\u00e8 piccolo moggio. A Bazzano, cittadina che attraversa, \u00e8 chiamato \"La G\u00e8ra\" (in italiano La Ghiaia).\nRegime delle acque.\nLungo circa 60 km e con un bacino di 364 km\u00b2, il Samoggia \u00e8 a regime fortemente torrentizio: la sua portata media alla confluenza nel Reno \u00e8 di 5\u00a0m\u00b3/s, le portate minime sono nell'ordine di 0,5\u00a0m\u00b3/s nel periodo estivo (con minimi assoluti di 0,1\u00a0m\u00b3/s), il modulo medio primaverile \u00e8 circa il triplo di quello annuo, mentre le portate massime ordinarie superano i 100\u00a0m\u00b3/s, ma possono superare largamente i 500\u00a0m\u00b3/s nelle piene centennali (a Calcara, ben prima di ricevere le acque del suo principale affluente, il torrente Lavino, \u00e8 stata misurata una portata massima di 452\u00a0m\u00b3/s), e in quel caso esonda nelle zone di pianura. Per limitare il problema, nel 2011, in localit\u00e0 Le Budrie di San Giovanni in Persiceto, sulla sinistra idrografica, \u00e8 stata realizzata una cassa di espansione estesa per circa 105 ettari. \nCorso e affluenti.\nIl Samoggia nasce dalle Tavole del Roffeno all'altezza di Santa Lucia, localit\u00e0 di Castel d'Aiano, a circa 800 metri di altezza, con il nome di rio del Toso; dopo aver percorso un brevissimo tratto in territorio modenese tocca la localit\u00e0 Fondazza che gli d\u00e0 il nome (rio Fondazza) e segna il confine tra il bolognese e il modenese fino alla localit\u00e0 Ghiaia, dopo la quale \u00e8 conosciuto come rio della Ghiaia, quindi entra nel territorio comunale di Vergato. \nDopo aver alimentato il Mulino del Notaro, l'ultimo mulino ad acqua funzionante della valle, entra nell'ex territorio comunale di Savigno (ora Valsamoggia) con il nome di torrente Samoggia. Poco dopo, presso la localit\u00e0 Goccia-Cavara riceve il suo primo importante affluente, il rio dei Bignami, proveniente dal monte Acuto (presso Zocca) che contribuisce ad aumentarne visibilmente l'ampiezza dell'alveo. Pi\u00f9 avanti il Samoggia riceve, questa volta da destra, l'apporto del rio Maledetto che scorre in un suggestivo contesto ambientale, e poco oltre la loro confluenza, presso il ponte di C\u00e0 Mario, attraversa particolari strati rocciosi verticali. \nIl Samoggia nel suo tratto pedemontano, come gran parte dei torrenti appenninici, presenta un ampio alveo pieno di materiale alluvionale percorso per la maggior parte dell\u2019anno da un rivolo d\u2019acqua largo pochi metri.\nBagnate Savigno e Fagnano, entra a Monteveglio dove riceve il Ghiaia di Serravalle (chiamato anche Volgolo), il suo pi\u00f9 importante affluente di sinistra, quindi scorre nel Parco regionale dell'Abbazia di Monteveglio e, dopo che vi si \u00e8 gettato il Marzatore da sinistra, prosegue per Bazzano, il paese punto riferimento della vallata, dove \u00e8 situato anche l'impianto di depurazione che tratta i residui fognari del paese stesso, di Monteveglio e di Castelletto, prima di riversarli nel torrente. \nSuperata la briglia conosciuta come \"diga del Tarmone\", percorre un tratto nel comune di Castelfranco Emilia (MO), quindi rientra nel bolognese a Calcara dove attraversa il parco del Taglio, cos\u00ec chiamato per il \"taglio\" dell'ansa fluviale che fino al 1806 veniva formata dal torrente. \nPassata la via Emilia e la ferrovia Milano-Bologna, il Samoggia si trova ormai in pianura e non trasporta che sabbia. \nIn localit\u00e0 Paltrone, nel comune di Anzola dell'Emilia, sfociano nel Samoggia, mediante chiaviche regolatrici, il torrente Martignone e l\u2019Emissario Acque Alte Marciapesce (dove vengono fatti confluire il rio di Crespellano, il rio Cassola e il rio Carpineta). Dopo aver segnato il confine dei territori comunali tra Anzola e San Giovanni in Persiceto e poi quello tra San Giovanni e Sala Bolognese, in localit\u00e0 Forcelli il Samoggia riceve il suo principale affluente, il torrente Lavino, che gli reca circa un terzo della portata d'acqua complessiva. Poco pi\u00f9 a valle, presso la localit\u00e0 Bagnetto di Castello d'Argile, il Samoggia termina il suo corso nel fiume Reno.\nIl bacino idrografico.\nIl bacino del Samoggia ha sempre rappresentato storicamente l'area di transizione fra il bolognese ed il modenese, un'area assai ricca di storia da ben oltre un millennio: a Zappolino, sul torrente Ghiaia di Serravalle (vedi questo toponimo), nel 1325 si svolse la famosa battaglia fra bolognesi e modenesi con l'episodio della secchia rapita; a Monteveglio esiste la celebre Abbazia di Santa Maria eretta nel XII secolo, ma di Monteveglio si narra fin dalla caduta dell'Impero Romano, quando nel VI secolo entr\u00f2 a far parte dell'Esarcato di Ravenna, prima di passare sotto il dominio di Matilde di Canossa.\nOggi, il bacino idrografico \u00e8 caratterizzato da un'intensa industrializzazione (non solo nel settore agricolo) ed urbanizzazione (la parte centrale e orientale \u00e8 ricompresa nell'area metropolitana bolognese), ma nella fascia collinare, le valli dei tre maggiori corsi d'acqua (Lavino, Samoggia e Ghiaia di Serravalle) presentano rilevanti aspetti paesaggistici. La zona produce anche l'ormai celebre vino D.O.C.G. Colli Bolognesi Classico Pignoletto, bianco frizzante dal gusto assai ricercato e particolare."}
{"id": "269939", "revid": "547034", "url": "https://it.wikipedia.org/wiki?curid=269939", "title": "Lilliput", "text": "Lilliput \u00e8 un paese immaginario della prima parte del libro \"I viaggi di Gulliver\" di Jonathan Swift, la cui principale peculiart\u00e0 \u00e8 di essere abitato da persone e animali molto piccoli.\nLilliput fa da opposto nel libro a Brobdingnag, un'altra isola visitata in seguito da Gulliver, occupata da esseri umani giganteschi.\nDescrizione.\nLemuel Gulliver arriva nell'isola a sud-ovest di Sumatra, su cui si trova Lilliput in seguito a un naufragio. \nL'estensione di Lilliput \u00e8 riportata di 5.000 \"blustrugs\", o dodici miglia di circonferenza. Blefuscu si trova a nord-est di Lilliput, attraverso un canale di 800 iarde (730 m). Tuttavia, la mappa che mostra la posizione di Lilliput raffigura le isole come considerevolmente pi\u00f9 grandi, avvicinandosi alle dimensioni della Terra di Van Diemen (Tasmania). Le uniche citt\u00e0 menzionate da Swift sono \"Mildendo\", la capitale di Lilliput e \"Blefuscu\", capitale di Blefuscu.\nAbitanti e Governo.\nL'isola \u00e8 abitata dai Lillipuziani, minuscoli uomini alti 15\u201320\u00a0cm, che lo legano al terreno mentre sta dormendo sul lido. Gulliver riporta infatti come questo popolo eccella nella matematica e nella meccanica. Al suo risveglio essi fanno la sua conoscenza e attraverso un carro per loro gigantesco, alto tre pollici da terra e mosso da una ventina di ruote, lo trasportano nella loro capitale. L\u00ec Gulliver incontra la Corte e Sua Maest\u00e0, per essere poi ospitato in un grande tempio disusato. Tempo dopo gli viene concessa la libert\u00e0, ma con delle condizioni imposte dalla Corte.\nSi dice che Lilliput sia governato da un imperatore, Golbasto Momarem Evlame Gurdilo Shefin Mully Ully Gue. \u00c8 assistito da un primo ministro (che trasporta un bastone bianco) e da molti altri funzionari (che muovono contro Gulliver accuse di tradimento): il \"galbet\" o alto ammiraglio, Skyresh Bolgolam; l'alto tesoriere del Signore, Flimnap; il generale, Limnoc; il Ciambellano, Lalcom; e il capo della magistratura, Balmuff. Blefuscu \u00e8 anche governato da un Imperatore, di cui non si riporta il nome. La corte \u00e8 divisa da pi\u00f9 di settanta mesi in due partiti che si litigano il potere, sotto i nomi di \"tramecksan\" e \"stamecksan\", che significano tacchi-alti e\ntacchi-bassi, poich\u00e9 i due partiti si distinguono appunto dalla maggiore o minore altezza dei loro tacchi (satira delle divisioni tra tories e whigs).\nI Lillipuziani candidati ad una carica politica nell'Impero concorrono con una gara di danza sulla fune: chi \u00e8 tanto abile da saltare pi\u00f9 in alto sulla fune senza cadere vince il posto. \nEntrambe le nazioni seguono gli insegnamenti di un profeta, Lustrog, come riportato nelle loro scritture, noto come il Blundecral (\"che \u00e8 il loro Alcoran o Bibbia, non lo sappiamo davvero\"). Le divisioni settarie esistono nel dibattito tra \"strettapuntisti\" (Little-Endians) e \"grossapuntisti\" (Big-Endians).\nNemici.\nI Lillipuziani sono in guerra con il regno di Blefuscu sull'isola omonima a nord-est dalla loro e popolata anch'essa da omini delle stesse dimensioni. I Lillipuziani e i Blefuschiani (o Blefuscudiani) sono divisi sino al fratricidio da un'annosa e irresolubile controversia sul modo pi\u00f9 corretto di rompere le uova, se dalla parte pi\u00f9 grossa (i suddetti grossapuntisti) o da quella pi\u00f9 piccola (gli strettapuntisti). Questa \u00e8 stata interpretata come una satira delle dispute religiose tra cattolici e anglicani. Gulliver sceglie di aiutare i Lillipuziani e d\u00e0 una svolta al loro conflitto, irrompendo nel porto di Blefuscu e portandosi via le navi da guerra dei nemici. I Blefuschiani si arrendono, ma Gulliver rifiuta di porre in schiavit\u00f9 la loro popolazione, e questo gli coster\u00e0 l'odio di molte istituzioni di Lilliput."}
{"id": "269940", "revid": "1543377", "url": "https://it.wikipedia.org/wiki?curid=269940", "title": "Post-grunge", "text": "Il post-grunge \u00e8 un genere musicale emerso durante la met\u00e0 degli anni novanta con il successo commerciale di numerose band statunitensi come Candlebox, Collective Soul, Foo Fighters prima, e Three Days Grace, Creed, Staind, Cold, Breaking Benjamin, Nickelback e Alter Bridge negli anni successivi. Il post-grunge prese piede grazie soprattutto alla vena del grunge che oramai si stava esaurendo, oltre al fatto che le band che avevano rappresentato quest'ultimo genere si stavano pian piano rarefacendo (va ricordato che il grunge nacque gi\u00e0 dalla seconda met\u00e0 degli anni '80). I due generi si diversificano per alcune caratteristiche di stile e per l'attitudine di fondo, tuttavia molte band sono spesso erroneamente assimilate all'uno o all'altro genere, soprattutto le band della seconda met\u00e0 degli anni novanta.\nCaratteristiche stilistiche.\nIl genere \u00e8 caratterizzato da riff distorti derivativi del grunge, rivisti in un'ottica molto pi\u00f9 commerciale, meno cupa e soprattutto pi\u00f9 \"radio-friendly\". La forma-canzone privilegiata \u00e8, come nel grunge, la \"formula\" \"strofa calma-ritornello forte urlato\".\nNonostante sia possibile individuare questi canoni stilistici, all'interno del sottogenere post-grunge possono essere assimilate numerose band eterogenee per proposta musicale.\nI detrattori ed anche i fan pi\u00f9 accaniti del movimento grunge sostengono infatti che l'etichetta \"post-grunge\" sia solo un marchio creato dalle etichette discografiche per rendere pi\u00f9 vendibili le produzioni discografiche di queste band, la cui musica spesso richiama solo marginalmente il genere grunge da cui dichiarano di provenire.\nStoria.\nIl post-grunge si \u00e8 sviluppato dalla scena grunge dei primi anni novanta, dopo l'immenso successo di Nirvana e Pearl Jam, evento questo che ha condotto ad un interesse intenso delle etichette discografiche non soltanto nei confronti del grunge, ma anche del rock alternativo in generale.\nDal 1993 alcune band generalmente etichettate come le prime post-grunge (ad esempio Collective Soul e Live) cominciarono ad \"accasarsi\" con alcune case discografiche. \u00c8 interessante notare che tuttavia la maggior parte di queste band non fu definita \"grunge\" al tempo (alcune, ad esempio i Bush sono eccezioni), ma semplicemente rock alternativo. Perfino un gruppo di tradizione rock classica come i Rush (citati da Dave Grohl come un'influenza) proposero un hard rock con elementi grunge nei dischi Counterparts (1993), Test for Echo (1996) e Vapor Trails (2002).\nNel 1995 i Foo Fighters pubblicarono il loro omonimo album di debutto. L'attesa era molta e l'album fu bene accolto da pubblico e critica. Il termine post-grunge venne allora coniato per descrivere questo nuovo, \"radio-friendly\", suono post-Nirvana. A seguito del successo dei Foo Fighters varie band hanno cominciato ad essere identificate come post-grunge ed il genere ha cominciato ad assumere connotati propri.\nNegli anni successivi le prime band definite post-grunge hanno continuato ad incontrare un discreto successo commerciale e di critica, ma il vero boom di popolarit\u00e0 avvenne con l'album di debutto degli australiani Silverchair, \"Frogstomp\", nel 1996. L'album fu pi\u00f9 volte disco di platino a livello internazionale. La pubblicazione dell'album ha anche contribuito a dividere le band del genere in due sotto-categorie: antecedenti a \"Frogstomp\" e successivi, similmente a ci\u00f2 che era accaduto con l'album \"Nevermind\" dei Nirvana per il grunge.\nDurante il resto del decennio il post-grunge ha continuato a guadagnare popolarit\u00e0 ed integrarsi con il punk candidandosi all'epoca come uno dei generi pi\u00f9 popolari del rock alternativo statunitense. Il numero di band all'interno del genere continu\u00f2 ad aumentare, tuttavia nessuna citt\u00e0 o regione \u00e8 emersa mai come punto focale per il genere, in contrasto rigido con la forte localizzazione nella citt\u00e0 di Seattle del grunge originale. L'area che forse ha prodotto pi\u00f9 band post-grunge fu la regione a sud della Florida da cui provenivano i Creed e i Matchbox Twenty. Sulla sponda europea i Placebo appoggiarono con alcuni brani l'avvenire del post-grunge, e trasportando l'alternative rock in un ambito decisamente pi\u00f9 popolare.\nNel 1999 i Creed pubblicano \"Human Clay\". L'album sorpassa \"Frogstomp\" in termini di vendite e di successo di pubblico, vendendo oltre dieci milione copie. Nel 2000, gli Staind pubblicano \"Break the Cycle\" che vende pi\u00f9 di 5 milioni di copie e resta per tre settimane in prima posizione nella Billboard 200, nel 2004 dalle ceneri dei Creed nascono gli Alter Bridge che dal 2004 al 2013 incidono 5 album tutti di grandissimo livello, e registrano 2 DVD live, candidandosi ad un posto di grande rilievo nel futuro del post-grunge."}
{"id": "269942", "revid": "287204", "url": "https://it.wikipedia.org/wiki?curid=269942", "title": "Il favoloso mondo di Am\u00e8lie", "text": ""}
{"id": "269946", "revid": "287204", "url": "https://it.wikipedia.org/wiki?curid=269946", "title": "Scuola domenicale", "text": "La Scuola domenicale si svolge la domenica mattina nelle Chiese evangeliche valdesi che si rifanno alla Riforma protestante, parallelamente al culto regolare: \u00e8 stata infatti pensata per rendere pi\u00f9 agevole la comprensione della parola di Dio a tutti i bambini di et\u00e0 compresa tra i 3 ed i 13 anni, i quali non hanno ancora le capacit\u00e0 e il livello di attenzione necessari per comprendere l'intero culto. Gli incontri sono diretti dai monitori, laici appartenenti alla comunit\u00e0, che hanno il compito di spiegare il rapporto tra Dio e l'uomo e incoraggiarne la crescita. I monitori traggono il materiale per la lezione direttamente dal Vecchio e dal Nuovo Testamento, integrandoli con testi e pubblicazioni studiati appositamente per la Scuola. Parallelamente alla lettura di testi si svolgono attivit\u00e0 ludiche elementari (disegni, giochi, canto), studiate per rendere pi\u00f9 divertente e meno faticoso l'apprendimento.\nOgni comunit\u00e0 decide l'et\u00e0 minima e l'et\u00e0 massima per partecipare alla Scuola domenicale, che solitamente si attestano rispettivamente tra i 3-6 anni ed i 10-13 anni."}
{"id": "269948", "revid": "92723", "url": "https://it.wikipedia.org/wiki?curid=269948", "title": "Vangelo secondo Luca", "text": "Il Vangelo secondo Luca (in greco: ) \u00e8 uno dei vangeli canonici del Nuovo Testamento ed \u00e8 suddiviso in 24 capitoli. Narra della vita di Ges\u00f9 e si apre con le nascite miracolose di Giovanni Battista e di Ges\u00f9, per poi descrivere il ministero di quest'ultimo in Galilea, fatto di predicazione, esorcismi e miracoli; dopo aver rivelato ai discepoli la propria natura divina con la trasfigurazione, Ges\u00f9 si reca a Gerusalemme, dov'\u00e8 crocifisso e sepolto per poi risorgere, comparire ai suoi discepoli e infine ascendere al cielo.\nDescrizione.\nL'autore, tradizionalmente identificato con Luca evangelista, \u00e8 interessato a temi quali l'etica sociale, i diseredati, le donne e altri gruppi oppressi. Alcune storie popolari riguardanti questi temi, come le parabole del figlio prodigo e quella del buon samaritano, si trovano solo in questo vangelo, che pone una enfasi speciale sulla preghiera, le attivit\u00e0 dello Spirito Santo e sulla gioia. Secondo Donald Guthrie \u00ab\u00e8 pieno di storie superbe e lascia il lettore con una profonda impressione della personalit\u00e0 e degli insegnamenti di Ges\u00f9\u00bb. L'autore intendeva scrivere un resoconto storico, mettendo in evidenza il significato teologico della storia. Aveva inoltre intenzione di raffigurare la cristianit\u00e0 come divina, rispettabile, rispettosa delle leggi e internazionale. Gli studiosi concordano ampiamente che l'autore del \"Vangelo secondo Luca\" scrisse anche gli \"Atti degli Apostoli\".\nSecondo gli studiosi credenti contemporanei, l'autore di \"Luca\" \u00e8 probabilmente un gentile cristiano che scrisse intorno all'80-90 circa, utilizzando, come l'autore del \"Vangelo secondo Matteo\", il \"Vangelo secondo Marco\" per la propria cronologia e la fonte Q per molti degli insegnamenti di Ges\u00f9; \u00e8 possibile anche che abbia fatto uso di racconti scritti indipendenti. Altri studiosi propendono per una datazione tra gli anni 50-70.\nComposizione.\nAutore.\nL'autore di questo vangelo, probabilmente un cristiano gentile, non fornisce il suo nome. Le testimonianze della tradizione cristiana primitiva\u00a0\u2013 attestata dal \"Canone muratoriano\" e da Ireneo di Lione, Clemente Alessandrino, Origene e Tertulliano \u2013 \u00e8 comunque unanime nell'attribuire il \"Vangelo secondo Luca\" e gli \"Atti degli Apostoli\" a Luca, compagno di Paolo di Tarso.\nQuesta attribuzione \u00e8 stata oggetto di dibattito tra gli studiosi. Secondo i sostenitori dell'attribuzione a Luca, egli non era una figura di rilievo della prima Chiesa e, se non fosse stato lui l'autore del testo, non ci sarebbe stata ragione di attribuirglielo, se non quello di dare valore al testo, attribuendogli comunque la paternit\u00e0 di un nome conosciuto. Guthrie, quindi, afferma che la versione tradizionale \u00e8 \u00abampiamente sostenuta come quella che spiega meglio tutti i dati\u00bb, \u00absebbene alcuni studiosi diano poca importanza a questa testimonianza\u00bb. Raymond Brown, concordemente con altri studiosi, ritiene invece che i vangeli canonici sarebbero di autori ignoti e sottolinea altres\u00ec che tali autori non furono neppure testimoni oculari; tale teologo - nel constatare le varie imprecisioni storiche e geografiche del testo lucano - osserva inoltre come \"il risultato \u00e8 una strana combinazione di una conoscenza generale dell'ebraismo con una conoscenza imprecisa dei dettagli, un'indicazione che l'autore difficilmente \u00e8 cresciuto nel giudaismo o in Palestina\". \nC'\u00e8 invece generale consenso sul fatto che il \"Vangelo secondo Luca\" e gli \"Atti\" furono scritti dallo stesso autore. La prova pi\u00f9 evidente \u00e8 fornita dalla prefazione dei due libri: entrambi indirizzati a Teofilo, probabilmente il patrono dell'autore. La prefazione degli \"Atti\" parla inoltre esplicitamente di un \"mio precedente libro\" sulla vita di Ges\u00f9 ed esistono anche somiglianze linguistiche, teologiche e tematiche tra i due lavori, che suggeriscono un autore comune, oltre a presentare riferimenti incrociati tra le due opere.\nIl titolo \"Vangelo secondo Luca\", non presente nel testo originale, deve comunque essergli stato attribuito molto presto; il papiro formula_175, risalente al 200 circa, presenta l'attribuzione \u00abSecondo Luca\u00bb. Il manoscritto formula_14, probabilmente anteriore a formula_175 non presenta invece ancora tale attribuzione.\nDatazione.\nLa composizione del \"Vangelo secondo Luca\" pu\u00f2 essere datata tra l'80 e il 90, anche se esiste un gruppo di studiosi che propende per una datazione anteriore, tra gli anni 60 e 70. Buona parte degli studiosi colloca il terzo vangelo in una data successiva al 70 perch\u00e9 in esso \u00e8 narrata con estrema precisione la distruzione del Tempio di Gerusalemme e della stessa citt\u00e0. Tuttavia secondo altri autori \u201cnon sarebbe degno di una buona critica supporre che una predizione precisa che si \u00e8 avverata debba essere posteriore all'evento stesso\u201d, e \"nessun indizio sicuro obbliga a porre il terzo vangelo dopo il 70, e la stessa cosa si deve dire degli Atti\u201d. \nDonald Guthrie afferma che il vangelo era, con tutta probabilit\u00e0, molto diffuso prima della fine del I secolo e riconosciuto ampiamente gi\u00e0 all'inizio del II secolo, mentre Helmut Koester, che propone comunque una datazione entro il I secolo, sostiene che, ad eccezione di Marcione, \u00abnon c'\u00e8 prova certa del suo uso\u00bb prima del 150 circa.\nIl \"terminus ad quem\" per \"Luca\", cio\u00e8 la pi\u00f9 tarda datazione possibile, pu\u00f2 essere definita sulla base delle opere del II secolo che citano o fanno riferimento a \"Luca\": questo vangelo, infatti, ha delle eco nella \"Didach\u00e9\", negli scritti gnostici di Basilide e di Valentino, nelle apologie di Giustino, e fu utilizzato da Marcione, oltre ad essere citato da Ireneo di Lione.\nDopo il 70.\nMolti studiosi contemporanei ritengono che l'autore di \"Luca\" abbia utilizzato come fonte il \"Vangelo secondo Marco\" (\"priorit\u00e0 marciana\"). Se fosse vero che \"Marco\" \u00e8 stato scritto intorno al 70, anno della distruzione del Tempio di Gerusalemme, \"Luca\" non potrebbe quindi essere antecedente a questo episodio. Secondo tale punto di vista, la predizione della distruzione del tempio presente in \"Luca\" non pu\u00f2 essere riconducibile ad una realizzazione di una previsione di Ges\u00f9, ma deve essere il risultato di una conoscenza a posteriori dei fatti; la discussione contenuta in \"Luca\" , inoltre, sarebbe cos\u00ec precisa da implicare con forza una data successiva al 70.\nGli studiosi che sostengono la priorit\u00e0 marciana propongono quindi date di composizione di \"Luca\" che, partendo dal 70, giungono talvolta sino al 100; il sostegno per una datazione tarda \u00e8 supportato anche da differenze in cronologia, stile e teologia che suggeriscono che l'autore di \"Luca\"/\"Atti\" non fosse familiare con la caratteristica teologia di Paolo di Tarso ma invece stesse scrivendo un decennio o pi\u00f9 dopo la sua morte, quando si era realizzata gi\u00e0 un'armonizzazione significativa tra le differenti tradizioni del cristianesimo primitivo. Inoltre, \"Luca\" e \"Atti\" hanno cristologia, escatologia e soteriologia che sono simili a quelle presenti nelle lettere pastorali, spesso considerate pseudoepigrafi e di composizione successiva alle lettere paoline di attribuzione certa.\nLa narrazione della nativit\u00e0 di Ges\u00f9 presente in \"Luca\" e \"Matteo\" \u00e8 uno sviluppo successivo nell'elaborazione dei vangeli. \u00c8 possibile che originariamente \"Luca\" iniziasse con con Giovanni Battista.\nL'eresiarca Marcione di Sinope utilizz\u00f2 questo vangelo, attorno al 144, al quale apport\u00f2 diverse modifiche e lo ribattezz\u00f2 \"Vangelo del Signore\".\nPrima del 70.\nAltri studiosi hanno proposto datazioni pi\u00f9 basse per la composizione di \"Luca\". Esistono in particolare diverse ragioni per collocare la redazione del Vangelo al periodo della guerra giudaica, fra il 66 e il 70: la persecuzione di Nerone \u00e8 infatti una cornice pi\u00f9 convincenti di situazioni posteriori, cos\u00ec come l'importanza attribuita a Gerusalemme risulterebbe anacronistica in uno scritto pi\u00f9 tardo. La stessa predicazione ai pagani descritta negli \"Atti\", scritti dopo il vangelo, pare inoltre essere ancora nella sua fase iniziale.\nUna ragione a favore di una datazione ancora pi\u00f9 antica, compresa tra il 37 e il 61, \u00e8 la dedica del vangelo stesso \u00aball'eccellente Teofilo\u00bb (\"kr\u00e0tistos\" in greco, appellativo di ossequio con cui ci si rivolgeva ai membri della classe equestre, come \"egregius\"), identificato dai alcuni col sommo sacerdote di Israele Teofilo ben Anano, in carica dal 37 al 41.\n\u00c8 stato anche ipotizzato che l'autore di \"Luca\" abbia raccolto molto del materiale presente unicamente in questo vangelo durante la prigionia di Paolo di Tarso a Cesarea, mentre Luca evangelista assisteva l'apostolo. La Seconda Lettera ai Corinzi, databile al 54-57, fornisce peraltro la descrizione da parte di Paolo di un discepolo, inviato insieme a Tito con il compito di promuovere una colletta per sostenere la comunit\u00e0 cristiana di Gerusalemme. Paolo afferma: \"Con lui abbiamo inviato pure il fratello che ha lode in tutte le Chiese a motivo del vangelo; egli \u00e8 stato designato dalle Chiese come nostro compagno in quest'opera di carit\u00e0, alla quale ci dedichiamo per la gloria del Signore, e per dimostrare anche l'impulso del nostro cuore.\" (2 Cor, ) Il motivo per cui questo discepolo \u00e8 lodato in tutte le chiese \u00e8 dunque \"il vangelo\", qui inteso secondo alcuni studiosi proprio come uno dei primi testi evangelici. Ebbene, il racconto del rientro a Gerusalemme con il denaro della colletta \u00e8 esposto in prima persona plurale negli Atti degli Apostoli, quindi l'autore degli Atti \u00e8 un collaboratore di Paolo che prende parte al viaggio. Ci\u00f2 rende assai probabile che l'autore degli Atti sia proprio il discepolo lodato per il vangelo, dunque verosimilmente proprio Luca.\nUn'altra motivazione importante a favore di una datazione prima del 70 riguarda l'assenza, negli Atti degli apostoli, di eventi successivi al 62, come la morte di capi della Chiesa quali Paolo di Tarso e Giacomo il Maggiore o la persecuzione neroniana dell'inizio degli anni 60.\nSecondo il biblista francese Jean Carmignac, che analizz\u00f2 nelle lingue semitiche il problema sinottico, Luca avrebbe composto il Vangelo negli anni 50-53, servendosi di fonti precedenti redatte in ebraico o aramaico.\nLuogo di composizione.\nIn generale, si ritiene che Luca scriva la sua opera in una grande citt\u00e0 dell'area mediterranea, forse Roma. La tradizione comunque associa Luca ad Antiochia di Siria, e gli \"Atti\" confortano questo dato. Cesarea \u00e8 un altro dei luoghi proposti per la composizione di questo vangelo.\nLingua e stile.\nIl testo \u00e8 scritto in un greco colto e scorrevole e merita una certa attenzione anche come opera letteraria della grecit\u00e0. Nei primi due capitoli, relativa al \"vangelo dell'infanzia\", Luca usa una lingua molto vicina allo stile dei Settanta, mentre il resto dell'opera \u00e8 scritto nel greco della \"koin\u00e8\", la lingua comune usata a quel tempo nel Mediterraneo. Ci\u00f2 ha portato a ravvisare la presenza di semitismi nei primi due capitoli del vangelo, in genere atipici per Luca, tanto che secondo alcuni autori \"sembra esservi alla base un testo ebraico\".\nLuca aveva l'ambizione di trattare da storico la vita di Ges\u00f9: per questo riprende lingua e forme della storiografia antica. L'autore, tuttavia, \u00e8 pi\u00f9 un narratore che uno storico. Lo stile narrativo del vangelo si presenta pi\u00f9 elaborato di quello degli altri vangeli e rivela una ricerca compositiva sobria ed equilibrata. Per rendere pi\u00f9 scorrevole il racconto, Luca evita le semplici frase coordinate tipiche di Marco e ricorre spesso a brevi brani introduttivi e a un maggiore sviluppo delle conclusioni, sia per accentuare le espressioni di stupore che per esprimere lode a Dio. In generale, il greco \u00e8 molto fluido nella parte relativa ai racconti e ha un andamento pi\u00f9 ebraico quando riporta le parole di Ges\u00f9.\nFonti.\nLa maggior parte degli studiosi del Nuovo Testamento sono sostenitori dell'ipotesi delle due fonti, secondo la quale gli autori del \"Vangelo secondo Matteo\" e di \"Luca\" utilizzarono come fonti il \"Vangelo secondo Marco\" e una fonte, ipotetica, dei detti di Ges\u00f9, convenzionalmente chiamata fonte Q; questa situazione sarebbe consistente con la dichiarazione, fatta all'inizio del \"Vangelo secondo Luca\", che molti altri avevano gi\u00e0 scritto dei vangeli e che l'autore di \"Luca\" si bas\u00f2 su di essi nella composizione della sua opera. Inoltre \"Luca\" sembra inglobare brani cristiani primitivi, come il \"Magnificat\", in cui Maria loda Dio. Altri brani furono probabilmente aggiunti posteriormente; tale \u00e8 probabilmente il caso delle narrazioni della nativit\u00e0 di Ges\u00f9 contenute sia in \"Luca\" che in \"Matteo\"; \"Luca\" probabilmente iniziava con i versetti , un secondo prologo, anche se, nei primi due capitoli del vangelo, si \u00e8 sostenuto che Luca avrebbe potuto avere come fonte la stessa madre di Ges\u00f9.\nIl \"Vangelo secondo Marco\" \u00e8 pi\u00f9 conciso rispetto a \"Luca\" e \"Matteo\"; fornisce una cronologia di massima per gli altri due vangeli sinottici dal battesimo di Ges\u00f9 fino alla tomba vuota. L'autore di \"Luca\", per\u00f2, era un narratore pi\u00f9 abile e talvolta riarrangi\u00f2 gli eventi di \"Marco\" per migliorare la storia; ad esempio, secondo \"Marco\" Ges\u00f9 chiama i suoi primi discepoli prima di aver compiuto alcun miracolo, mentre in \"Luca\" la chiamata \u00e8 spostata in modo da avvenire dopo i primi miracoli.\nIl vangelo dei detti \"Q\" \u00e8 una fonte ipotetica, che sarebbe andata perduta: doveva contenere molti detti di Ges\u00f9 ma non aveva alcuna narrazione. Sia \"Luca\" che \"Matteo\" contengono questi detti, in aggiunta alla narrazione derivata da \"Marco\"; in particolare, secondo gli esegeti il \"Vangelo secondo Luca\" sarebbe pi\u00f9 fedele a \"Q\", sia nella precisione con cui i detti furono riprodotti sia nell'ordine di esposizione. Per di pi\u00f9, i detti di Ges\u00f9 pi\u00f9 difficili o straordinari provenienti da \"Q\" sono riportati fedelmente in \"Luca\", mentre in \"Matteo\" sono ammorbiditi; ad esempio in \"Luca\" Ges\u00f9 dice che i poveri sono beati, mentre in \"Matteo\" i beati sono i \"poveri in spirito\".\nSebbene la teoria delle due fonti sia quella dominante, esistono anche teorie alternative; ad esempio, Martin Hengel ha suggerito che \"Luca\" faccia uso di \"Matteo\", sebbene questa proposta sia controversa.\nDestinatari e finalit\u00e0.\nCome nel caso del \"Vangelo secondo Marco\", ma differentemente dal \"Vangelo secondo Matteo\", il \"Vangelo secondo Luca\" \u00e8 destinato ad ascoltatori gentili, cui garantisce che il cristianesimo \u00e8 una religione internazionale, non una setta esclusivamente ebraica. Le citazioni dall'Antico Testamento sono quindi rare. L'autore espone la propria materia ponendo in una luce positiva le autorit\u00e0 romane; ad esempio, la crocifissione di Ges\u00f9 \u00e8 attribuita agli ebrei, mentre il governatore romano Ponzio Pilato non trova nulla di male nell'operato del condannato.\nIl vangelo \u00e8 dedicato al patrono dell'autore, un certo Teofilo, il cui nome in greco significa \"amato da Dio\" o \"che ama Dio\", e potrebbe non essere un nome ma un termine generico per un cristiano. Il vangelo \u00e8 indirizzato ai cristiani o a coloro che gi\u00e0 conoscevano il cristianesimo, piuttosto che ad un lettore generico, in quanto all'inizio si dice che il vangelo \u00e8 stato scritto \u00abperch\u00e9 tu riconosca la certezza delle cose che ti sono state insegnate\u00bb. ().\nImprecisioni storico-geografiche.\nAlcuni autorevoli studiosi, anche cristiani, fanno rilevare come Luca non dimostri conoscenza storico-geografica della Palestina di cui scriveva e il teologo Raymond Brown - nel sottolineare le incongruenze storiche presentate da Luca per la Nascita di Ges\u00f9 in merito alla narrazione del censimento, che \"\u00e8 dubbia su quasi ogni punto, nonostante gli elaborati tentativi degli studiosi per difendere l'accuratezza lucana\" - rileva altres\u00ec che \"uno studio del Vangelo di Luca e degli Atti mostra che Luca aveva delle carenze come storico; per esempio in Atti 5:36 indica Gamaliele, a met\u00e0 degli anni '30, riferirsi col passato alla rivolta di Teuda che non si \u00e8 verificata fino ai '40, e poi Luca genera ulteriore confusione facendo riferire a Gamaliele della rivolta guidata da Giuda il Galileo (AD 6) come se venisse dopo la rivolta di Teuda!\"; anche in merito ai riti della purificazione tale teologo - cos\u00ec come anche un altro teologo cristiano, Rudolf Bultmann - osserva come Luca non sia stato storicamente corretto e conclude, in merito a tale purificazione, \"perch\u00e9 non ammettere semplicemente che Luca si confuse su questo punto, come nel censimento? Io ritengo tali inesattezze essere una prova del fatto che Luca non era cresciuto nell'ebraismo o in Palestina\". Anche geograficamente il Vangelo secondo Luca presenta delle lacune come ad esempio in , che riporta come Ges\u00f9 scendendo verso Gerusalemme (che \u00e8 in Giudea) attraversa prima la Samaria e poi la Galilea mentre invece si deve attraversare prima la Galilea e solo dopo la Samaria, oppure in , dove si descrive Nazaret situata su un monte mentre in realt\u00e0 \u00e8 in zona pianeggiante e con dislivelli di scarsa pendenza. Gli esegeti dell'interconfessionale Bibbia TOB sottolineano, in merito, come spesso l'autore del Vangelo secondo Luca dimostri una \"mancanza di familiarit\u00e0 con la geografia della Palestina e con diversi usi di questo paese\" e, nei resoconti sulla vita di Ges\u00f9, \"talvolta rivela una profonda indifferenza per la loro cronologia (4,16-30; 5,1-11; 24,51) o per la loro collocazione topografica (10,13-15; 13,34-35; 24,36-49)\".\nManoscritti.\nI pi\u00f9 antichi manoscritti del \"Vangelo secondo Luca\" sono tre ampii frammenti di papiro datati tra il tardo II e l'inizio del III secolo. Il formula_14 \u00e8 probabilmente il pi\u00f9 antico, risalendo alla fine del II secolo; contiene i brani , , , , . Il formula_175 risale al tardo II secolo/inizi del III secolo, e contiene , , e , oltre che alcuni brani del \"Vangelo secondo Giovanni\". Il formula_145, risalente alla met\u00e0 del III secolo, contiene ampie porzioni di tutti e quattro i vangeli canonici. Oltre a questi quattro papiri, ci sono altri sei papiri (formula_13, formula_17, formula_142, formula_169, formula_182 e formula_197), risalenti tra il III e l'VIII secolo, che presentano alcuni brevi brani di \"Luca\". Le copie pi\u00f9 antiche di \"Luca\" e degli \"Atti degli Apostoli\" risalgono ad un periodo successivo alla separazione delle due opere.\nIl \"Codex Sinaiticus\" e il \"Codex Vaticanus\" sono codici del IV secolo della Bibbia in greco, e sono i pi\u00f9 antichi a contenere \"Luca\". Il \"Codex Bezae\" \u00e8 un manoscritto del V o VI secolo del tipo testuale occidentale, che contiene \"Luca\" in greco e latino sulle due pagine opposte. Questo tipo testuale pare essere derivato dalla tradizione manoscritta principale, e differisce da questa in diversi punti. I versetti sono omessi solo dal \"Codex Bezae\" e da alcuni manoscritti in latino; quasi tutti gli altri manoscritti, inclusi il \"Sinaiticus\" e il \"Vaticanus\", riportano la lezione \"lunga\" di \"Luca\" 22,19-20; l'importanza di questa tradizione deriva dal fatto che il versetto 22,20, molto simile alla \"Prima lettera ai Corinzi\" , rappresenta l'unico sostegno presente nei vangeli per la dottrina della Nuova alleanza. I versetti sono presenti nei tipi testuali occidentali, ma sono omessi da diversi antichi manoscritti e sono dunque segnalati nelle traduzioni moderne.\nContenuto.\nIl Vangelo dal punto di vista narrativo \u00e8 pi\u00f9 approfondito rispetto agli altri tre: \u00e8 l'unico che riporta con molti dettagli gli avvenimenti che riguardano Maria, Giovanni e Giuseppe prima e durante la nascita di Ges\u00f9 ed \u00e8 il solo Vangelo che riporta l'unico episodio conosciuto che riguarda Ges\u00f9 prima che compisse trent'anni: la sua prima visita al Tempio di Gerusalemme. I primi capitoli del Vangelo secondo Luca sono infatti noti come il Vangelo dell'Infanzia.\nIl Vangelo dell'infanzia contiene, inoltre, tre preghiere: il \"Magnificat\", il \"Benedictus\" ed il \"Nunc dimittis\".\nAnche il corpo centrale del vangelo, in cui Luca narra del viaggio di Ges\u00f9 dalla Galilea a Gerusalemme , non trova riscontri negli altri vangeli.\nLuca dedica inoltre una particolare attenzione alle donne. La narrazione della nascita di Ges\u00f9 \u00e8, ad esempio, raccontata dal punto di vista di Maria e sono frequenti i ritratti di figure femminili come Marta, Maria e la Maddalena.\nTeologia.\nDal punto di vista dottrinale il Vangelo secondo Luca sottolinea, con dei racconti teologici dei segni, la misericordia, la dolcezza e la bont\u00e0 di Ges\u00f9.\nI temi ricorrenti del vangelo lucano sono infatti la condanna delle ricchezze, il valore della povert\u00e0 ed un richiamo continuo all'azione dello Spirito Santo, che trova ampio spazio anche negli Atti degli apostoli.\nAnche l'aspettativa escatologica, presente negli altri vangeli, in Luca assume connotati storici, nel senso che il tempo messianico della salvezza ed il Regno dei cieli trovano nella figura di Ges\u00f9 piena realizzazione."}
{"id": "269956", "revid": "1893", "url": "https://it.wikipedia.org/wiki?curid=269956", "title": "Giunta di Capitino", "text": ""}
{"id": "269959", "revid": "132266", "url": "https://it.wikipedia.org/wiki?curid=269959", "title": "Gru a cavaliere", "text": "La gru a cavaliere o carrello a cavaliere (in inglese: \"straddle carrier\"), \u00e8 una macchina operativa usata nei terminal intermodali che usano lo stoccaggio dei container posizionandoli in file dove l'apparecchiatura \u00e8 in grado di operare.\nI primi esemplari videro la luce negli anni sessanta in Germania e vennero in seguito migliorati tecnologicamente soprattutto in Svezia e Nuova Zelanda.\nViene anche definito \"accatastatore a portale\" ed \u00e8 dotato generalmente di otto ruote del diametro all'incirca di 130 cm. Per quanto riguarda il movimento \u00e8 provvisto di 2 motori in quelli di produzione finlandese e di uno, posizionato nella parte superiore, in quelli di produzione tedesca.\nLa macchina \u00e8 solitamente alta circa 13 m e larga 5 ed esegue le operazioni di aggancio e sgancio dei container per mezzo di un'unit\u00e0 annessa detta \"spreader\" azionato da comandi idraulici.\nPer operare il conduttore dello Straddle Carrier, situato in una cabina posizionata alla sommit\u00e0 (come ad esempio nelle gru) posiziona la macchina al di sopra del container da movimentare e lo aggancia dall'alto (seguendo in questo la teoria utilizzata anche dai carroponte) potendolo in questo modo trasferire ad esempio da un autocarro o da un carro ferroviario ad un altro mezzo di trasporto o ad un piazzale di stoccaggio. \u00c8 inoltre in grado di impilare l'uno sull'altro i container; la limitazione maggiore \u00e8 la necessit\u00e0 di uno spazio su ogni lato del container per consentire l'operativit\u00e0."}
{"id": "269964", "revid": "767487", "url": "https://it.wikipedia.org/wiki?curid=269964", "title": "Simon Gallup", "text": "Carriera musicale.\nLe prime band di Simon sono i Lockjaw, una punk band, e i Magspies, con cui pubblica dei singoli, rimanendo per\u00f2 sempre nel circuito londinese senza mai avere troppo successo.\nSi unisce ai Cure per la prima volta nel 1979, per rimpiazzare Michael Dempsey (in rotta con Robert Smith) al basso. Tra il 1979 ed il 1982 incide con la formazione gli album \"Seventeen Seconds\", \"Faith\", e \"Pornography\" alternandosi tra basso e (raramente) tastiere. Esempi di canzoni in cui Gallup \u00e8 alle tastiere sono \"At Night\", \"A Forest\", \"A Strange Day\".\nDurante il \"14 Explicit Moments Tour\" del 1982 alcuni avvenimenti fanno s\u00ec che Simon lasci la band. Tra questi se ne ricordano in particolare due: il primo riguarda una rissa avuta con Robert Smith in un nightclub di Strasburgo, che ha provocato la cancellazione dei concerti immediatamente successivi. Il secondo, probabilmente il pi\u00f9 grave, avvenne due settimane dopo, durante l'ultimo concerto del Pornography Tour, nell'Ancienne Belgique a Bruxelles: la band decise di suonare \"Forever\", una canzone inedita ma gi\u00e0 collaudata in diversi live. Questa volta, per\u00f2, decisero di scambiarsi gli strumenti: Simon suon\u00f2 la chitarra, Lol il basso e Robert la batteria. Alla voce vi era Gary Biddles, amico di Gallup e membro della crew dei Cure. Poco prima della fine della canzone, Biddles inizio a cantare \"Smith \u00e8 uno scemo, Tolhurst \u00e8 uno scemo, solo Simon vale qualcosa nella band! I Cure sono morti! (The Cure is dead)\". Smith si infuri\u00f2 talmente tanto da lanciare in testa a Biddles le sue bacchette, insultandolo.\nDopo la fuoriuscita dalla band, Simon fonda un nuovo gruppo, i Fools Dance (a cui si unir\u00e0 in seguito un altro ex-membro dei Cure, Matthieu Hartley), con cui pubblica due EP.\nNel 1985, superate le tensioni, Smith e Gallup tornano a collaborare assieme e Simon ritorna in pianta stabile bassista dei Cure.\nIl suo stile musicale, semplice ed essenzialmente new wave, con uso di effetti (quali chorus e flanger) e l'uso del plettro, ha contribuito a rendere riconoscibile il sound dei Cure rendendo Simon Gallup un membro della band molto amato e riconosciuto dai fan.\nVita privata.\nNasce nel Surrey da Bob e Peg Gallup, il pi\u00f9 giovane di sei fratelli: Stuart, David, Duncan, Monica e Ric. Quest'ultimo ha collaborato, a sua volta, con i Cure realizzando un cortometraggio animato (\"Carnage Visors\") proiettato prima delle esibizioni della band nel \"Picture Tour\" del 1981, la cui colonna sonora, composta ed eseguita dai Cure, fa parte della versione in cassetta dell'album \"Faith\".\n\u00c8 stato sposato con Carol Thompson, sorella del collega Porl Thompson, conosciuta durante la sua permanenza nei Magspies, da cui ha divorziato nel 1992. Da lei ha avuto due figli, Lily, nata nel 1992 e Eden, nato nel 1990. Si \u00e8 poi risposato con Sarah ed ora ha altre due figlie, Evangeline (2000) e Ismay (2007).\n\u00c8 stato il testimone di Robert Smith alle sue nozze, nel 1988, con Mary Poole."}
{"id": "269965", "revid": "767487", "url": "https://it.wikipedia.org/wiki?curid=269965", "title": "Gjallarhorn", "text": "Il Gjallarhorn \u00e8, nella mitologia norrena, un oggetto posseduto dal dio Heimdallr. Si tratta di un corno, come dice anche il suo nome, che significa appunto \"corno risonante\". \u00c8 tanto potente che il suo suono pu\u00f2 raggiungere tutti i mondi. Heimdallr lo user\u00e0 quando sar\u00e0 giunto il Ragnar\u01ebk, per chiamare gli dei alla battaglia finale.\nGjallarhorn e M\u00edmir.\nSnorri Sturluson, nell'Edda in prosa, riferisce anche che il Gjallarhorn \u00e8 adoperato dal gigante M\u00edmir per attingere alla sua fonte (M\u00edmisbrunnr), e ricavarne cos\u00ec la sapienza. \u00c8 tuttavia verosimile che quello di Snorri sia un errore, derivato da una sua libera interpretazione della \"V\u01eblusp\u00e1\". Qui si dice che nella sua fonte, ai piedi dell'albero cosmico Yggdrasill, M\u00edmir conserva lo \"hlj\u00f3\u00f0\" di Heimdallr, che usa per bere. Non \u00e8 chiaro cosa indica di preciso il termine, ma nella sua accezione pi\u00f9 comune, significa \"silenzio\", oppure \"suono\". \nSi pu\u00f2 dunque immaginare che si tratti di un attributo (forse l'orecchio?) di Heimdallr, che il dio ha ceduto al gigante ottenendo in cambio un udito sovrumano (diventando in grado di sentire persino l'erba crescere). Ci\u00f2 trova un parallelo in Odino: anch'egli, in cambio di una conoscenza superiore, ha ceduto un occhio a M\u00edmir; e anche l'occhio di Odino \u00e8 conservato nella fonte del gigante. Si pu\u00f2 quindi immaginare che Snorri abbia confuso quello che forse \u00e8 l'udito (\"hlj\u00f3\u00f0\") di Heimdallr con il Gjallarhorn."}
{"id": "269993", "revid": "224230", "url": "https://it.wikipedia.org/wiki?curid=269993", "title": "Khmer Rossi", "text": ""}
{"id": "269995", "revid": "1982", "url": "https://it.wikipedia.org/wiki?curid=269995", "title": "Siagrio", "text": "Biografia.\nDopo la morte del padre (464) e in seguito al collasso dell'Impero Romano d'Occidente ed alla conseguente perdita di controllo da parte di Ravenna della Gallia, Siagrio cre\u00f2 un regno \u2013 o secondo altri, rimase \"imprigionato\" in un'enclave rimasta romana \u2013 tra la Somme e la Loira, stretto tra il regno dei Visigoti e i territori dei Franchi.\nIl regno di Siagrio ebbe fine con la sconfitta contro il re dei Franchi Clodoveo I nella Battaglia di Soissons (486). Dopo la disfatta, Siagrio cerc\u00f2 rifugio a Tolosa presso il re dei Visigoti Alarico II, ma venne fatto prigioniero e consegnato a Clodoveo.\nSecondo quanto viene riferito da Gregorio di Tours, Siagrio mor\u00ec pugnalato nel 487.\nIl breve regno di Siagrio rappresent\u00f2 dunque l'ultimo tentativo di mantenere un governo gallo-romano in Gallia: non a caso, egli venne riconosciuto e/o chiamato \"Re dei Romani\" dagli invasori barbari Franchi."}
{"id": "269996", "revid": "1652635", "url": "https://it.wikipedia.org/wiki?curid=269996", "title": "Squirtle", "text": " \u00e8 un Pok\u00e9mon base della prima generazione di tipo Acqua. Il suo numero identificativo Pok\u00e9dex \u00e8 7. Nel contesto del franchise creato da Satoshi Tajiri, Squirtle si evolve in Wartortle al raggiungimento di uno specifico livello.\nIdeato dal team di designer della Game Freak, Squirtle fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" come uno dei Pok\u00e9mon iniziali che i giocatori possono scegliere per cominciare la loro avventura. Compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nL'allenatore Ash Ketchum possiede un esemplare del Pok\u00e9mon. Sia Vera che Gary Oak hanno ottenuto uno Squirtle dal Professor Oak. Nel manga \"Pok\u00e9mon Adventures\" il Pok\u00e9mon \u00e8 lo starter di Verde. Squirtle \u00e8 uno dei Pok\u00e9mon presenti nel videogioco \"Super Smash Bros. Brawl\".\nDescrizione.\nHa l'aspetto di una piccola tartaruga blu. Il suo corpo \u00e8 infatti protetto da una corazza, che alla nascita \u00e8 tenera e morbida, ma in seguito si indurisce, diventando elastica, cos\u00ec che i colpi gli rimbalzano contro. Se si sente minacciato si ritira all'intero del guscio e spruzza i suoi assalitori con getti d'acqua dalla bocca.\nSi evolve in Wartortle al raggiungimento di uno specifico livello.\nApparizioni.\nVideogioco.\nNei videogiochi \"Pok\u00e9mon Rosso\" e \"Blu\" e \"Pok\u00e9mon Rosso Fuoco\" e \"Verde Foglia\" \u00e8 uno dei tre Pok\u00e9mon iniziali. Se il giocatore sceglie Squirtle, il rivale sceglier\u00e0 Bulbasaur.\nNella versione \"Gialla\", Squirtle \u00e8 ottenibile nella citt\u00e0 di Aranciopoli, dopo aver sconfitto il capopalestra Lt. Surge. L'agente Jenny, che si trova nei pressi della palestra, doner\u00e0 il Pok\u00e9mon al protagonista dopo che questi ha ottenuto la Medaglia Tuono.\nSquirtle \u00e8 spesso consigliato agli allenatori a livello intermedio, poich\u00e9 \u00e8 avvantaggiato contro i Pok\u00e9mon di Brock (di tipo Roccia/Terra), ma non avvantaggiato contro i Pok\u00e9mon di tipo Acqua di Misty.\nNei videogiochi \"Pok\u00e9mon Oro HeartGold\" e \"Argento SoulSilver\" il protagonista potr\u00e0 riceverlo dal Professor Oak una volta sconfitto Rosso. In \"Pok\u00e9mon X\" e \"Y\" viene consegnato dal Professor Platan a Luminopoli.\nIn \"\" \u00e8 presente all'interno dell'Accademia dei Ranger (Ranger School). Squirtle \u00e8 inoltre uno dei tre Pok\u00e9mon del personaggio Allenatore di Pok\u00e9mon nel videogioco \"Super Smash Bros. Brawl\" per Nintendo Wii insieme a Ivysaur e Charizard.\nNei titoli ambientati nella regione di Kanto lo strumento ha le sembianze del Pok\u00e9mon.\nAnime.\nSquirtle appare per la prima volta nel corso dell'episodio \"Una squadra scatenata\" (\"Here Comes the Squirtle Squad\"). In questo episodio alcuni esemplari del Pok\u00e9mon formano, nelle vicinanze di Vermilion City, una banda di teppisti. Quando scoppia un incendio in citt\u00e0, questi Squirtle, con l'aiuto di Ash Ketchum, contribuiscono ad estinguere il fuoco. Al termine dell'episodio, la banda entra a far parte del corpo dei pompieri cittadino e il loro leader decide di seguire Ash.\nIn \"Un nuovo obiettivo\" (\"The Right Place and the Right Mime\") Vera ottiene uno Squirtle dal Professor Oak. Questo Pok\u00e9mon si evolver\u00e0 successivamente in Wartortle. Nell'episodio \"Il torneo della vittoria (prima parte)\" (\"The Ties That Bind\") si scopre che il Pok\u00e9mon iniziale di Gary Oak era Squirtle, successivamente diventato un Blastoise. Anche lo starter dell'allenatore Tierno, ricevuto dal professor Platan nell'episodio \"L'estate delle scoperte!\" (\"Summer of Discovery!\"), \u00e8 un esemplare d Squirtle, in seguito evolutosi in Wartortle e in Blastoise.\nManga.\nNel manga \"Pok\u00e9mon Adventures\" Verde inizia la sua avventura con uno Squirtle rubato al Professor Oak."}
{"id": "269999", "revid": "1543377", "url": "https://it.wikipedia.org/wiki?curid=269999", "title": "Spinore", "text": "In matematica e fisica, in particolare nella teoria dei gruppi ortogonali, uno spinore \u00e8 un elemento di uno spazio vettoriale complesso introdotto per estendere il concetto di vettore. Gli spinori sono necessari dal momento che la struttura del gruppo delle rotazioni in un certo numero di dimensioni richiede ulteriori dimensioni per essere definita. Pi\u00f9 precisamente, gli spinori sono oggetti geometrici costruiti da vettori dotati di una forma quadratica, come lo spazio euclideo o lo spaziotempo di Minkowski, attraverso una procedura algebrica, l'algebra di Clifford, o una procedura di quantizzazione. Una data forma quadratica pu\u00f2 supportare diversi tipi di spinori.\nClassicamente, lo spinore a due componenti \u00e8 usato per descrivere lo spin dell'elettrone non relativistico dello spazio tridimensionale ordinario, ed attraverso l'equazione di Dirac, lo spinore di Dirac \u00e8 utile nella descrizione matematica dello stato quantico dell'elettrone relativistico definito sullo spaziotempo di Minkowski. Nella teoria quantistica dei campi, lo spinore descrive lo stato di un sistema relativistico di pi\u00f9 particelle.\nIn matematica, in particolare nella geometria differenziale, lo spinore ha varie applicazioni alla topologia algebrica e differenziale, geometria simplettica, teoria di gauge e variet\u00e0 algebriche. Da un punto di vista algebrico, lo spinore \u00e8 la rappresentazione della trasformazione ortogonale infinitesima che non pu\u00f2 essere costruita a partire dalla rappresentazione della rotazione.\nStoria.\nLo spinore fu scoperto da \u00c9lie Cartan nel 1913, la parola \"spinore\" fu coniata da Paul Ehrenfest nel suo lavoro sulla fisica quantistica. Gli spinori furono introdotti nella fisica matematica da Wolfgang Pauli nel 1927, con l'introduzione delle matrici di spin. L'anno seguente, Paul Dirac scopr\u00ec la teoria relativistica dello spin elettronico, mostrando la connessione tra spinori e il gruppo di Lorentz. Storicamente importanti risultano i lavori di Van der Waerden e del matematico statunitense Veblen.\nA partire dal 1930, Paul Dirac, Piet Hein e altri al Niels Bohr Institute crearono giochi come il tangloids per insegnare il calcolo degli spinori.\nIntroduzione.\nNella geometria classica, rotazioni e riflessioni agiscono sui vettori dello spazio. In un certo senso, rotazioni e riflessioni contengono per\u00f2 informazioni geometriche \"pi\u00f9 fini\" di quelle che possono essere espresse attraverso le loro azioni su un vettore: lo spinore \u00e8 un oggetto costruito per inglobare dettagliatamente tale geometria.\nCi sono sostanzialmente due strutture per visualizzare la nozione di spinore: la prima \u00e8 la teoria delle rappresentazioni, nella quale si conosce a priori che vi sono certe rappresentazioni dell'algebra di Lie dei gruppi ortogonali che non possono essere formate dalle usuali costruzioni tensoriali. Tali rappresentazioni \"mancanti\" sono dette \"rappresentazioni di spin\", ed i loro costituenti sono appunto gli spinori. In quest'ottica uno spinore appartiene alla rappresentazione del rivestimento del gruppo di rotazione , o pi\u00f9 generalmente al gruppo su spazi con segnatura (p,q).\nIl gruppo di Lie, ricoprente , di questo rivestimento a due fogli si denota con , e si dice \"gruppo di spin\". Tutte le propriet\u00e0 degli spinori e le loro applicazioni sono definiti grazie a tale gruppo.\nLa seconda struttura \u00e8 di tipo geometrico: \u00e8 possibile costruire esplicitamente uno spinore, e quindi esaminare come esso si comporta sotto l'azione del gruppo di Lie relativo. Quest'ultimo approccio ha il vantaggio di fornire una concreta ed elementare descrizione di cosa sia lo spinore, anche se diventa scomodo quando entrano in gioco propriet\u00e0 pi\u00f9 complesse.\nDefinizione formale.\nSi consideri l'epimorfismo (omomorfismo suriettivo) formula_1 (definente un rivestimento a due fogli ) e una rappresentazione del gruppo ricoprente formula_2 su uno spazio vettoriale (complesso) formula_3, cio\u00e8 formula_4 dove U(W) denota il gruppo degli operatori unitari che agisce su uno spazio di Hilbert W.\nUn elemento dello spazio vettoriale formula_3 si dice spinore.\nSpinori ed algebre di Clifford.\nSia uno spazio Rn, e si consideri l'algebra di Clifford costruita su questo spazio (a sua volta uno spazio 2n dimensionale), allora gli spinori possono essere considerati come i vettori su cui operano gli elementi dell'algebra di Clifford, essendo questi ultimi rappresentati come matrici."}
{"id": "270004", "revid": "125470214", "url": "https://it.wikipedia.org/wiki?curid=270004", "title": "Passaparola (programma televisivo)", "text": "Passaparola \u00e8 stato un gioco televisivo italiano, andato in onda su Canale 5 nella fascia preserale dal luned\u00ec al sabato, dall'11 gennaio 1999 al 27 gennaio 2008 e condotto da Gerry Scotti (a parte un periodo, dal 1\u00ba marzo al 26 giugno 1999, in cui il ruolo di presentatore fu affidato a Claudio Lippi, a causa dell'impegno di Gerry Scotti a \"Striscia la notizia\").\nLa formula e la storia.\nLa prima edizione \u00e8 andata in onda l'11 gennaio 1999 alle 18:35 su Canale 5 ed \u00e8 terminata il 31 luglio dello stesso anno.\n\u00c8 un programma basato fondamentalmente sulla conoscenza delle parole della lingua italiana e sulla cultura generale. Tutte le edizioni sono state realizzate nello studio 10 del Centro di produzione Mediaset di Cologno Monzese fatta eccezione per l'edizione 2007-2008 trasmessa dallo studio 14.\nIl confronto tra i due concorrenti avveniva a squadre, ognuna composta da tre persone di cui due personaggi famosi (alla prima puntata parteciparono Lorella Cuccarini e Pippo Franco per la squadra rossa e Sandra Mondaini ed Amadeus per quella blu).\nI concorrenti erano infatti accompagnati nel loro percorso da alcuni personaggi dello spettacolo, dello sport o altro, fino all'ultimo gioco. Nella prima fase del quiz i concorrenti dovevano disputare e superare varie prove (moltissimi i giochi alternatisi, l'unico rimasto invariato fino alla penultima serie fu quello delle \"parole impossibili\") allo scopo di accumulare tempo (espresso in secondi) utile per affrontare la prova finale, la cosiddetta \"ruota delle lettere\", dove per ogni concorrente erano disposte lungo un percorso circolare 21 domande a cui si rispondeva con un singolo termine, aventi come iniziale della risposta le lettere dell'intero alfabeto. Si trattava quindi di un percorso contro il tempo dalla A alla Z nel tentativo di completare il numero pi\u00f9 alto di risposte per diventare campione e tornare nella puntata successiva per poi, magari, completare l'intera ruota e vincere l'ambitissimo montepremi, cosa successa molto raramente proprio a causa della difficolt\u00e0 insita in questo gioco-chiave per l'intera trasmissione.\nIl primo concorrente nella storia del programma a concludere la ruota finale fu Stefano Ciorba nella prima edizione del febbraio 1999.\nIl 6 settembre 2004 Passaparola divent\u00f2 un torneo di sedici giocatori che si affrontavano a coppie: una prima serie di partite riduceva il numero dei concorrenti a otto, quindi le coppie si affrontavano in partite di andata e ritorno fino alla finale che incoronava il campione, che partecipava poi anche al torneo successivo.\nLa concorrente Paola Dassori di Voghera vinse i due primi tornei, raggiunse le semifinali nel terzo ed i quarti di finale nel torneo conclusivo del 25 dicembre dello stesso anno, detto \"Torneo di Natale\", al quale venivano invitati i campioni del passato.\nIl 12 settembre 2005 Passaparola cambi\u00f2 formula. Nella prima fase della trasmissione si determinava lo sfidante tra 90 persone di cui 5 \"teste di serie\" con un meccanismo ad imbuto che prevedeva domande con due opzioni di risposta, tre opzioni e quella finale in cui su sei opzioni due erano corrette e chi sbagliava veniva eliminato, poi, i sei finalisti che potevano essere uno dei 5 \"uomini d'oro\" o una persona del pubblico dovevano rispondere a una determinata domanda la cui risposta iniziava con una lettera in cui se davano la risposta corretta proseguivano e se sbagliavano o rispondevano fuori tempo (3 secondi per rispondere) venivano eliminati (la \"mano lesta\", in cui vi erano anche ospiti famosi). Il concorrente che rimaneva superstite tra i sei finalisti andava a sfidare il campione in carica. Nella fase finale, lo sfidante e il campione in carica si affrontano nella consueta prova della ruota, che per\u00f2 prevede una \"prova d'appello\" di 30 secondi, cio\u00e8 la possibilit\u00e0 di ritornare su alcune parole che risultavano mancanti dopo un giro normale o correggere le domande a cui si \u00e8 data una risposta sbagliata. Chi indovinava pi\u00f9 parole diveniva campione; qualora se ne indovinino un certo numero o tutte si vincono dei premi e si diventa campioni in carica. In caso di pareggio tra sfidante e campione, anche dopo la \"prova d'appello\" vinceva sempre il campione. La formula si \u00e8 spesso rivelata difficile da completare ed una sola persona di una certa fama \u00e8 arrivata a sfidare il campione in carica di quella puntata (Fabio Betto), la giornalista Lucia Blini di Italia 1.\nIl game show si concluse il 7 gennaio 2006 con la finale tra Ferdinando Sallustio e Roberto Mariani: arriv\u00f2 per loro il momento dello \"Spareggio\", dal momento che avevano indovinato tutti 19 risposte nello stesso tempo (avanzarono a entrambi 3 secondi). Poich\u00e9 alla fine della prima busta dello spareggio la situazione era ancora di parit\u00e0, il conduttore Gerry Scotti prese una decisione: dato che al vincitore sarebbero andati 50.000 euro e al perdente 10.000, il premio venne equamente diviso tra i due campioni (30.000 a testa).\nPassaparola torn\u00f2 in TV il 16 dicembre 2007 nella fascia oraria dell'access prime time (dalle 20:40 alle 21:30) e vide anche il ritorno del campione Ferdinando Sallustio dopo quasi due anni.\nIl 13 gennaio 2008 Sallustio venne sconfitto da Fabio Paesani, avvocato di Rimini, e termin\u00f2 cos\u00ec il suo primato di presenze nel programma (ben 115). Questa edizione si concluse il 27 gennaio con l'ultima puntata del programma.\nNel corso delle otto edizioni preserali della trasmissione hanno giocato anche molti altri personaggi dello spettacolo, come Giobbe Covatta, Cristina D'Avena, Giorgio Ginex, Rosanna Vaudetti, Matilde Brandi, Franco Oppini, Gigi Marzullo, Daniela Goggi, Bruno Lauzi, Luisa Corna, Sandra Milo, Evaristo Beccalossi, Peppe Quintale, Lunetta Savino, Franco Fasano, Ambra Angiolini, Marco Balestri, Cristina Parodi, Tiberio Timperi, Enzo Iacchetti, Guido Nicheli, Leo Gullotta, Natasha Stefanenko, Elisabetta Canalis, Alvin, Paolo Bonolis, Luca Laurenti, Claudio Lippi, Simona Izzo, Stefano Masciarelli, Daniele Piombi, Fiordaliso, Antonio Zequila, Beppe Braida, Flavia Vento, Pierluigi Collina, Roberta Capua, Marco Liorni, Jerry Cal\u00e0, Federica Moro, Stefania Orlando, Laura Freddi, Paolo Calissano, Alba Parietti, Luciano Rispoli, Alessandro Cecchi Paone, Michele Mirabella, Daniele Bossari, Elenoire Casalegno, Adriana Volpe, Maurizio Mosca, Paola Barale, Lucia Blini, Enrica Bonaccorti, Ramona Badescu, Ric e Gian, Barbara D'Urso, Natalia Estrada, Gene Gnocchi, Simona Ventura, Idris, Rita Forte,Mario Giuliacci, Valentina Vezzali, Cesare Bocci, Marta Flavi, Max Tortora,Barbara Chiappini, Francesca Barberini, Maddalena Corvaglia, Gigi Rizzi, Fedro Francioni del GF 3, Walter Nudo, Fabio Mazzari, Edoardo Velo, Vittoria Puccini, Walter Zenga, Paola Quattrini, Mascia Ferri del GF 2, Beppe Convertini, Alessandra Canale, Antonio Cabrini e Iva Zanicchi.\nLa sigla.\nLa prima sigla, usata dall'11 gennaio 1999 al 25 dicembre 2004 con il titolo di \"Ullall\u00e0\" (il cui testo \u00e8 di Alvise Borghi, Riccardo Di Stefano e Flavio Andreini e la musica \u00e8 di Danilo Aielli e Maurizio Perfetto), \u00e8 interpretata da Maria Dal Rovere con le letterine e coreografata da Brian Bullard.\nAnche la seconda sigla, usata dal 12 settembre 2005 al 7 gennaio 2006 con il titolo di \"Stasera tocca a te\" (i cui autori sono ancora una volta Alvise Borghi, Riccardo Di Stefano, Flavio Andreini, Danilo Aielli e Maurizio Perfetto), \u00e8 interpretata dalla cantante con le letterine e coreografata da Sonja Zacchetti.\nLe prove.\nParoliere musicale.\nIn questo gioco il concorrente deve completare il titolo di una canzone datagli dai suoi compagni, vince chi ne ha indovinate di pi\u00f9. (es. io me ne... di Claudio Baglioni, il concorrente deve dire ANDREI)\nParole in gabbia.\nIn questo gioco tutte le definizioni da indovinare avevano un elemento uguale come il prefisso o il suffisso (es. le risposte finiscono tutte con ...OLA, \"Ci vanno i bambini dal luned\u00ec al venerd\u00ec\" e la risposta \u00e8 \"SCUOLA\").\nPromossi o bocciati.\nIn questo gioco, i concorrenti di una squadra dovevano riuscire a rispondere correttamente a 12 domande con due opzioni di risposta. Potevano commettere solamente un errore, perch\u00e9 al secondo si veniva \"bocciati\" (appariva una scritta \"BOCCIATO\" nera sull'immagine del viso del concorrente) e non si poteva pi\u00f9 partecipare al round. Pi\u00f9 giocatori rimanevano \"promossi\" pi\u00f9 punti prendeva la squadra.\nLe \"Parole Impossibili\".\nIn questo round ai giocatori venivano mostrate 8 parole piuttosto complesse e assai poco usate nella lingua italiana, ma comunque presenti nel vocabolario; il loro compito era quello di abbinare il significato (dato dal presentatore man mano che si indovinava) alla parola esatta (es. \"CALABRACHE\" doveva essere associato alla definizione \"Gioco di carte\") in 60 secondi. Se s'indovinava si andava avanti, se si sbagliava si ricominciava da capo.\nLa squadra che riusciva ad indovinare tutte le otto parole portava in cassa moltissimi punti.\nLa ruota finale.\nIn questo gioco finale, i concorrenti dopo aver indossato delle cuffie, dovevano indovinare 21 definizioni dalla A alla Z con la possibilit\u00e0 di passare nel caso essi non sapessero la risposta, nel tempo che hanno conquistato nel corso della puntata. Se il giocatore, al termine del tempo, avr\u00e0 indovinato tutte e 21 le risposte avrebbe vinto il jackpot della puntata, altrimenti, vinceva un premio di consolazione se aveva superato dei livelli intermedi. Inoltre, colui che avr\u00e0 indovinato il maggior numero di risposte veniva decretato campione e tornava di diritto nella puntata successiva. In caso di parit\u00e0, venivano contati i secondi avanzati oppure se tutti e due i giocatori avevano finito il tempo, venivano fatte delle domande di spareggio dove al primo errore, veniva decretato campione l'avversario.\nCast.\nLa trasmissione \u00e8 stata condotta da Gerry Scotti sin dalla prima edizione del 1999, nella quale, per\u00f2, il conduttore si alternava con Claudio Lippi. Dalla prima e fino all'edizione 2001-2002 Scotti \u00e8 stato affiancato dall'ex velina Alessia Mancini.\nLe letterine sono state una delle chiavi del grande successo di Passaparola. Si trattava di ragazze che avevano il compito di allietare le varie parti del programma, dalla presentazione dei giochi agli stacchetti ballati.\nMaria Dal Rovere, cantante ed attuale direttrice del Coro Arcobaleno di Caorle, ha cantato la sigla iniziale e finale, pur non facendo parte delle letterine.\n\u00c8 da segnalare che oltre alle letterine, nelle prime due edizioni erano presenti anche due ragazzi, i \"letterini\" (Marco Floris e Stefano Pelagatti), che avevano il ruolo di segnapunti (Floris per la squadra blu e Pelagatti per la squadra rossa), mentre nella terza edizione tale compito \u00e8 stato svolto da altre due ragazze, Florina Miu per la squadra rossa e Iuliana Ierugan per la squadra blu; le due erano chiamate \"letterone\" (per via dell'altezza e delle forme pi\u00f9 prorompenti rispetto alle altre ragazze); a partire dalla quarta edizione il ruolo di segnapunti \u00e8 stato affidato anch'esso alle letterine.\nOspite fisso della trasmissione era il pupazzo Ullall\u00e0, che ha preso il nome dal titolo della sigla della trasmissione, animato dal Gruppo 80 con la voce di Debora Magnaghi. Ci furono pure due edizioni estive: nel 2002 con \"Il meglio di Passaparola\" e nel 2003 con \"Passaparola Estate\".\nUn ruolo particolare lo ha avuto il \"Gadano\", un personaggio misterioso che non si \u00e8 mai mostrato fisicamente ma ha attirato grandi simpatie con il suo strano accento genovese/napoletano, con il modo di porgere i suoi indovinelli agli ospiti famosi stando nascosto prima in un libro e poi in una casa da cui spuntava solo una mano verde e, in alcune edizioni, con il riservare delle brutte sorprese in caso di errore nella risposta. Inizialmente il personaggio era chiamato \"Gadano nano\", poi il nome venne cambiato dopo alcune settimane.\nFondamentale il supporto della band, capitanata dal maestro Luca Orioli, che suonava e cantava dal vivo tutti gli stacchetti e tutti i brani utilizzati per i giochi musicali (tra i musicisti ricordiamo Fabio Coppini, mentre tra i tanti cantanti che si sono alternati ricordiamo Sara Bernabini, nota in seguito per aver cantato con Giorgio Vanni la sigla di \"Keroro\").\nInfine vanno menzionati i due giudici: il loro protagonismo e inimmaginabile successo nel programma si deve a Gerry Scotti che li fece diventare popolari coinvolgendoli continuamente nei commenti ai giochi e prendendoli bonariamente in giro. Il successo ottenuto li ha spinti anche a scrivere degli \"stupidari di Passaparola\", ovvero raccolte delle stupidaggini uscite dalla bocca di personaggi famosi durante le migliaia di giochi registrati per la trasmissione.\nGiudici di gara.\nDall'11 gennaio 1999 al 27 gennaio 2008 i giudici di gara sono sempre stati Alvise Borghi e Riccardo Di Stefano. Saltuariamente nei periodi 10 settembre 2001-15 giugno 2002, 9 settembre 2002-28 giugno 2003, 29 settembre 2003-5 giugno 2004, lo stesso Borghi per motivi personali o impegni familiari fu sostituito dai \"Supplenti\" Francesco Leoni, Davide Cottini e Filippo Cipriano.\nAscolti.\nI risultati migliori si ebbero nell'annata 2000-2001 (11 settembre 2000-4 agosto 2001) con oltre 5 milioni di telespettatori di media per uno share del 29% (dati Auditel).\nLe edizioni successive videro un calo progressivo. Da allora, Canale 5 decise di alternare sempre pi\u00f9 spesso la trasmissione di \"Passaparola\" con quella di \"Chi vuol essere milionario?\" fino alla chiusura definitiva del primo, il 7 gennaio 2006. \nEsportazione del format.\n\"Passaparola\" \u00e8 una trasmissione televisiva italiana tratta dal format britannico \"The Alphabet Game\", trasmesso nel biennio 1996\u20131997 su BBC One. L'adattamento italiano venne realizzato da Luca Giberna.\nDal 10 luglio 2000 al 2006 e dal 13 maggio 2020 il programma viene trasmesso su Antena 3 in Spagna con il nome di \"Pasapalabra\", mentre \u00e8 stato trasmesso su Telecinco dal 2007 fino al 1\u00ba ottobre 2019; \u00e8 andato in onda anche in Francia dal 31 agosto 2009 al 30 giugno 2011 su France 2 con il titolo di \"En toutes lettres\". Il programma, inoltre, \u00e8 andato in onda anche in Turchia prima su Star TV dal 14 ottobre 2002 all'11 novembre 2005, e successivamente dal 14 maggio 2010 al 30 gennaio 2011 seguendo la versione francese. In precedenza, esso \u00e8 stato trasmesso sulla rete Kanal 1 in fascia preserale dal 3 luglio 2006 al 14 marzo 2008, e portava lo stesso titolo della versione italiana.\nTale format \u00e8 stato esportato anche in Portogallo, Colombia, Cile, Argentina e Germania.\nLetterine di Passaparola.\nCaterina Murino (poi sostituita da Alessia Fabiani), Alessandra Epis, Deborah Gallo, Elisa Triani, Giulia Montanarini e Luisella Tuttavilla\nAlessia Fabiani, Benedetta Massola, Daniela Bello, Elisa Triani, Kimberly Greene e Vincenza Cacace\nAlessia Fabiani, Benedetta Massola, Cristina Cellai, Daniela Bello, Silvia Toffanin e Vincenza Cacace\nAlessia Fabiani, Alessia Ventura, Daniela Bello, Ilary Blasi, Ludmilla Rad\u010denko e Silvia Toffanin\nAlessia Ventura, Cosmanna Ardillo, Federica Villani, Francesca Lodo, Ilary Blasi e Morena Salvino\nCaroline Eyrolle, Chiara Cucconi, Delia Degli Innocenti, Giulia Fogliani, Michela Coppa e Vanessa Villafane\nAnna Gigli Molinari, Caroline Eyrolle, Isabella Uminska, Michela Coppa e Sara Zanier\nAnna Gigli Molinari, Elena Doronina e Bianca Sommaruga\nLetterini di Passaparola.\nMarco Floris e Stefano Pelagatti\nLetterone di Passaparola.\nFlorina Miu e Iuliana Ierugan"}
{"id": "270010", "revid": "2194416", "url": "https://it.wikipedia.org/wiki?curid=270010", "title": "Sega Master System", "text": "Il , in Giappone , \u00e8 una console per videogiochi a 8 bit basata su cartucce e distribuita in Giappone a partire nel 1985 e nel resto del mondo a partire dal 1987, sino al 1996.\nDiretto successore del SG-1000, \u00e8 stato lanciato sul mercato per competere con il Famicom prodotto da Nintendo. Della console sono state vendute 13 milioni di unit\u00e0, contro le oltre 60 milioni del concorrente. Il Master System \u00e8 considerato una delle piattaforme pi\u00f9 longeve soprattutto per via della sua popolarit\u00e0 in Brasile, qui commercializzato anche dopo i primi anni 2000.\nStoria.\nIl Mark III e la diffusione in Giappone.\nNell'ottobre 1985 SEGA mise in commercio in Giappone il \"Sega Mark III\" per competere con la console Nintendo, distribuita nello stesso periodo nel mercato statunitense con il nome di Nintendo Entertainment System. La piattaforma era simile nell'aspetto al SG-1000 II ma presentava alcune migliorie hardware in particolare per il reparto grafico e per quanto riguarda il sonoro. Era inoltre l'unica console della linea dotata di una copertura che preveniva l'accumulo di polvere in corrispondenza dello slot per le cartucce. Il Mark III, venduto al prezzo di lancio di yen, non fu un successo commerciale. A un anno dalla introduzione della piattaforma ne furono vendute 1 milione di copie.\nLa commercializzazione nel mondo.\nIl Mark III venne poi ridisegnato per essere venduto al di fuori del Giappone con il nome di \"Sega Master System\". Sebbene la piattaforma presentasse evidenti modifiche estetiche, in particolare per quanto riguarda la forma e il colore, le specifiche hardware erano identiche, ed era venduta con il gioco \"Hang-On\" e \"Safari Hunt\"; quest'ultimo nella versione che includeva una pistola ottica denominata \"Light Phaser\". Inoltre tale versione aveva anche una uscita S-Video; nel 1987 una nuova versione della console venne distribuita in Giappone: oltre all'aggiunta del FM Sound Unit (opzionale nel Mark III) dotato di un chip sonoro Yamaha YM2413, prevedeva il Rapid Fire Unit e gli occhiali 3D, venduti in Occidente come accessori esterni.\nPer garantire la retrocompatibilit\u00e0 con i videogiochi per SG-1000 la prima versione del Mark III e il Sega Master System prevedevano uno slot per le Sega Card; alcuni dei videogiochi per la console, tra cui \"Ghost House\", \"My Hero\" e \"Super Tennis\", sono stati prodotti in questo formato mentre le cartucce da del Master System distribuite in Europa e in America sono fisicamente differenti da quelle utilizzate dal Mark III.\nIn Italia il Sega Master System fu distribuito da Giochi Preziosi e pubblicizzato da diversi testimonial celebri tra cui Jerry Cal\u00e0 e Walter Zenga, dopo un tentativo di commercializzarlo da parte della milanese NBC Italia. Negli Stati Uniti d'America la console fu pubblicamente apprezzata dai critici e conduttori televisivi Gene Siskel e Roger Ebert. \nAl fine di contrastare il grandissimo successo che il Nintendo Entertainment System ebbe negli USA, nel 1988 Sega strinse un accordo con Tonka per provare a migliorare le vendite del Master System. L'ultimo gioco giapponese presentato per la console fu \"Bomber Raid\" che usc\u00ec il 4 febbraio 1989.\nIl Sega Master System II.\nLa console non riusc\u00ec tuttavia ad avere successo sul concorrente NES (si stimava che in quel periodo che per ogni console SEGA venduta, la Nintendo riuscisse a vendere sedici NES) e lo scarso interesse della Nintendo nel mercato europeo, spinse SEGA a riacquistare i diritti di distribuzione da Tonka e produrre nel 1990 una nuova versione della console dal design pi\u00f9 moderno, denominata \"Sega Master System II\", rimuovendo alcune funzionalit\u00e0, come l'uscita S-Video e lo slot per le \"Sega Card\" al fine di ridurre i costi di produzione; ma al contrario della versione precedente aveva come gioco integrato \"Alex Kidd in Miracle World\" o, successivamente, \"Sonic the Hedgehog\".\nLa dismissione e il successo postumo in Brasile.\nIntanto l'hardware del Sega Master System venne utilizzato per la realizzazione nel 1990 del Game Gear, una console portatile che doveva competere con il Game Boy, prodotto da Nintendo l'anno precedente. Nonostante la presenza di uno schermo LCD a colori e la possibilit\u00e0 di giocare i videogiochi del Master System tramite apposita periferica, anche il Game Gear non riscosse lo stesso successo della console rivale. La console fu dismessa solo nel 1996 in seguito al lancio del Sega Saturn.\nTuttavia in Brasile la console ebbe maggior successo rispetto allo stesso mercato europeo, grazie all'accordo stretto con Tectoy. Durante gli anni 1990 l'azienda sudamericana ha prodotto ulteriori versioni della piattaforma come il \"Master System Compact\" e il \"Master System Super Compact\", oltre ad occuparsi della localizzazione di molti giochi in lingua portoghese, in alcuni casi sostituendo i protagonisti con personaggi pi\u00f9 noti nel paese. Oltre a varie conversioni di titoli per Game Gear adattati per l'hardware della console, nel 1997 venne prodotta anche una versione di \"Street Fighter II\", ispirata ai giochi della serie \"Street Fighter\" prodotti per Sega Mega Drive. La console venne commercializzata nel Paese sudamericano anche nel corso degli anni 2000; nel 2008 Tectoy ha distribuito una versione della console denominata Master System III.\nVideogiochi.\nTra i pi\u00f9 celebri videogiochi per Sega Master System figurano originali come \"Phantasy Star\" e \"\", conversioni fedeli di alcuni titoli arcade della stessa SEGA come \"After Burner\", \"Out Run\" e \"Space Harrier\", e i videogiochi con protagonista Alex Kidd, mascotte della societ\u00e0 giapponese. Oltre ai giochi pubblicati da SEGA, una dozzina di software house di terze parti, tra cui Activision, Acclaim, Codemasters, Image Works, Tengen e U.S. Gold, hanno prodotto titoli per il Sega Master System. L'intero catalogo di videogiochi era composto da oltre 300 titoli, alcuni dei quali sono stati successivamente distribuiti in emulazione per Wii tramite Virtual Console.\nAllGame cit\u00f2 tra i migliori giochi per il sistema ', \"Phantasy Star\", ', \"Golden Axe Warrior\", \"Rampage\" e \"R-Type\"; tra i migliori usciti su Sega Card cita \"Spy vs. Spy\" e \"Trans-Bot\", tra i migliori per pistola ottica Sega Light Phaser cita \"Safari Hunt\" e \"Rescue Mission\".\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per Master System sono \"Psycho Fox\", \"Alex Kidd in Miracle World\", \"Operation Wolf\", \"California Games\", \"R-Type\", \"Baku Baku Animal\", ', \"Prince of Persia\", \"Sonic the Hedgehog\", \"Phantasy Star\". In una selezione successiva, basata sul sondaggio dei lettori, oltre ai gi\u00e0 citati vennero nominati anche \"Shinobi\", \"Castle of Illusion Starring Mickey Mouse\", \"Wonder Boy in Monster Land\", \"Fantasy Zone\", \"Out Run\", \"Alex Kidd in Shinobi World\", \"Wonder Boy\", \"The Ninja\", \"Double Dragon\", \"Enduro Racer\", \"Ninja Gaiden\", \"Asterix\", \"Secret Commando\", \"Choplifter\", ', \"Master of Darkness\", \"Bubble Bobble\"."}
{"id": "270014", "revid": "751106", "url": "https://it.wikipedia.org/wiki?curid=270014", "title": "Chimica analitica qualitativa", "text": "La chimica analitica qualitativa \u00e8 quella parte di chimica analitica dedicata all'identificazione delle sostanze presenti in un campione. \u00c8 considerata propedeutica alla chimica analitica quantitativa che invece si occupa di stabilire la concentrazione delle specie identificate presenti in un campione.\nPoich\u00e9 ogni sostanza presenta composizione e caratteristiche strutturali proprie, \u00e8 possibile mettere a punto metodi appositi per poterla identificare. Tali metodi possono essere basati sulle caratteristiche fisiche della sostanza e quindi avvalersi di tecniche di spettroscopia (spettrometria di massa, spettrofotometria infrarossa, saggio alla fiamma, etc.) oppure basarsi sulle caratteristiche chimiche della sostanza facendola reagire con opportuni composti e valutandone il comportamento (titolazione, precipitazione, saggi a umido, etc.)."}
{"id": "270017", "revid": "767487", "url": "https://it.wikipedia.org/wiki?curid=270017", "title": "Station to Station", "text": "Station to Station \u00e8 il decimo album del cantante britannico David Bowie, pubblicato nel 1976 per l'etichetta RCA.\nCon il suo mischiare funk e krautrock, ballate romantiche ed occultismo, \"Station to Station\" \u00e8 stato descritto contemporaneamente come \"uno degli album pi\u00f9 accessibili di Bowie e uno dei suoi pi\u00f9 impenetrabili\". Preceduto dal singolo \"Golden Years\", il disco raggiunse la Top 5 sia in Gran Bretagna che negli Stati Uniti. Nel 2003, l'album \u00e8 stato classificato alla posizione numero 323 dalla rivista \"Rolling Stone\" nella lista dei migliori 500 album di sempre da loro redatta.\nIl disco.\nMusicalmente, \"Station to Station\" fu un album di transizione per Bowie, sviluppando la musica funk e soul del suo precedente lavoro, \"Young Americans\", e presentando una nuova direzione artistico-musicale influenzata dai sintetizzatori e dalla musica elettronica di gruppi come Kraftwerk e Neu!, che culminer\u00e0 nella successiva \"trilogia di Berlino\", registrata con Brian Eno nel 1977\u201379, comprendente i celebri album \"Low\", \"Heroes\", e \"Lodger\".\nAlcune tracce dell'album, insieme a brani tratti da \"Low\" e \"Heroes\" furono usate per la colonna sonora del film \"Christiane F. - Noi, i ragazzi dello zoo di Berlino\" del 1981, film cult sul dramma dell'eroina tra i giovani berlinesi.\nL'album, partorito in un momento di crisi esistenziale del cantante britannico, risulta molto attento alle novit\u00e0 musicali elettroniche dei Kraftwerk e dei Tangerine Dream (entrambi tedeschi), nonch\u00e9 uno dei suoi album pi\u00f9 evocativi.\nUn disco glaciale e caloroso allo stesso tempo che aggiunse una nuova faccia al gi\u00e0 poliedrico talento di Bowie.\n\u00c8 stato definito da lui stesso il suo disco pi\u00f9 magico, numerosissimi sono infatti i riferimenti alla magia nera, alla cabala ebraica, all'albero della vita, alle due sephirot Kether e Malkuth.\nOrigine.\nSecondo il biografo David Buckley, il Bowie del periodo di Los Angeles assumeva quantit\u00e0 smodate di cocaina e si sosteneva con una dieta a base esclusivamente di sigarette, peperoncini e latte, trascorrendo la maggior parte del periodo 1975\u201376 \"in uno stato di costante terrore psichico\". Alcuni resoconti dell'epoca, principalmente derivanti da un'intervista al cantante opera di Cameron Crowe, trovarono spazio sulle riviste \"Playboy\" e \"Rolling Stone\" e raccontavano di un Bowie che viveva in un appartamento pieno di antichi manufatti egizi, candele nere sempre accese, circondato da varia iconografia nazista ed intento a studiare trattati di magia nera e a conservare in frigo la propria urina imbottigliata, terrorizzato dal fatto che un gruppo di streghe volesse rubare il suo sperma per qualche rito oscuro, ricevendo infine messaggi segreti da parte dei The Rolling Stones e minacce da Jimmy Page dei Led Zeppelin (notoriamente adepto di Aleister Crowley). In seguito Bowie avrebbe detto di Los Angeles: \"Quel fottuto posto dovrebbe sparire dalla faccia della Terra\".\nFu sul set del film \"L'uomo che cadde sulla terra\", che Bowie inizi\u00f2 la stesura di una serie di racconti scritti sotto forma di pseudo-biografia intitolata \"The Return of the Thin White Duke\" (\"Il ritorno del sottile duca bianco\"). Nel frattempo, il musicista, oltre ad interpretare la parte del protagonista del film, stava anche componendo la musica per la colonna sonora della pellicola stessa che per\u00f2 non sarebbe poi stata effettivamente usata, sostituita da quella opera di John Phillips dei The Mamas &amp; the Papas. L'idea dell'album inizi\u00f2 quindi a germogliare nella sua testa.\nIl Duca Bianco.\nIl personaggio del \"sottile Duca bianco\" ispirato forse anche al protagonista del film \"L'uomo che cadde sulla terra\", Thomas Jerome Newton, divenne una costante del progetto \"Station to Station\" e, anche per Bowie stesso come sua nuova \"incarnazione artistica\". Impeccabilmente vestito in eleganti e costosi completi, camicie bianche, pantaloni e panciotto neri, il \"duca bianco\" era un cantante raffinato che si esibiva in performance struggenti di intensit\u00e0 romantica, pur rimanendo \"freddo come il ghiaccio\". Un personaggio descritto di volta in volta come \"un aristocratico pazzo e decadente\", \"uno zombie immorale\", e \"un superuomo ariano fascista senza emozioni\". Per ammissione dello stesso Bowie, il \"Duca\" era un personaggio piuttosto odioso.\nIl nuovo personaggio del Duca debutt\u00f2 nel corso di un tour di 33 tappe in svariate citt\u00e0 del Nord America. Lo show, radicalmente diverso da quelli precedenti del musicista, vedeva in scena Bowie con rossi capelli corti pettinati all'indietro, elegantemente abbigliato, con la sola illuminazione di un faro bianco, e un'inesistente scenografia. Commentando questa scelta artistica Bowie afferm\u00f2: \u00ab\u00c8 uno spettacolo che si richiama a un concetto di teatralit\u00e0 da XX secolo, una sorta di sintesi tra Bertolt Brecht e i Doors...\u00bb Superato lo sconcerto dei vecchi fan abituati al David Bowie glam del periodo \"Ziggy\", il successo del tour fu enorme, e ben presto il pubblico inizi\u00f2 ad inneggiare al \"nuovo Bowie Duca Bianco\", elegante, algido, ieratico, caratterizzato fisicamente da una spettrale magrezza e da un pallore diafano. Fu in questo periodo che iniziarono a circolare le prime voci di un Bowie \"vicino\" ai movimenti di estrema destra filo-nazisti. Anche se lo stesso Bowie smentir\u00e0 pi\u00f9 volte queste insinuazioni dicendo: \u00abLe affermazioni filo-naziste che mi sono state attribuite sono una pura invenzione della stampa\u00bb, il 3 maggio 1976 ebbe luogo il cosiddetto \"incidente ideologico della Victoria Station\". David Bowie faceva ritorno in Inghilterra dopo tre anni di assenza per esibirsi al Wembley Empire Pool di Londra, e arrivato in stazione venne fotografato a bordo di una Mercedes-Benz mentre faceva il saluto fascista rivolgendosi ai fan accorsi sul posto per accoglierlo. La foto cre\u00f2 scalpore sulla stampa britannica e Bowie fu costretto a diramare un comunicato di smentita, nel quale indicava di aver semplicemente salutato i fan, di non aver assolutamente voluto fare il saluto fascista e che la fotografia lo aveva ritratto casualmente in quella posa nell'atto di salutare.\nProduzione.\nI titoli di lavorazione provvisori del disco furono \"The Return of the Thin White Duke\", e \"Golden Years\", ma alla fine si decise per \"Station to Station\". L'album venne co-prodotto da Harry Maslin, gi\u00e0 collaboratore di Bowie per \"Fame\" e \"Across the Universe\" su \"Young Americans\". Tony Visconti, che aveva recentemente ricominciato a lavorare con Bowie dopo una pausa di tre anni producendo \"David Live\" e \"Young Americans\", singolarmente non prese parte al progetto.\nLa lavorazione e produzione dell'album si svolse tra fiumi di cocaina assunti dai musicisti in studio. Bowie stesso ammise in seguito di non ricordarsi nulla delle sessioni per l'album: \"Non ricordo neppure lo studio. So che era a Los Angeles solo perch\u00e9 l'ho letto\".\nRegistrazione.\nNell'ottobre 1975, per le sessioni di registrazione Bowie radun\u00f2 in studio un folto gruppo di musicisti: Carlos Alomar, Earl Slick, Dennis Davis, Warren Peace, Weldon Irvine, George Murray, e Roy Bittan (pianista proveniente dal giro della band di Bruce Springsteen) gettando cos\u00ec le basi della sezione ritmica formata da Murray/Davis/Alomar che avrebbe suonato in tutti i suoi successivi album fino a \"Scary Monsters (and Super Creeps)\" del 1980.\n\"Station to Station\" venne registrato nel 1975 ai Cherokee Studios e ai L.A. Record Plant Studios di Los Angeles. Nel 1981, i giornalisti del \"New Musical Express\" Roy Carr e Charles Shaar Murray affermarono che l'album era stato inciso \"in 10 giorni di fervente attivit\u00e0 in studio\", quando Bowie si convinse che non c'erano pi\u00f9 speranze di produrre la colonna sonora de \"L'uomo che cadde sulla terra\". Ricerche pi\u00f9 recenti lascerebbero intendere che il disco fu registrato nel corso di due o tre mesi, nell'ottobre-novembre 1975, e che fosse gi\u00e0 in lavorazione prima delle sessioni abortite per la colonna sonora del film di Roeg.\nCopertina.\nLa foto in bianco e nero utilizzata per la copertina del disco \u00e8 un fermo immagine proveniente dal film \"L'uomo che cadde sulla terra\", nel quale Bowie, nelle vesti dell'alieno Thomas Jerome Newton, entra in una camera anecoica. La scelta di convertire l'immagine (originariamente a colori) in bianco e nero fu di Bowie poich\u00e9 egli pensava che colorata l'immagine sembrasse artificiale. Quando all'inizio degli anni novanta la Rykodisc ristamp\u00f2 il catalogo discografico di Bowie in CD, per la copertina venne invece utilizzata l'immagine originale a colori. In questa ristampa, il retro copertina mostra David Bowie mentre disegna sul pavimento l'albero della vita della cabala ebraica.\nDescrizione dei brani.\n\"Station to Station\".\nLa lunga e epica title track della durata di dieci minuti, \u00e8 stata descritta come l'inizio di \"una nuova era di sperimentazione\" nella carriera di Bowie. \"Station to Station\" \u00e8 divisa in due parti: una prima sezione lenta, sorretta da un riff di pianoforte, introdotto dal suono di un treno in marcia contrapposto all'agitato sound della chitarra di Earl Slick infarcito di feedback, seguita poi da una sezione veloce in stile rock/blues.\nIl testo del brano contiene riferimenti all'occulto, vedasi la citazione del \"White Stains\" (\"\u00abThe return of the Thin White Duke, making sure white stains\u00bb\"), il titolo del libro di poesie di Aleister Crowley, ma anche alla dipendenza dalle droghe di Bowie all'epoca: \"\u00abIt's not the side effects of the cocaine / I'm thinking that it must be love\u00bb\". Con le sue influenze krautrock, la canzone \u00e8 il pi\u00f9 chiaro indizio del nuovo stile musicale dell'artista che sfocier\u00e0 pienamente negli album della successiva \"trilogia di Berlino\". Il titolo del brano, come confermato in seguito dallo stesso Bowie, allude maggiormente alle stazioni della Via Crucis (la sequenza di quattordici tappe sul cammino di Cristo verso la crocifissione) piuttosto che alla metafora di un viaggio in treno di stazione in stazione, concetto che Bowie fonde col Sephiroth, le dieci sfere della creazione nel sistema mistico ebraico della Cabala, nel clima di confusione ideologica dell'epoca. Quello della metaforica \"crocifissione\" \u00e8, secondo Bowie, un destino che, prima o poi, accomuna tutti gli esseri umani, costretti a vivere una vita priva di certezze, ma anche il ritratto dello stato di profonda depressione vissuta dall'artista all'epoca della registrazione del pezzo.\n\"Golden Years\".\nLo stile musicale del brano \"Golden Years\", la prima traccia registrata e completata per l'album, si regge sull'impianto funky e soul del precedente \"Young Americans\" ma con maggior durezza d'intenti. Il testo del brano \u00e8 stato descritto come pervaso da \"un'aria di rimpianto per occasioni mancate e ricordi malinconici di piaceri passati\". Bowie disse che la traccia era stata scritta con in mente di proporla a Elvis Presley, ma che venne da lui rifiutata, mentre invece la moglie dell'epoca di Bowie, Angie, afferm\u00f2 che la canzone era stata scritta per lei. Anche se si rivel\u00f2 un singolo da Top 10 in classifica sia in Gran Bretagna che in America, il pezzo venne raramente eseguito dal vivo nel corso del seguente \"White Light Tour\".\n\"Word on a Wing\".\nLa connotazione religiosa presente in alcuni punti dell'album \u00e8 particolarmente evidente nel brano \" Word on a Wing \", una sorta di inno gospel, anche se per taluni commentatori, si tratterebbe semplicemente di un'altra delle \"maschere\" indossate dal duca. Bowie stesso, per\u00f2, afferm\u00f2 che in questo brano \"la passione era genuina\". Quando esegu\u00ec la canzone dal vivo nel 1999, il cantante la descrisse come proveniente \"dal periodo pi\u00f9 nero della sua vita... sicuramente una sorta di richiesta d'aiuto\".\n\"TVC 15\".\nLa scena presente nel film \"L'uomo che cadde sulla Terra\" dove Thomas Jerome Newton collassa seduto in poltrona davanti a una parete costellata di svariati monitor televisivi si dice che sia stata alla base dell'ispirazione di Bowie per la composizione della canzone pi\u00f9 movimentata sull'album, \"TVC 15\". Il testo del brano racconta la storia surreale e lievemente inquietante di un tizio che trascura la sua ragazza per dedicarsi anima e corpo al suo nuovo impianto TV, fino a quando la ragazza non viene \"inglobata\" dal televisore stesso. Ma la traccia potrebbe anche ispirarsi ad un episodio realmente avvenuto nel quale Iggy Pop, durante un periodo di forte consumo di droga mentre si trovava nella casa di Bowie a Los Angeles, completamente allucinato, credette di vedere la televisione ingoiarsi la sua ragazza dell'epoca. Quindi Bowie svilupp\u00f2 una storia sull'accaduto, inventandosi una televisione olografica modello \"TVC 15\".\n\"Stay\".\nIl brano \"Stay\" era un altro di quei riff funky, \"incisi sotto l'effetto della frenesia da cocaina\", secondo quanto riportato da Carlos Alomar. Il testo della canzone \u00e8 stato interpretato come un \"riflesso delle incertezze sulle conquiste sessuali\", e anche come un esempio del tipico \"romanticismo decadente\" del duca bianco.\n\"Wild Is the Wind\".\nLa ballata in conclusione dell'album, \"Wild Is the Wind\", \u00e8 l'unica cover presente sul disco, spesso indicata come una delle migliori performance vocali di Bowie nella sua intera carriera. Per l'incisione della canzone, Bowie si ispir\u00f2 all'incontro avuto con la cantautrice Nina Simone, che aveva interpretato il brano sull'album \"Wild Is the Wind\" del 1966.\nPubblicazione ed accoglienza.\n\"Station to Station\" fu pubblicato nel gennaio 1976. \"NME\" defin\u00ec il disco \"uno degli album pi\u00f9 importanti pubblicati negli ultimi cinque anni\". Il \"The Village Voice\", nella recensione dell'album ad opera di Robert Christgau diede all'opera una \"A\", indicando che si trattava di \"un grande disco su entrambi i lati, da avere assolutamente\". Christgau scrisse di come Bowie avesse \"miscelato insieme Lou Reed, la musica disco, e Huey Smith\" ottenendo un risultato superiore rispetto ai suoi dischi precedenti, affermando inoltre che \"miracolosamente, l'infatuazione di Bowie per la black music era finalmente maturata\".\nTeri Moris recens\u00ec favorevolmente \"Station to Station\" su \"Rolling Stone\", lodando i momenti pi\u00f9 rock dell'album, ma segnalando anche un interessante discostamento artistico da tale genere \"heavy\" in favore di sonorit\u00e0 pi\u00f9 raffinate e mature\". A tal proposito Bowie aveva da poco dichiarato all'epoca di ritenere che \"la musica rock fosse stata evirata dall'assorbimento nei mass-media, che l'avevano lasciata morta, simile ad una vecchia sdentata, davvero imbarazzante\".\nAnche il celebre critico rock Lester Bangs, solitamente molto critico nei confronti di Bowie, super\u00f2 la sua avversione per l'artista britannico definendo \"Station to Station\": \"un album davvero notevole. Un disco rock talmente bello e con una tale potenzialit\u00e0 di durare nel tempo, da farmi pensare che Bowie abbia finalmente prodotto il suo (primo) capolavoro\".\nControcorrente si rivel\u00f2 la recensione del disco pubblicata sulla rivista \"Billboard\", che defin\u00ec \"Station to Station\" un album di disco dance, con brani dai testi senza significato, sottolineando inoltre come risultasse a loro noiosa la lunga title track. Parimenti negativa la recensione dell'album da parte del critico rock italiano Piero Scaruffi che definisce \"Station to Station\": \"al tempo stesso il lavoro pi\u00f9 ambizioso di Bowie e il suo lavoro pi\u00f9 dispersivo\".\nNonostante lo stesso artista definisse il suo nuovo album \"privo di spirito, molto metallico\", \"Station to Station\" si rivel\u00f2 essere l'album di David Bowie di maggior successo in classifica negli Stati Uniti fino all'uscita di \"The Next Day\" nel 2013, raggiungendo la posizione numero 3 e restando in classifica per 32 settimane. Il disco venne certificato disco d'oro dalla RIAA il 26 febbraio 1976. In Gran Bretagna, l'album rest\u00f2 in classifica per 17 settimane, raggiungendo la quinta posizione. Notevole il successo di \"Station to Station\" anche in tutta Europa, che era rimasta invece piuttosto \"spiazzata\" dalla svolta \"soul\" di Bowie con \"Young Americans\".\nEdizioni CD.\nL'album \u00e8 stato ristampato in formato compact disc in sei occasioni diverse. La prima volta nel 1985 dalla RCA con l'originale copertina in bianco e nero, la seconda nel 1991 ad opera della Rykodisc (con la copertina a colori e l'aggiunta di due tracce bonus), la terza nel 1999 dalla EMI (senza le bonus tracks, copertina a colori), la quarta nel 2007 dalla EMI Japan con l'artwork originale del vinile, la quinta in edizione deluxe nel 2010 con l'aggiunta di un secondo e terzo disco contenenti la registrazione di un concerto dell'epoca, ed infine nel 2016 nuovamente con l'artwork originale in bianco e nero.\nSpecial Deluxe Edition 2010.\nL'edizione speciale \u00e8 costituita da tre CD racchiusi in un cofanetto speciale che replica la grafica originale dell'LP con la copertina in bianco e nero bordata di bianco, inoltre sono inclusi un booklet di 16 pagine e tre cartoline da collezione. La versione disponibile per il download digitale include gli stessi contenuti audio pi\u00f9 una traccia bonus.\nDigital download bonus track\nSingoli e tracce inedite.\nPraticamente tutte le canzoni presenti su \"Station to Station\", con l'eccezione della \"title track\", sono state pubblicate su singolo. \"Golden Years\" fu pubblicata nel novembre 1975, due mesi prima dell'uscita dell'album stesso. Bowie esegu\u00ec, visibilmente ubriaco, la canzone in TV nel corso dello show americano \"Soul Train\". Il singolo raggiunse l'ottava posizione in Gran Bretagna e la numero 10 in USA (dove rimase in classifica per 16 settimane) ma, come \"Rebel Rebel\" per \"Diamond Dogs\" (1974), non era un brano particolarmente rappresentativo dell'album in uscita.\n\"TVC 15\" venne pubblicata in versione edita come secondo singolo estratto dall'album nel maggio 1976, raggiungendo la posizione numero 33 in Gran Bretagna e la numero 64 negli Stati Uniti. Lo stesso anno, \"Stay\", anch'essa in versione accorciata, fu pubblicata come singolo 45 giri solo in America, abbinato alla compilation \"ChangesOneBowie\" della RCA Records, anche se la canzone non era comunque inclusa nel greatest hits. Nel novembre 1981 \"Wild Is the Wind\" venne pubblicata su singolo per promuovere l'uscita della raccolta \"ChangesTwoBowie\". Con sul lato B \"Golden Years\" e accompagnata da un video girato appositamente, il brano raggiunse la posizione numero 24 in Inghilterra restando in classifica per 10 settimane.\nUn'altra canzone registrata nel corso delle sessioni di registrazione per il disco ai Cherokee Studios, fu la cover di Bruce Springsteen \"It's Hard to Be a Saint in the City\", ma rimase inedita all'epoca e venne pubblicata solo nel 1990 all'interno del box set \"Sound + Vision\". Harry Maslin e Carlos Alomar hanno riferito di non aver mai partecipato all'incisione della canzone durante le sessioni ai Cherokee, mentre invece Tony Visconti pensa che la traccia sia costituita principalmente da sovraincisioni effettuate agli Olympic Studios e Island Studios all'epoca delle sessioni di \"Diamond Dogs\", con Aynsley Dunbar alla batteria, Herbie Flowers al basso e Mike Garson alle tastiere."}
{"id": "270026", "revid": "767487", "url": "https://it.wikipedia.org/wiki?curid=270026", "title": "Kiss This", "text": "Kiss This \u00e8 un album raccolta dei Sex Pistols, pubblicata nel Regno Unito nel 1992 dalla Virgin Records.\nIl disco.\nLa prima edizione dell'album raccoglie tutti i brani di \"Never Mind the Bollocks, Here's the Sex Pistols\" (esclusa \"Bodies\"), pi\u00f9 altre sei tracce di materiale registrato successivamente, tra le quali la cover di \"No Fun\" dei The Stooges e alcuni brani presenti su \"The Great Rock 'n' Roll Swindle\". In seguito \u00e8 stata pubblicata una seconda versione contenente anche la traccia \"Bodies\" ed altre tracce bonus. Esiste infine anche una versione limitata di questo album che comprende un bonus disc, con incluso un concerto dei Sex Pistols registrato a Trondheim (Norvegia) il 21 luglio del 1977, registrazione fatta in bassa fedelt\u00e0, come peraltro la maggior parte del materiale live della band.\nIl titolo della compilation \u00e8 tratto dal testo della canzone \"New York\" dei Sex Pistols, qui inclusa."}
{"id": "270029", "revid": "26630", "url": "https://it.wikipedia.org/wiki?curid=270029", "title": "Mazda RX-8", "text": "La Mazda RX-8 \u00e8 una autovettura sportiva con carrozzeria coup\u00e9 prodotta dalla casa automobilistica giapponese Mazda a partire dal 2003 fino al giugno 2012. Sul mercato europeo le vendite erano state sospese gi\u00e0 l'anno precedente.\nIl contesto.\nPrototipo.\nPresentata allo stadio di concept car nel 2001 al Salone dell'automobile di New York, la vettura esibisce un'innovativa carrozzeria coup\u00e9 dotata di quattro porte di cui le ultime due apribili controvento per facilitare l'accesso ai posti posteriori, essendo configurata secondo lo schema 2+2, ovvero due posti a sedere pi\u00f9 due posteriori di minori dimensioni. Il telaio era una versione allungata e rivista della piattaforma della roadster MX-5 Miata mentre il motore adottato era un propulsore Wankel di 1.300 centimetri cubi, aspirato, con potenza compresa tra i 210 e i 280 cavalli. Il prototipo fu ben accolto dal pubblico ma gli appassionati giapponesi, dopo l'esposizione al Salone di Tokyo dove hanno avuto modo di toccarla e provarla, non ritennero la vettura una degna erede della RX-7 a causa del pianale e del motore aspirato (la RX-7 era dotata di turbocompressore), quindi il progetto venne sospeso e in seguito rielaborato.\nModello definitivo.\nUna nuova versione semi-definitiva venne presentata nel gennaio del 2003 ad un ristretto gruppo di appassionati in Giappone; il design rimase immutato rispetto al concept di due anni prima mentre il telaio era stato completamente rinnovato. Nuove sospensioni anteriori a doppio quadrilatero alto deformabile, retrotreno a bracci multipli (schema Multilink), apertura delle porte \"freestyle\" sempre legate all'accessibilit\u00e0 dei posti posteriori e motore ovviamente Wankel da 1.300 cm\u00b3 in vari livelli di potenza a seconda delle esigenze dei mercati. Il cambio sia manuale a 5 o 6 rapporti che automatico a 4 oppure automatico sequenziale a 6 rapporti. La nuova versione venne approvata dagli appassionati e la Mazda fece partire la produzione il mese successivo presso gli stabilimenti di Hiroshima.\nDesign.\nIl design sportivo e filante curato da Ikuo Maeda segue un andamento \"a freccia\" ed ha introdotto il nuovo family feeling che caratterizzer\u00e0 le Mazda che saranno lanciate nei primi anni 2000. La presa d'aria anteriore \u00e8 solamente a titolo estetico in quanto la grata in realt\u00e0 \u00e8 chiusa posteriormente. Le due prese d'aria pi\u00f9 piccole inferiori sono generose e permettono ai due radiatori dell'olio frontali un buon raffreddamento mentre la coda \u00e8 dominata da un piccolo portellone dotato di spoiler e fanaleria a LED con sfondo bicolore rosso e argento \"stile ghiaccio\". Due i terminali di scarico posizionati agli estremi del retrotreno e cofano motore dotato di nervature a forma di rotore, forma presente anche sotto i poggiatesta dei sedili, sul coperchio motore e pomello del cambio.\nMotorizzazioni.\nLa carrozzeria sfrutta numerosi elementi in alluminio e carbonio per ridurre il peso mentre il nuovo telaio ha permesso di esaltare le qualit\u00e0 dinamiche della vettura. La distribuzione dei pesi \u00e8 pari a 50:50. Il motore Wankel \u00e8 posizionato nella zona anteriore della vettura. Di serie il differenziale a slittamento limitato. Il nuovo propulsore aspirato denominato Renesis 13B-MSP \u00e8 composto da due rotori da 654 cm\u00b3 l'uno ed \u00e8 disponibile in varie versioni in base ai mercati. La versione \"High Power\" sviluppa 231 cavalli (170 kW) ed \u00e8 abbinata ad un cambio manuale a 6 rapporti, mentre la versione standard sviluppa 192 cavalli (141 kW), abbinata ad un cambio manuale a 5 rapporti o automatico a 4 o 6 rapporti.\nIn Europa la RX-8 venne proposta nella versione da 231 cavalli (cambio manuale 6 rapporti) mentre in alcuni mercati nord Europei come la Gran Bretagna era offerta anche la versione \"entry level\" da 192 cavalli (cambio 5 rapporti oppure automatico a 4). L'auto nella versione da 231 cavalli spinge senza problemi dai 1.000 ai 9.000 giri permettendo una grande accelerazione e un'ottima ripresa (ci\u00f2 sarebbe sorprendente per un'auto di 1.308 cm\u00b3 di cilindrata, con motore tradizionale).\nLa velocit\u00e0 massima dichiarata \u00e8 pari a 235 km/h con uno scatto sullo 0 a 100 km/h in 6,4 secondi per un consumo di 8,7 km/l nel ciclo misto.\nVersioni.\nMazdaspeed RX-8.\nLa \"Mazdaspeed\" \u00e8 l'elaboratore ufficiale Mazda che produce e distribuisce i modelli pi\u00f9 sportivi della casa. Una versione firmata dall'elaboratore venne presentata poco dopo il debutto nel 2003 ed entr\u00f2 in produzione nel 2004 in sole 300 unit\u00e0. Le principali modifiche riguardavano l'estetica della vettura grazie all'adozione di paraurti pi\u00f9 sportivi dotati di spoiler inferiori e prese d'aria di dimensioni maggiori. Nuovi disegni dei cerchi in lega e sospensioni irrigidite. In seguito la casa mise a disposizione il kit Mazdaspeed applicabile a tutte le motorizzazioni e allestimenti della gamma RX-8. In Italia non \u00e8 disponibile.\nRX-8 Hydrogen RE.\nLa Mazda RX-8 Hydrogen RE \u00e8 la versione bi-fuel della sportiva di casa Mazda in cui il propulsore 1.3 \"Wankel Renesis\" \u00e8 in grado di funzionare sia alimentato a benzina che a idrogeno. Il serbatoio di idrogeno possiede una capacit\u00e0 di 110 litri alla pressione di 350 bar. Presentata nel 2004 allo stadio di concept car, la produzione \u00e8 stata approvata nel 2005. Nel novembre del 2007 \u00e8 iniziata la costruzione dei primi 30 esemplari destinati alla Norvegia per il progetto \"HyNor\" (abbreviazione di \"Hydrogen\" e \"Norway\").\nIl motore 1.3 nel funzionamento a idrogeno produce 109 cavalli per 140 Nm di coppia massima erogata a 5.000 giri al minuto. La velocit\u00e0 massima \u00e8 di 170 km/h mentre l'autonomia \u00e8 pari a 100 km. Lo 0\u2013100 km/h \u00e8 pari a 10 secondi. Il motore nel funzionamento a benzina produce 231 cavalli e si avvale delle medesime prestazioni delle versioni alimentate solo a benzina.\nRestyling 2009.\nPresentata nel 2007 la versione ristilizzata al Salone dell'automobile di Tokyo \u00e8 entrata in produzione solo nel 2009. Il nuovo modello viene distinto dalla precedente serie grazie all'adozione di una nuova fanaleria leggermente pi\u00f9 inclinata rispetto al passato. Nuovo disegno del paraurti anteriore e nuove minigonne laterali e posteriori. Disponibili nuovi colori per la carrozzeria e interni migliorati nella qualit\u00e0 delle plastiche. Nessun aggiornamento per le motorizzazioni leggermente pi\u00f9 parche nei consumi. Si segnala solo l'aggiunta di un iniettore d'olio in pi\u00f9 nel motore. Questa versione non \u00e8 stata importata in Europa perch\u00e9 sarebbe stato troppo costoso modificare il motore Wankel per far s\u00ec che rispettasse le norme Euro 5.\nLa produzione della RX-8 termina nel giugno 2012 con gli ultimi mille esemplari dell\u2019edizione speciale Spirit R. Dall\u2019aprile 2003 al giugno 2012 Mazda ha prodotto complessivamente 193.094 RX-8."}
{"id": "270030", "revid": "183694", "url": "https://it.wikipedia.org/wiki?curid=270030", "title": "Christopher Ingold", "text": "Insieme a Cahn e Prelog ha elaborato un sistema univoco per la denominazione degli stereocentri di una molecola chirale. Tale denominazione tutt'oggi usata, consiste nell'indicare i sostituenti dell'atomo asimmetrico con un ordine di priorit\u00e0 decrescente (\"a\" priorit\u00e0 pi\u00f9 alta, \"b\" pi\u00f9 bassa ,\"c\" ancora pi\u00f9 bassa ,\"d\" la pi\u00f9 bassa di tutti).\nSe si procede da \"a\" a \"c\" in senso orario si denomina lo stereocentro con R (rectus), se procediamo in senso anti orario sar\u00e0 S (sinister)."}
{"id": "270033", "revid": "33689", "url": "https://it.wikipedia.org/wiki?curid=270033", "title": "Neo Geo", "text": ", indicato anche con le grafie Neo-Geo, NeoGeo o NEO\u2022GEO (come appare sul logo), \u00e8 una tecnologia per videogiochi commercializzata tra il 1990 e il 2004, utilizzata nella scheda per videogiochi arcade \"Neo Geo Multi Video System\" (MVS) e nella console per uso domestico \"Neo Geo Advanced Entertainment System\" (AES).\nIl nome ha un significato ben preciso, ovvero \"nuovo mondo\" riferito al fatto di poter contare su cabinati pi\u00f9 economici e configurabili pi\u00f9 facilmente per quel che riguarda il sistema MVS, mentre l'AES rappresentava il primo sistema casalingo in grado di riprodurre i videogiochi delle sale giochi con assoluta fedelt\u00e0, tuttavia a causa dell'elevato costo ebbe scarsa diffusione.\nIl Neo Geo AES fu supportato attivamente dalla SNK con nuove uscite di giochi dal 1991 al 2004; da questo punto di vista \u00e8 la console domestica pi\u00f9 longeva della storia.\nStoria.\nI lavori per un nuovo sistema videoludico adatto sia alle sale giochi che al mercato casalingo nacque nel 1988. SNK voleva rivoluzionare il mercato, proponendo dei cabinati unici ed estremamente redditizi. Utilizzata per la prima volta 1989 come scheda per coin-op, e venne messa in commercio nel 1990 accompagnata al lancio da \"Nam-1975\", \"Magician Lord\", \"Baseball Stars Professional\" e \"Top Player's Golf\". Il successo del sistema fu immediato, oltre che sulla qualit\u00e0 dei giochi poteva contare su un prezzo inferiore rispetto alle altre schede arcade, e soprattutto su una maggiore facilit\u00e0 nel configurare il sistema, infatti per cambiare un gioco bastava semplicemente cambiare la cartuccia e non tutta la scheda.\nContemporaneamente SNK lavor\u00f2 ad una nuova versione, concettualmente molto diversa dalla precedente: l'AES, praticamente il sistema arcade in versione casalinga. La macchina venne inizialmente distribuita solo per il noleggio a privati. La vera e propria messa in commercio si ebbe solo dopo alcuni mesi, al prezzo di 599 dollari con un gioco a scelta tra \"Nam-1975\" e \"Baseball Stars Professional\". Il costo di una singola cartuccia era di 200 dollari.\nI giochi inizialmente uscivano contemporaneamente sia in versione MVS che AES, successivamente quando inizi\u00f2 la vendita del sistema AES i giochi venivano distribuiti prima sul MVS e poi per l'AES. Diversi titoli non sono mai usciti in versione AES (tra cui: \"Puzzle Bobble\" 1 e 2, \"Puzzle de Pon\" e \"Puzzle de Pon/R\").\nIl successo di Neo Geo ha portato la SNK a pubblicare su PlayStation 2 e PlayStation Portable la raccolta \"SNK Arcade Classics\", che contiene alcuni dei pi\u00f9 riusciti giochi per Neo Geo, sia MVS che AES. Il sistema \u00e8 uscito dal commercio nel 2004 con la pubblicazione di \"Samurai Showdown V Special\".\nVideogiochi.\nIn tutto vennero prodotti ufficialmente 148 giochi arcade per Neo Geo MVS. Di questi, 117 vennero pubblicati anche sul mercato casalingo come cartucce per Neo Geo AES, almeno in Giappone. Di questi, 93 ebbero anche un'edizione ufficiale in inglese. Internamente le ROM delle cartucce non presentano differenze, indipendentemente dall'essere pubblicate per MVS o AES o per diverse regioni geografiche; modalit\u00e0 e lingua del gioco dipendono solo dal sistema in cui si inserisce la cartuccia.\nLa fortuna del Neo Geo fu fatta soprattutto dalle numerose saghe di picchiaduro bidimensionali. Tra le saghe videoludiche pi\u00f9 note del Neo Geo ci sono \"Metal Slug\", \"The King of Fighters\", \"Samurai Shodown\", \"Fatal Fury\", \"Art of Fighting\" e \"The Last Blade\".\nLa rivista \"The Games Machine\", in una selezione di dieci giochi rappresentativi del sistema, inserisce \"The King of Fighters '98\", \"Metal Slug\", \"Samurai Shodown II\", \"Art of Fighting 2\", \"Pulstar\", \"World Heroes Perfect\", \"Real Bout Fatal Fury\", \"Shinsetsu Samurai Spirits Bushid\u014d Retsuden\", \"\", \"Sengoku 3\".\nCome dimensioni del programma, il pi\u00f9 piccolo fu \"Puzzled\" con 22\u00a0Mbit e il pi\u00f9 grande \"The King of Fighters 2003\" con 716\u00a0Mbit.\nCollezionismo.\nIl NeoGeo AES \u00e8 uno dei sistemi pi\u00f9 ricercati tra i collezionisti per via della rarit\u00e0 delle sue cartucce. Molti collezionisti vedono l'AES pi\u00f9 come un investimento che come una macchina da gioco. Le cartucce pi\u00f9 rare possono arrivare a toccare prezzi superiori ai 1000 euro. Il gioco per NeoGeo pi\u00f9 costoso in assoluto \u00e8 Kizuna Encounter nella versione europea. Il gioco \u00e8 molto raro, in quanto sono state prodotte poche copie rispetto al normale."}
{"id": "270034", "revid": "827882", "url": "https://it.wikipedia.org/wiki?curid=270034", "title": "Panel (statistica)", "text": "Il Panel \u00e8 la \"quantit\u00e0\" scelta su criteri rappresentativi, utilizzata per la misura statistica di uno specifico universo.\nSi tratta solitamente dell'insieme di persone o famiglie incluse in un'indagine campionaria. Esempi di panel in Italia sono la Rilevazione sulle forze di lavoro condotta dall'ISTAT e l'indagine sugli ascolti televisivi Auditel.\nVi sono tre tipi diversi di panel:"}
{"id": "270043", "revid": "183694", "url": "https://it.wikipedia.org/wiki?curid=270043", "title": "Robert Burns Woodward", "text": "I suoi studi si riferiscono principalmente alla sintesi organica e alla determinazione della struttura di sostanze naturali complesse quali la chinina, il colesterolo, il cortisone, la stricnina, l'acido lisergico e la cefalosporina. Elabor\u00f2 anche il metodo di sintesi della vitamina B12. Premio Nobel per la chimica nel 1965, ha lavorato a stretto contatto con Roald Hoffmann con il quale elabor\u00f2 una serie di regole, note come regole di Woodward-Hoffmann, che descrivono le interazioni tra gli orbitali formula_1 nelle reazioni pericicliche e permettono di prevedere la stereochimica di tali trasformazioni."}
{"id": "270047", "revid": "964734", "url": "https://it.wikipedia.org/wiki?curid=270047", "title": "Simone Young", "text": "Carriera.\nHa studiato pianoforte, direzione d'orchestra e composizione al Sydney Conservatorium of Music.\nNel 1993 in ottobre debutta all'Op\u00e9ra National de Paris dirigendo \"Les contes d'Hoffmann\" con Luciana Serra e Lella Cuberli ed in novembre al Wiener Staatsoper con \"La boh\u00e8me\" con Angela Gheorghiu.\nNel 1994 debutta al Royal Opera House, Covent Garden di Londra dirigendo il \"Rigoletto\" con Francisco Araiza e Leo Nucci.\nNel 1995 a Vienna dirige la \"Salom\u00e8\", \"L'elisir d'amore\" con Andrea Rost, Roberto Alagna e Rolando Panerai, \"Rigoletto\" con Nucci, la Rost ed Alagna e \"Der Fliegende Holl\u00e4nder\" con Elizabeth Connell e Bernd Weikl ed a Londra \"La boh\u00e8me\" con la Gheorghiu e \"Tosca\" con Justino D\u00edaz.\nNel 1996 debutta al Metropolitan Opera House di New York dirigendo \"La boh\u00e8me\" con la Gheorghiu, Alagna, Karita Mattila e Stefano Palatchi, a Vienna \"Tosca\" con Neil Shicoff e Juan Pons, \"Fidelio\" con G\u00f6sta Winbergh e Hildegard Behrens, \"Das Lied von der Erde\" e \"Peter Grimes\" con Shicoff, a Londra \"La traviata\" con la Gheorghiu, Alagna e Thomas Allen e \"Die Walk\u00fcre\" con Pl\u00e1cido Domingo, John Tomlinson e Jane Henschel, a Melbourne \"Die Frau ohne Schatten\" ed al Teatro Comunale di Firenze \"Il flauto magico\" con Gemma Bertagnolli ed Alessandro Corbelli.\nNel 1997 al Metropolitan dirige la \"Cavalleria rusticana\" con Dolora Zajick e Fabio Armiliato e \"Pagliacci\", a Vienna il \"Lohengrin\" con Cheryl Studer e Waltraud Meier, l\"'Eugenio Onegin\" con Thomas Hampson (cantante) ed Araiza, Das Rheingold, \"Wozzeck\" con Catherine Malfitano, \"Die Walk\u00fcre\" con la Connell ed Elettra (Strauss) ed a Londra \"Oberto, Conte di San Bonifacio\" con Denyce Graves, Tomlinson e la Connell.\nDal 1998 al 2002 \u00e8 il direttore principale dell'Orchestra Filarmonica di Bergen in Norvegia.\nNel 2000 dirige la Sydney Symphony Orchestra nella cerimonia di apertura dei Giochi della XXVII Olimpiade di Sydney.\nEra direttrice dell'Opera Australia a Sydney dal 2001 al 2003. Dalla stagione lirica 2005-2006 al 2015, \u00e8 direttrice generale dell'Opera di Amburgo e della Philharmoniker Hamburg.\nNel 2004 viene insignita dell'Ordine dell'Australia.\nDal 2006 insegna all'Universit\u00e0 di Amburgo."}
{"id": "270048", "revid": "767487", "url": "https://it.wikipedia.org/wiki?curid=270048", "title": "Chasma", "text": "Chasma (plurale: chasmata) \u00e8 un termine latino, derivato a sua volta dal greco, che indica una valle particolarmente scoscesa o un grande canyon. Il termine \u00e8 utilizzato in esogeologia per descrivere formazioni geologiche analoghe di questo tipo presenti su altri corpi celesti (nella fattispecie, il nome \u00e8 stato assegnato a formazioni presenti su Venere e Marte, sui satelliti di Saturno Rea, Dione, Teti e Mimas, sui satelliti di Urano Oberon, Ariel e Titania e sul satellite di Plutone Caronte).\nUno degli esempi pi\u00f9 celebri di \"chasma\" \u00e8 certamente dato dal Coprates Chasma, situato nella parte orientale di Valles Marineris, su Marte."}
{"id": "270057", "revid": "287204", "url": "https://it.wikipedia.org/wiki?curid=270057", "title": "Massimo Barra", "text": "Biografia.\nBarra \u00e8 uno tra i primi medici in Italia a prendersi cura professionalmente dei tossicodipendenti. Ha iniziato questa attivit\u00e0 dal 1974 presso il Centro delle Malattie Sociali del Comune di Roma e due anni dopo ha costituito Villa Maraini, la cui Fondazione ha diretto per pi\u00f9 di 30 anni.\n\u00c8 stato Primario della Clinica \"Madonna del Tufo\" dal 1986 al 2005.\nNel 1993 e 1994 \u00e8 stato Assessore alle Politiche della Solidariet\u00e0 della Provincia di Roma.\nHa ricoperto numerose cariche di alta responsabilit\u00e0 presso la Croce Rossa Italiana e la Croce Rossa Internazionale. Per la Croce Rossa ha effettuato oltre 450 missioni in pi\u00f9 di 120 paesi.\nVita professionale.\nVolontario della Croce Rossa fin dall'et\u00e0 di 8 anni, Barra \u00e8 stato per 8 anni Presidente Nazionale dei Pionieri della Croce Rossa e per 21 anni Ispettore Nazionale dei 70.000 Volontari del Soccorso attivi in 1.050 localit\u00e0 su tutto il territorio nazionale.\nDopo un lungo periodo in cui la Croce Rossa Italiana \u00e8 stata diretta da commissari straordinari, l'11 dicembre 2005 Massimo Barra \u00e8 eletto Presidente Nazionale della Croce Rossa Italiana con 623 preferenze su 637 votanti, succedendo a Maurizio Scelli. Ha ricoperto questa carica fino al 30 ottobre 2008.\nA Ginevra alla Federazione Internazionale delle Societ\u00e0 di Croce Rossa e Mezzaluna Rossa Massimo Barra \u00e8 stato Presidente della Commissione Giovani dal 1974 al 1982, Presidente della Commissione Sviluppo dal 1982 al 1990 e dal 2005 al 2008, Vice Presidente dal 28 aprile 2004 al 2005.\n\u00c8 stato Presidente dell'E.R.N.A. (European Red Cross Network on AIDS) dal 1998 al 2003.\nNel 2003 \u00e8 stato membro del Consiglio di Amministrazione del Fondo globale per la lotta all'Aids, la tubercolosi e la malaria (GFATM).\n\u00c8 stato fino al 2019 componente della Commissione Permanente della Croce Rossa e Mezzaluna Rossa dal 2007, ricoprendo il ruolo di Vice Presidente da novembre 2007 a novembre 2009 e Presidente da novembre 2009 a novembre 2011.\nDal 2012 \u00e8 Presidente della Red Cross Red Crescent Partnership on Substance Abuse\nDal 2019 Nell\u2019ambito della Federazione Internazionale della Croce Rossa e Mezzaluna Rossa ricopre l\u2019incarico di Inviato Speciale per la Salute.\n\u00c8 di nuovo Presidente di E.R.N.A. (il network europeo di Croce Rossa per HIV, epatiti e droga).\n\u00c8 inoltre l\u2019ideatore del Manifesto Umanitario internazionale sulla droga \u201cRome Consensus\u201d, presentato alle Nazioni Unite a Vienna nel 2020."}
{"id": "270059", "revid": "329581", "url": "https://it.wikipedia.org/wiki?curid=270059", "title": "Dorsum", "text": "Dorsum (plurale: \"dorsa\") \u00e8 un termine latino originariamente impiegato per indicare il dorso degli animali, e quindi per indicare la cresta di un monte. Si utilizza comunemente in esogeologia per descrivere formazioni geologiche simili a creste, o comunque di forma allungata e sopraelevate rispetto al terreno circostante, presenti su altri corpi celesti. \nIl termine dorsum \u00e8 stato assegnato a simili strutture presenti sulla Luna, sui pianeti Mercurio, Venere e Marte, sul pianeta nano Plutone e il suo satellite Caronte, sugli asteroidi Vesta, Lutetia, Ida e Eros, sul satellite marziano Fobos, sui satelliti di Saturno Encelado, Dione, Iperione, sul satellite di Nettuno Tritone."}
{"id": "270066", "revid": "899609", "url": "https://it.wikipedia.org/wiki?curid=270066", "title": "Fluctus", "text": "Fluctus (plurale: fluct\u016bs) \u00e8 un termine latino che indica generalmente un'onda. \nIl termine \u00e8 di uso comune in esogeologia per designare formazioni rocciose o estensioni di superficie dall'aspetto ondulato presenti su altri corpi celesti. Il nome di \"fluctus\" \u00e8 attualmente utilizzato per descrivere strutture geologiche presenti su Venere, Marte, sul satellite gioviano Io e sul satellite saturniano Titano."}
{"id": "270067", "revid": "2812", "url": "https://it.wikipedia.org/wiki?curid=270067", "title": "Federazione dei giovani socialisti", "text": ""}
{"id": "270068", "revid": "729019", "url": "https://it.wikipedia.org/wiki?curid=270068", "title": "Catena (esogeologia)", "text": "Catena (plurale: catenae) \u00e8 un termine latino comunemente utilizzato in esogeologia per designare un allineamento, sulla superficie di un corpo celeste, di crateri oppure di depressioni (che a differenza dei crateri non sono dotate di bordi sopraelevati rispetto alla superficie circostante). \nUna catena pu\u00f2 avere origine come risultato di un affondamento del terreno o dello scorrimento di un tubo di lava nel sottosuolo in tempi antichi. \nFormazioni di questo tipo sono state individuate sulla Luna, su Mercurio, su Marte, sui satelliti gioviani Ganimede e Callisto, sui satelliti saturniani Mimas, Dione e Rea, sul satellite nettuniano Tritone e sul pianeta nano Cerere; sulla superficie di Io, un altro dei satelliti medicei, vi sono alcune formazioni designate come \"paterae\", note in precedenza come \"catenae\"."}
{"id": "270070", "revid": "86599", "url": "https://it.wikipedia.org/wiki?curid=270070", "title": "Cavus", "text": "Cavus (plurale: cavi) \u00e8 un termine latino che indica una generica depressione o una concavit\u00e0; \u00e8 di uso comune in esogeologia per designare depressioni irregolari particolarmente ripide presenti sulla superficie dei corpi celesti, la cui origine non sia dovuta all'impatto di un asteroide (in tal caso si parlerebbe naturalmente di cratere). Spesso si ritrovano in gruppo, ma esistono anche formazioni di questo tipo assolutamente isolate. Il termine \u00e8 stato assegnato a depressioni presenti su Marte, su Plutone e sui satelliti gioviano Europa e nettuniano Tritone.\nVoci correlate.\nCavi su Marte:\nCavi su Europa:\nCavi su Plutone:\nCavi su Tritone:"}
{"id": "270075", "revid": "33689", "url": "https://it.wikipedia.org/wiki?curid=270075", "title": "CD-i", "text": "Il CD-i (conosciuto anche come Compact Disc Interactive o Philips CD-i) \u00e8 un lettore multimediale, anche console per videogiochi, sviluppato e commercializzato dalla Philips tra il 1991 e il 1998.\nIl nome si riferisce anche allo standard di memorizzazione utilizzato dai CD riprodotti dal lettore. Lo standard viene specificato nel \"Green Book\" co-sviluppato da Sony e Philips nel 1986.\nDa tempo ci si aspettava che il CD diventasse prima o poi il supporto di riferimento in campo videoludico, e con l'introduzione del CD-i sembrava che ci\u00f2 si stesse verificando. Tuttavia la vera affermazione del CD arriv\u00f2 soltanto a met\u00e0 anni '90 con la PlayStation, mentre il CD-i ebbe una storia travagliata e fu uno dei peggiori fallimenti hardware dell'industria videoludica.\nStoria.\nIn quanto colosso dell'audio-video, che aveva anche avuto un ruolo fondamentale nell'invenzione del Compact Disc, la Philips si trovava in posizione favorevole per tentare l'impegnativa introduzione di massa di un sistema multimediale di questo tipo, sebbene l'azienda non avesse una presenza radicata nel settore videogiochi.\nIl primo lettore CD-i venne presentato da Philips nel 1991 e messo in vendita negli Stati Uniti il 3 dicembre, al prezzo di 400 dollari. Il lettore era in grado di leggere dischi in formato CD-i, CD Audio, CD+G, CD karaoke e Video CD, sebbene la lettura di questo standard richiedesse l'acquisto di una scheda di decodifica MPEG-1 opzionale (Digital Video Card - DVC), necessaria anche per determinati videogiochi.\nPur non essendo la prima console ad andare online, il lettore fu innovativo anche nel proporre il servizio CD-Online, lanciato nel Regno Unito nell'ottobre 1995, che forniva un vero e proprio browser per Internet, richiedendo per\u00f2 un apposito accessorio, la scheda DVC, e un abbonamento mensile.\nLa console venne prodotta in svariati aggiornamenti da un consorzio di produttori davvero impressionante: Magnavox, LG, Digital Video Systems, Memorex, Grundig, Sony (che ne produsse una versione portatile detta \"Intelligent Discman\"), Kyocera, NBS, Highscreen e Bang &amp; Olufsen (che commercializz\u00f2, nel 1996, un televisore con un sistema CD-i integrato).\nTuttavia fece fatica a raggiungere una certa diffusione nel mercato e a tutt'oggi viene considerato tra i pi\u00f9 grandi flop del settore videoludico; la causa principale, fin dai primi tempi, pu\u00f2 essere vista proprio nella scarsit\u00e0 di software videoludico pubblicato per il sistema. Sebbene fosse supportato da una grande azienda quale Philips, i team di sviluppo dei videogiochi semplicemente non avevano una vera e propria formazione da game designer.\nLo scarso successo del dispositivo caus\u00f2 danni economici e di immagine alla Philips, influenzando negativamente anche la collaborazione con la Nintendo per il mai realizzato SNES CD.\nDal fallito accordo con la Nintendo, la Philips guadagn\u00f2 comunque i diritti a realizzare per CD-i alcuni videogiochi delle serie di enorme successo \"Mario\" e \"Zelda\", ma la preziosa occasione non fu ben sfruttata. Nel 1993-1994 uscirono \"Hotel Mario\" e tre spin-off di \"Zelda\", ma sviluppati in fretta da squadre occidentali con risultati deludenti.\nDal 1994 al 1998 Philips continu\u00f2 la produzione CD-i tramite dei cataloghi indirizzati direttamente verso i privati, con le serie 200, 400 (munite di un joypad pi\u00f9 comodo), 300 (dei CD-i portatili con schermo lcd) e 600, questi ultimi dei lettori con disk drive professionali per programmatori; alcuni modelli erano distribuiti da Goldstar.\nCause del fallimento.\nIl sistema arriv\u00f2 sul mercato con forte ritardo per problemi tecnici dello sviluppo, infatti nei primi progetti della Philips sarebbe dovuto uscire nel 1988. L'introduzione di una console a CD poteva essere innovativa, ma uscendo nel 1991 si ritrov\u00f2 battuto sul tempo dal PC Engine con lettore CD-ROM\u00b2, e altri concorrenti erano usciti o uscirono poco dopo, come Commodore CDTV e Sega CD. Il CD-ROM stava diventando uno standard anche sui computer PC e Mac, con potenze di calcolo crescenti. Il CD-i rimase invece sulle specifiche del 1987 per i CD e utilizz\u00f2 un processore datato, della famiglia del 68000. Gli sviluppatori andarono incontro a molte difficolt\u00e0 e limiti tecnici. Ad esempio l'audio \u00e8 soltanto di tipo CD, quindi anche il pi\u00f9 semplice effetto sonoro andava registrato come traccia CD, e per la sovrapposizione di anche due soli canali servivano complessi espedienti di missaggio via software.\nI primi giochi furono perlopi\u00f9 lenti e poco interessanti. Al lancio del CD-i negli USA, molte postazioni dimostrative nei negozi mostravano \"Jigsaw\", un gioco di puzzle, perch\u00e9 non ce n'erano altri disponibili. Le cose migliorarono solo verso il 1993, con giochi pi\u00f9 stimolanti come \"Alien Gate\" e \"Steel Machine\". Secondo Dale DeSharone, uno dei principali sviluppatori per CD-i ingaggiati inizialmente, la Philips non considerava il sistema dedicato al mercato dei videogiochi, ma piuttosto al mercato educativo. Tra i titoli di lancio, educativi come \"Treasures of the Smithsonian\" avevano budget di sviluppo multimilionari, mentre giochi come \"Laser Lords\" erano intorno a 700.000$. Dopo il lancio invece ci si rese conto che solo i giochi vendevano in modo rilevante. La strategia di mercato non fu ben indirizzata, i consumatori erano confusi su cosa stavano comprando, e il prezzo alto non aiutava.\nIn pratica, anche con i giochi pi\u00f9 evoluti, il sistema poteva apparire pi\u00f9 costoso e meno potente perfino di un Mega Drive. Era anche limitato dai due soli pulsanti di azione sul controller, poi aumentati su modelli successivi. La possibilit\u00e0 di vedere Video CD era innovativa, ma richiedeva il costoso accessorio Digital Video Card, necessario anche per alcuni giochi. Infine la distribuzione del CD-i, al di fuori dei Paesi Bassi e soprattutto negli USA, non fu buona. Nel complesso il CD-i era un buon sistema quando dotato di DVC e quando finalmente arriv\u00f2 del software decente, ma non aveva speranze contro concorrenti pi\u00f9 avanzati e pi\u00f9 economici.\nVideogiochi.\nIl catalogo di titoli per CD-i fu ampio, ma costituito in buona parte da prodotti di edutainment e titoli di scarso interesse, comunque non mancarono videogiochi degni di nota. Nel complesso i giochi furono circa 200.\nSecondo una selezione fatta dalla rivista \"Retro Gamer\", i dieci pi\u00f9 grandi giochi per CD-i sono \"The Apprentice\", \"Plunderball\", \"Pac-Panic\", \"Hotel Mario\", \"Brain Dead 13\", ', \"Ram Raid\", ', \"Secret Mission\", '/'.\n\"Retrogame Magazine\" cita l'importanza di \"Inca\", \"Burn: Cycle\" e \"Lost Eden\" nel promuovere i giochi in stile film interattivo che proliferarono nella prima met\u00e0 degli anni '90, e la validit\u00e0 dei titoli convertiti da altri sistemi \"The 7th Guest\", \"Myst\", \"Defender of the Crown\", \"Lemmings\", \"Litil Divil\"."}
{"id": "270079", "revid": "1573940", "url": "https://it.wikipedia.org/wiki?curid=270079", "title": "Astrum", "text": "Astrum (plurale: astra) \u00e8 un termine latino che significa \"stella\", ma anche \"costellazione\" e come significato traslato (cio\u00e8 esteso e/o figurato) \"cielo\" (pi\u00f9 che altro per identificare il cielo si usava il plurale \"astra\"). \"Astrum\" deriva a sua volta dalla parola greca \u03c4\u03cc \u1fb6\u03c3\u03c4\u03c1\u03bf\u03bd, che ha lo stesso significato.\nUso presso gli antichi.\nGli antichi ritenevano tutti i corpi celesti come astri, cio\u00e8 come stelle, anche se si trattavano di pianeti. Lo stesso termine \"pianeta\" significava \"(astri) erranti\"(termine di derivazione greca). La volta celeste era formata dalla sfera delle stelle fisse (detta in latino \"firmamentum\" dall'aggettivo \"firmus\" che significa saldo, solido, fermo, sicuro) perch\u00e9 con il loro moto uniforme sembrava che fossero fissate al cielo, e dal moto dei corpi celesti con percorso proprio, i pianeti. La lettura degli astri era importantissima in tutte le culture, per determinare il destino umano. Le ziggurat, furono costruite anche come osservatori astronomici, per trarre auspici dalle stelle. Piramidi simili si trovano nelle Americhe, costruite dagli Aztechi e dai Maya come templi per sacrifici e per l'interpretazione delle stelle (oltre a essere un monumento che doveva innalzare il popolo verso gli dei, come le piramidi di Giza dovevano innalzare il faraone)\nUso esogeologico.\nIl termine \"astrum\" era utilizzato in esogeologia per descrivere particolari formazioni geologiche tipiche del pianeta Venere: si tratta di strutture di tipo radiale presenti in superficie. Il termine \u00e8 ora da considerarsi desueto, secondo le disposizioni emanate dall'Unione Astronomica Internazionale."}
{"id": "270091", "revid": "767487", "url": "https://it.wikipedia.org/wiki?curid=270091", "title": "Chaos (esogeologia)", "text": "Chaos, da cui Regione caotica o Zona caotica, \u00e8 un termine latino, derivante dal greco, utilizzato comunemente in esogeologia per descrivere regioni sconnesse e geologicamente disordinate sulla superficie dei corpi celesti. Le regioni caotiche si originano generalmente a causa di un affondamento irregolare del terreno; la superficie appare in questi casi frantumata in blocchi dai contorni irregolari.\nIl termine \"chaos\" \u00e8 stato applicato finora a formazioni presenti sulla superficie di Marte e di Europa, uno dei satelliti naturali di Giove."}
{"id": "270125", "revid": "87003588", "url": "https://it.wikipedia.org/wiki?curid=270125", "title": "Collis", "text": "Collis (plurale colles) \u00e8 un termine latino indicante un leggero rilievo o una collina di piccole dimensioni. Il termine trova oggi applicazione in esogeologia, dove \u00e8 comunemente utilizzato per indicare formazioni di tipo collinare e regioni leggermente sopraelevate presenti sulla superficie dei corpi celesti. Strutture geologiche di questo tipo sono state individuate su Venere e su Marte."}
{"id": "270130", "revid": "1718925", "url": "https://it.wikipedia.org/wiki?curid=270130", "title": "Ferrovia Alifana", "text": "La ferrovia Alifana \u00e8 una linea ferroviaria regionale situata nella regione Campania, storicamente suddivisa in due differenti tratte, alta e bassa, di cui solo la prima \u00e8 ancora in esercizio.\nIl nome deriva da quello dell'omonima area nella quale si trova la stazione terminale di Piedimonte d'Alife denominata, dal 1974, Piedimonte Matese. Le linee, di propriet\u00e0 della Regione Campania, sono state affidate in gestione alla societ\u00e0 Ente Autonomo Volturno (EAV) che vi opera in qualit\u00e0 sia di gestore dell'infrastruttura sia di impresa ferroviaria.\nStoria.\nI primi progetti e l'inaugurazione.\nDella costruzione di una ferrovia che unisse l'area ai piedi del Matese con Napoli si parl\u00f2 fin dalla met\u00e0 dell'Ottocento, ma senza che alcun progetto concreto venisse presentato. Nel 1888 fu il comune di Caiazzo a farsi portavoce della necessit\u00e0 di costruzione della ferrovia e tale richiesta venne appoggiata da diversi comuni tra i quali Marano di Napoli. Furono diversi i progetti presentati per la realizzazione della \"Ferrovia economica Napoli - Piedimonte d'Alife\". Finalmente il 27 marzo 1900 venne stipulato il contratto di concessione con la \"Societ\u00e9 Anonyme des Tramway et des Chemins de Fer du Centre\" di Lione in Francia per la costruzione e la gestione della ferrovia Napoli-Piedimonte d'Alife. Tale concessione pass\u00f2 poi nel 1905 alla \"Compagnie des Chemins de Fer du Midi de l'Italie\" con sede a Parigi.\nLa ferrovia venne realizzata a scartamento ridotto (950\u00a0mm) ed entr\u00f2 in funzione il 30 marzo 1913 sulla tratta Napoli Piazza Carlo III-Santa Maria Capua Vetere-Biforcazione-Capua (originaria tratta bassa). Questa prima tratta di circa 43 chilometri, era con trazione elettrica a corrente alternata monofase 11\u00a0kV 25\u00a0Hz. Successivamente, il 31 dicembre dello stesso anno, entr\u00f2 in funzione la tratta Biforcazione-Caiazzo (circa 16\u00a0km) ed infine, il 5 ottobre 1914, l'ultimo tronco Caiazzo-Piedimonte d'Alife (circa 23\u00a0km). La tratta Biforcazione-Caiazzo-P.d'Alife (detta tratta Alta) era gestita con trazione a vapore.\nIl primo dopoguerra ed il commissariamento.\nLa tratta Napoli Piazza Carlo III - Capua (tratta bassa) si svolgeva con treni a cadenza oraria lungo le seguenti stazioni: Capodichino, Secondigliano, Piscinola, Marano, Mugnano, Calvizzano, Giugliano, Aversa, Lusciano, Trentola-Ducenta, Frignano, Casaluce, Teverola, Santa Maria Capua Vetere-Sant'Andrea dei Lagni, Curti, San Pietro, Anfiteatro, Biforcazione e Capua. Erano inoltre previste alcune fermate facoltative come a Via Regina Margherita a Secondigliano ed al Ponte di Marano (bivio per Mugnano).\nL'altra tratta, quella alta, partiva da Biforcazione toccando le seguenti stazioni: Sant'Angelo in Formis, San Iorio, Triflisco, Pontelatone, Piana di Caiazzo (oggi Piana di Monteverna), Caiazzo, Villa Ortensia, Alvignano, Dragoni, Alife e Piedimonte d'Alife (oggi Piedimonte Matese). Inizialmente si svolgevano 3 coppie di treni giornalieri, divenuti 4 dopo pochi anni. Il 14 aprile 1923 dalla concessione si pass\u00f2 ad una gestione commissariale governativa.\nIl secondo dopoguerra e la chiusura.\nLa seconda guerra mondiale port\u00f2 parecchi danni alla ferrovia tanto che solo il tratto dell'Alifana bassa fino a Santa Maria Capua Vetere-Sant'Andrea dei Lagni riusc\u00ec ad essere rimesso in esercizio in breve, mentre la tratta Alta rimase interrotta per parecchi anni (1\u00ba ottobre 1952). Nel 1955 l'aumento del traffico veicolare nell'area di Piazza Carlo III a Napoli costrinse il Comune a richiedere ed ottenere che il capolinea della ferrovia (tratta bassa) arretrasse allo Scalo Merci ubicato in Via Don Bosco (di fronte all'Istituto omonimo). La linea cos\u00ec si accorciava ulteriormente passando a quasi km 35.\nNel frattempo iniziarono i lavori di ricostruzione della tratta Alta la cui concessione venne affidata alla \"Compagnie des Chemins de Fer du Midi de l'Italie\" (CFMI). I lavori si conclusero il 5 aprile 1963 con una linea con caratteristiche ben diverse dalla precedente: anzitutto lo scartamento divent\u00f2 ordinario e la trazione con motore diesel. Questo determin\u00f2 la definitiva scissione delle due linee che da questo momento non ebbero pi\u00f9 alcuna connessione. La nuova tratta Alta, infatti, ha origine dalla stazione di Santa Maria Capua Vetere posta sulla linea Roma-Cassino-Napoli, con la quale condivide i binari fino a Napoli dalla quale ha acquistato delle tracce orarie. La nuova \"tratta Alta\", toccando la nuova stazione di Anfiteatro ripercorre parte del vecchio tracciato in direzione di Sant'Angelo in Formis dove per\u00f2 scompariva la vecchia stazione di Biforcazione e con essa la tratta Biforcazione-Capua della tratta bassa. La nuova linea \u00e8 lunga km 41.\nAgli inizi degli anni settanta il capolinea napoletano dell'Alifana bassa venne ancora arretrato alla stazione di Secondigliano, ma ormai si rendeva sempre pi\u00f9 impellente il rinnovamento della linea che, oltretutto, godeva di frequentazione perfino eccessiva. Le localit\u00e0 attraversate, infatti, erano cresciute a dismisura e l'Alifana bassa continuava ad essere l'unico mezzo capace di arrivare a Napoli in breve tempo evitando il traffico. Fu cos\u00ec che il 20 febbraio 1976 il servizio dell'Alifana bassa venne sospeso e sostituito, per un paio di anni, da un servizio di autobus. La chiusura doveva essere temporanea per consentire l'ammodernamento della linea. Nel 1978 la concessione della ferrovia (tratta alta) pass\u00f2 alla societ\u00e0 \"Tranvie Provinciali Napoletane\", gi\u00e0 concessionaria di numerosi collegamenti via autobus nell'area napoletana e casertana. Il 16 giugno 1986 la concessione venne revocata e la ferrovia pass\u00f2 sotto gestione commissariale governativa fino al 2005 quando la gestione dell'Alifana pass\u00f2 alla societ\u00e0 \"MetroCampania NordEst\".\nL'integrazione nel sistema metropolitano della Campania.\nIl vecchio percorso venne poi integrato nel sistema metropolitano regionale della Campania, e nel 2005 si \u00e8 inaugurato il primo tratto della nuova tratta Bassa (Piscinola-Mugnano) mentre nel 2009 si \u00e8 aperto il tratto Mugnano-Giugliano-Aversa Ippodromo-Aversa Centro.\nIl materiale rotabile.\nLa linea ferroviaria Alifana non \u00e8 mai stata una linea unitaria, ma per diversi motivi le due tratte, Napoli - Santa Maria Capua Vetere - Capua (tratta bassa) e Santa Maria Capua Vetere - Piedimonte Matese (tratta alta dal 1963; precedentemente la tratta alta era Biforcazione-Piedimonte), hanno sub\u00ecto sempre diversi destini. Anche il materiale rotabile sui due tratti \u00e8 sempre stato pi\u00f9 che diversificato.\nLe tratte.\nLe tratte principali sono due, ovvero:\nTratta alta.\nLa tratta Santa Maria Capua Vetere - Piedimonte d'Alife, a trazione a vapore fino all'ultima guerra, vide in funzione diverse macchine. La pi\u00f9 vecchia era la \"Catania V\", una due assi inglese della R. &amp; W. Hawthorn, mai immatricolata ed acquistata da una ferrovia siciliana a servizio di una miniera di zolfo. Per circolare sull'Alifana il suo scartamento venne portato da 850 a 950\u00a0mm. Rest\u00f2 in esercizio fino al 1939 quando venne ceduta ad una ditta romana che l'adib\u00ec a manovre nel porto di Assab in Etiopia. Il suo posto venne cos\u00ec preso da una R.305.4 di costruzione Henschel, acquistata dalle F.S. che la utilizzavano sulla Ferrovia Palermo-Corleone-San Carlo: venne immatricolata come V21 e demolita nel 1962.\nFin dal 1913 furono in servizio anche 3 locomotive a tre assi accoppiati di costruzione belga La Meuse; vennero immatricolate come V1, V2 e V3. La V2 venne venduta nel 1926 alla Ferrovia Circumetnea, mentre le altre due vennero demolite negli anni sessanta.\nSempre dal 1913 erano in servizio anche due locotender della Breda immatricolate come V11 e V12, anch'esse demolite negli anni sessanta. Negli anni cinquanta questi due mezzi vennero utilizzati come spinta per i convogli elettrici sulla tratta Napoli - Giugliano che presentava alcune pendenze.\nNel 1925 la CFMT - Compagnie des Chemins de Fer du Midi de Italie acquist\u00f2 un'automotrice DWK-CEMSA, cedendola peraltro poco dopo alla SAFS - Societa Anonima Ferrovie della Sicilia, per il servizio sulla ferrovia Siracusa-Ragusa-Vizzini presso la quale mantenne la classificazione \"GS 1\".\nInfine nel 1944 venne acquistata dalle F.S. la R.301.1 anch'essa di costruzione CEMSA immatricolata come V31 e resa solo tre anni dopo alle stesse F.S. Nel 1963 con l'inaugurazione della nuova Alifana alta, diventata a trazione diesel, vennero immesse 5 nuove automotrici della OM immatricolate con le sigle ALn 880.1.1-5 (velocit\u00e0 massima 98\u00a0km/h e potenza 310\u00a0kW) con 4 rimorchiate (simili alle ALn 773 e Ln 664 FS) immatricolate con la sigla Ln 774.R.101-104, accantonate negli ultimi anni. Vennero anche messe in esercizio due locomotive per i merci (tipo 234 FS) immatricolate I-51 (accantonata negli anni ottanta) e I-52 (ancora in esercizio). Nel 1978, con la nuova concessione alla TPN, vennero acquistate 3 automotrici usate dalla Germania (WLE) che per\u00f2 si rivelarono inadeguate tanto da essere dismesse. Furono cos\u00ec noleggiate dalle FF.SS. alcune ALn 556 Breda a fine carriera in attesa dell'arrivo di 5 nuove automotrici Fiat, giunte a fine 1981 e immatricolate ALn 668.1.9-13. Infine nel febbraio 1990 sono state immesse due locomotive diesel, radiate dalla DB tedesca e revisionate dalla Fervet di Castelfranco Veneto: sono state immatricolate I-54 e 55. Un brutto incidente, costato anche la vita ad un passeggero, si \u00e8 verificato nel 1988 con accantonamento della ALn 880.1.3. Ulteriori due ALn 663 sono state acquistate dalla Fiat.\nIl progetto di elettrificazione avviato all'inizio degli anni duemila, poi interrotto, comport\u00f2 nel 1998 l'acquisto di un elettrotreno Firema E 82B, che dopo un lungo periodo di inattivit\u00e0 fu ceduto alla SEPSA, presso la quale venne immatricolato come ET.414. Dopo la definitiva radiazione di tutte le ALn 880 e ALn 773 Il parco rotabili in regolare servizio \u00e8 composto da 3 ALn 668.1400 (1\u00aa e 2\u00aa serie), 5 ALn 668.3000 e 2 ALn 663.1000, peraltro permanentemente accoppiate tra loro (e attualmente in revisione generale).\nTratta bassa.\nSulla Napoli - S.M. Capua V., che era elettrificata, inizialmente vennero utilizzate 5 elettromotrici Breda-AEG-Thomson (in seguito divenute 9) e 2 locomotive elettriche AEG-Thomson che trainavano diverse carrozze passeggeri di costruzione Breda e vari carri merci. La maggior parte di questi mezzi continu\u00f2 ad esistere fino alla chiusura della linea, avvenuta nel 1976: a quella data erano ancora presenti 8 elettromotrici (immatricolate 1-3 e 5-9), due locomotive (E 51 ed E 52) ed un automotore (M 1). Dal 2005 sulla nuova Alifana Bassa circolano treni provenienti dalla linea 1 della metropolitana di Napoli e dalla metropolitana di Roma.\nDati sul traffico.\nNel 2013 la ferrovia Santa Maria Capua Vetere - Piedimonte Matese ha trasportato 532.500 passeggeri, in calo rispetto ai 625.800 viaggiatori registrati nel 2012."}
{"id": "270147", "revid": "123463685", "url": "https://it.wikipedia.org/wiki?curid=270147", "title": "Forte movimento", "text": "Forte movimento (titolo originale: \"Strong motion\") \u00e8 il secondo romanzo di Jonathan Franzen, pubblicato nel 1992 ed ambientato nel 1987. \u00c8 un romanzo che, abbracciando le tecniche del postmodernismo, si avvicina al realismo isterico, diventando un'\u201cecocritica\u201d al modello di vita della societ\u00e0 contemporanea, soprattutto di quella statunitense. Attraverso lunghe descrizioni, interrotte da elementi di quotidianit\u00e0, come le pubblicit\u00e0 della \u201cconcessionaria Honda di Schaumburg\u201d, i brani famosi dei Clash e le partite dei Red Sox, Franzen descrive gli avvenimenti catastrofici che vedono coinvolta un'industria chimica, la Sweeting-Aldren Industries, e Boston, nonch\u00e9 i personaggi del libro.\nTrama.\nLe vicende dell'opera sono ambientate in un'area tra le pi\u00f9 benestanti e potenti del Nord degli Stati Uniti d'America, ossia tra Boston e Chicago; dove, sullo sfondo di movimenti sociali anti-abortisti, catastrofi ecologiche dovute alla sismicit\u00e0 indotta da un'industria chimica e complicate relazioni tra i capi industriali e le loro famiglie, si svolge una morbosa storia d'amore: tra una sismologa trentenne di Harvard, Ren\u00e9e Seitchek, e un ragazzo ventitreenne in cerca di lavoro, Louis Holland.\nRen\u00e9e e Louis si vedono per la prima volta dopo un terremoto che, inizialmente, sembra essere la causa della morte di Rita Damiano Kernaghan, l'ultima moglie del nonno materno di Louis, ma che poi si riveler\u00e0 un omicidio da parte di uno dei dirigenti della Sweeting-Aldren. Ren\u00e9e sta indagando con altri sismologi di Harvard sulla singolarit\u00e0 con la quale i terremoti dei dintorni di Boston si susseguono nel tempo, che, in effetti, non sembrano essere caratterizzati da alcun elemento di ciclicit\u00e0 che solitamente contraddistingue i fenomeni naturali; nel frattempo Louis sta facendo una passeggiata sulla spiaggia per sfuggire alle nefandezze della madre, Melanie, che non sembra provare nessuna piet\u00e0 per la morte della \u201cpovera\u201d Rita, ma vuole soltanto appropriarsi dell'ingente patrimonio lasciatole in eredit\u00e0. Inizialmente, Ren\u00e9e e Louis non provano alcun interesse reciproco, ma dopo essere stati ad una festa della sorella di Louis finiscono a letto insieme. Inizia cos\u00ec la loro travagliata storia d'amore.\nDopo lunghe ricerche, Ren\u00e9e scopre la \u201cTeoria sulla genesi del petrolio subcrostale\u201d di Anna Krasner, impiegata nel 1969 presso la Sweeting-Aldren. La teoria fa sorgere a Ren\u00e9e seri dubbi sull'origine della sismicit\u00e0 nei dintorni di Boston e su possibili connessioni con la Sweeting-Aldren. Scopre che in passato \u00e8 stato scavato un pozzo nei pressi dell'industria chimica; ma, dopo alcuni sopralluoghi e avvertimenti da parte di alcuni scagnozzi della Sweeting, Ren\u00e9e viene colpita da alcuni colpi di pistola davanti all'ingresso di casa. Finisce all'ospedale e tutte le prove che aveva raccolto vengono rubate. Louis, che nel frattempo \u00e8 a Chicago dal padre, Bob, si fa raccontare da quest'ultimo la storia del nonno e delle sue implicazioni negli affari della Sweeting-Aldren. A questo punto, l'autore rivela, passando dalla bocca di Bob e dalla narrazione in prima persona al racconto in terza persona, le vicende della Sweeting e il suo tentativo di scavare un pozzo esplorativo, sulla base della teoria della Krasner, profondo pi\u00f9 di 6\u00a0km con l'intento di scoprire giacimenti di petrolio. Successivamente, sia per la mancanza di fondi che per l'accresciuta consapevolezza dell'assurdit\u00e0 di cercare il petrolio a quelle profondit\u00e0 ma soprattutto per le pressioni dei movimenti ambientalisti, i dirigenti della Sweeting-Aldren decidono di trasformare il pozzo in una discarica di rifiuti tossici che gli permetter\u00e0 di reprimere i costi di smaltimento dei rifiuti. Ma, il pompaggio di oltre quattro milioni di litri di sostanze tossiche all'anno arriva ad un punto critico, in cui con la crescente pressione sulla roccia circostante riesce a provocare fenomeni di sismicit\u00e0 indotta.\nPrima che Ren\u00e9e e Louis riescano ad incriminare i colpevoli, un ultimo grave terremoto colpisce Boston: gran parte della citt\u00e0 viene distrutta, ci sono decine di morti e centinaia di feriti, lo stabilimento principale della Sweeting-Aldren subisce gravi danni e fuoriuscite di sostanze tossiche mentre i dirigenti dell'industria si rifugiano su un'isola dei Caraibi, da dove non potranno mai venir consegnati alle autorit\u00e0 statunitensi e saldare il debito con la societ\u00e0."}
{"id": "270156", "revid": "1429175", "url": "https://it.wikipedia.org/wiki?curid=270156", "title": "Royalty", "text": "Con royalty (termine della lingua inglese) si indica il diritto del titolare di un brevetto o di una propriet\u00e0 intellettuale ad ottenere il versamento di una somma di denaro da parte di chiunque effettui lo sfruttamento di detti beni per fini commerciali e/o di lucro.\nUtilizzo.\nLe \"royalties\" sono applicate in campo industriale per la remunerazione di diritti derivanti da brevetti che possono essere ceduti, dietro contratto, in licenza a terzi. Non esiste una regola fissa per la determinazione delle \"royalties\" in quanto derivano da pattuizioni contrattuali fra privati e possono assumere quindi numerosissime forme. \nDeterminazione del valore.\nLa royalty pu\u00f2 essere determinata \"una tantum\" oppure pu\u00f2 essere rateizzata. Il valore rateale pu\u00f2 essere determinato da una percentuale sul prezzo di vendita, all'ingrosso o al dettaglio, sul guadagno unitario, sul costo di produzione. Nel caso di royalty percentuale, essa pu\u00f2 essere crescente o decrescente nel tempo in relazione alle aspettative di vita commerciale del prodotto o a livelli presunti di fatturato.\nIl valore varia da Paese a Paese; vi sono Paesi come l'Irlanda dove le royalties non sono praticate. A titolo indicativo si pu\u00f2 affermare che nella maggior parte dei Paesi della UE le royalties applicate sul fatturato annuo relativo al bene di cui si \u00e8 ceduta la licenza variano dal 2 al 50%, ma possono esistere situazioni dove i livelli sono diversi da quelli indicati."}
{"id": "270197", "revid": "31886", "url": "https://it.wikipedia.org/wiki?curid=270197", "title": "Corona (esogeologia)", "text": "Corona (plurale: coronae) \u00e8 un termine originariamente utilizzato in latino per indicare un oggetto piegato e curvato su s\u00e9 stesso. Oggigiorno \u00e8 di utilizzo comune nel campo dell'esogeologia per designare formazioni geologiche dalla forma ellissoidale o comunque ovoidale, sovente circondate da corrugamenti concentrici della superficie, presenti su un corpo celeste.\nSi ritiene che le corone si originino dai cosiddetti punti caldi. Strutture di questo tipo sono presenti su Venere e su Miranda, satellite di Urano.\nLe coronae di Miranda sono piuttosto estese in relazione alla dimensione del satellite. Si ritiene che possano essere formate da diapiri freddi, dove si ha la risalita di ghiaccio relativamente pi\u00f9 caldo dell'ambiente circostante."}
{"id": "270217", "revid": "121108055", "url": "https://it.wikipedia.org/wiki?curid=270217", "title": "Qualunquismo", "text": "Il qualunquismo \u00e8 un atteggiamento vagamente ispirato dalle azioni del movimento dell'Uomo qualunque, e che rinnega o almeno intenzionalmente ignora l'aspetto politico del vivere associato. Comparve in Italia nell'immediato dopoguerra.\nStoria.\nIn Italia, il qualunquismo viene identificato con l'omonimo movimento politico nato a partire dalla pubblicazione della rivista \"L'Uomo Qualunque\", nata il 27 dicembre 1944 da parte di Guglielmo Giannini.\nCaratteristiche.\n\u00c8 caratterizzato da una generica sfiducia nelle istituzioni, nei partiti, nei vari soggetti della politica, visti (percepiti) come distanti, perniciosi o comunque di disturbo, di intralcio, nell'autonomo perseguimento delle soggettive scelte individuali. Questo atteggiamento \u00e8 in genere considerato negativamente dagli individui politicamente attenti, che ne sottolineano i rischi connessi al rifiuto della partecipazione in un sistema democratico. Spesso l'attributo \"qualunquista\" \u00e8 usato con senso spregiativo nel dibattito politico.\nSul qualunquismo si sono svolte analisi a diversi livelli, ad esempio in sociologia e in storia, partendo dall'assunzione dei contesti fattuali in cui ebbe a svilupparsi subito dopo l'introduzione in Italia di un sistema democratico. Le evidenze del tutto negative del mondo politico, subito dopo la sconfitta, offrivano molti spunti per lo sviluppo di sensazioni diffuse di insufficienza dei sistemi sociali, talvolta sfociando in non isolati casi di \"depressione collettiva\" per i quali il rigetto aprioristico della rappresentanza politica passiva ben poteva essere uno degli esiti. Fra i motivi di maggior disdegno della funzione di rappresentanza, vi erano certamente aspetti materiali come i lutti, le macerie, l'impoverimento, la perdita di \"status\" precedentemente acquisiti; e vi erano anche aspetti ideali come la guerra persa, la ferita gravissima all'immagine dell'appena costituita nazione, i tradimenti e le fronde, le riproposizioni e le camarille, l'attribuzione di potere a soggetti rivelatisi insufficienti (anche vista come causa delle negativit\u00e0), e molti altri simili argomenti.\nSi sono proposte perci\u00f2 definizioni di vario genere, alcune influenzate da convincimenti personali, altre non nitidamente disinteressate, ma spesso concorrenti nell'indicare supposti riscontri di fenomeni psicologici collettivi. Un supposto fattore egoistico, opportunistico, potrebbe - si \u00e8 detto - scardinare e rimuovere alla radice le motivazioni di adesione al contratto sociale, portando a considerare ci\u00f2 che \u00e8 \"pubblico\" come antagonistico, concorrenziale o belligerante, in qualche modo in danno, almeno temuto, della \"sopravvivenza\" o del restauro della tranquillit\u00e0 individuale. Ed anche l'aggravio delle sofferenze materiali nella quotidianit\u00e0, effetto tipico dei tempi di crisi, condurrebbe naturalmente verso stati di necessit\u00e0 nei quali le esigenze individuali parrebbero del tutto sopraffare la possibilit\u00e0 di apertura all'attenzione verso le esigenze collettive, con conseguente demonizzazione di chi per ruolo o per convinzione tali istanze collettive rappresenti o solleciti (alcune analisi si sono spinte ad ipotizzare analogie con le risultanze di alcuni studi della sociologia criminale e della psichiatria forense).\nVi \u00e8 perci\u00f2 stato chi ha parlato di \"fisiologicit\u00e0\" dello sviluppo di simili reazioni, come anche di una analoga fisiologicit\u00e0 per la quale questo tipo di reazione sarebbe di pi\u00f9 pronto suscitamento presso i \"delusi\" di orientamento moderato-conservatore, essendo questi quelli maggiormente desiderosi di una strutturazione sociale \"solida\" e di una rappresentanza politica affidabile; per questo taluni hanno suggerito che potesse volgere a danno delle destre (rappresentanti modelli sociali \"forti\") attraverso un depauperamento dell'elettorato di riferimento. Da altri si \u00e8 obiettato invece che il qualunquismo arrecherebbe vantaggio proprio a quelle parti della politica conservatrice che, dal disinteresse sullo svolgimento della delega democratica, trarrebbero miglior agio di introdurre modifiche sistemiche secondo comodo.\nStoricamente, del resto, si registrarono simili orientamenti di quote di popolazione anche in altre nazioni, ad esempio in Francia, ove crebbe il Poujadismo ed ove si erano vissute analoghe delusioni con le note vicende di Vichy e con non minori danni, morali e materiali, di guerra."}
{"id": "270250", "revid": "712828", "url": "https://it.wikipedia.org/wiki?curid=270250", "title": "Juyo", "text": ""}
{"id": "270260", "revid": "110231726", "url": "https://it.wikipedia.org/wiki?curid=270260", "title": "Facula (esogeologia)", "text": "Facula (plurale: faculae) \u00e8 un termine latino utilizzato in esogeologia per descrivere formazioni geologiche presenti sulla superficie di altri corpi celesti dal colore pi\u00f9 chiaro rispetto a quello delle regioni circostanti, qualora sia impossibile determinarne con maggiore precisione la reale natura fisica. Il termine \u00e8 stato assegnato a formazioni presenti sul pianeta Mercurio, sui satelliti gioviani Ganimede, Callisto e Amaltea, sul satellite saturniano Titano e sul pianeta nano Cerere."}
{"id": "270284", "revid": "869733", "url": "https://it.wikipedia.org/wiki?curid=270284", "title": "Ping", "text": "Ping (\"Packet internet groper\") \u00e8 un'utility di amministrazione per reti di computer usata per misurare il tempo, espresso in millisecondi, impiegato da uno o pi\u00f9 pacchetti ICMP a raggiungere un dispositivo di rete (attraverso una qualsiasi rete informatica basata su IP) e a ritornare indietro all'origine. \u00c8 prettamente utilizzato per verificare la presenza e la raggiungibilit\u00e0 di un altro computer connesso in rete e per misurare le latenze di trasmissione di rete.\nTecnicamente tramite ping viene inviato un pacchetto ICMP di tipo \"echo request\" e si rimane in attesa di un pacchetto ICMP di tipo \"echo reply\" in risposta. Solitamente infatti la parte di sistema operativo dedicata alla gestione delle reti (\"stack di rete\") \u00e8 programmata per rispondere automaticamente con un pacchetto di tipo \"echo reply\" alla ricezione di un pacchetto di tipo \"echo request\".\n\"Ping\" tipicamente visualizza sullo \"standard output\" il numero di pacchetti inviati e ricevuti, la loro dimensione, il tempo totale trascorso tra l'invio di ogni pacchetto e la ricezione della risposta corrispondente, la media dei tempi e la percentuale di risposte ottenute. Alcune implementazioni (come quella disponibile in Cisco IOS) non mostrano i tempi di ciascun tentativo, ma si limitano a mostrare un carattere per ogni pacchetto inviato che indica se \u00e8 stata ricevuta risposta o meno. Altre implementazioni, come quella in Solaris, si limitano normalmente ad indicare se la destinazione \u00e8 stata raggiunta o meno, e fornendo un output dettagliato solo specificando apposite opzioni.\nStoria.\nL'autore originario di \"ping\" fu Mike Muuss che lo scrisse nel 1983 come strumento diagnostico di rete mentre lavorava al \"Ballistics Research Lab\" dell'US Army. L'origine del nome \u00e8 attribuita alla similitudine esistente tra il funzionamento del programma da lui creato e quello di un sonar marino, il quale appunto emette dei \"ping\" sonori aspettandone il ritorno dopo che essi rimbalzano sul bersaglio.\nIn seguito David L. Mills ha definito \"ping\" come acronimo di \"Packet InterNet Groper\" (pacchetto Internet a tentoni).\nUso (su MS Windows).\nDa un'interfaccia a riga di comando si pu\u00f2 eseguire \"ping\" come segue:\n ping [\"opzioni\"] \"destinazione\"\nIl parametro \"destinazione\" pu\u00f2 essere un indirizzo IP o un nome DNS, che indica l'apparato (o gli apparati, in caso di un indirizzo IP di \"broadcast\") a cui inviare i pacchetti \"echo request\".\nLe opzioni sono specifiche del sistema operativo in uso, ma tipicamente consentono di specificare il numero di pacchetti di tipo \"echo request\" da inviare, la loro lunghezza in byte, e di effettuare un cosiddetto \"flood ping\" in cui i pacchetti sono inviati ripetutamente quanto pi\u00f9 rapidamente possibile.\nTra le opzioni comunemente disponibili vi sono:\nCaratteri di output in Cisco IOS.\nL'implementazione di \"ping\" disponibile in Cisco IOS, per ciascun pacchetto inviato, visualizza un carattere che indica l'esito:\nEsempi.\nEffettua un \"ping\" verso codice_7 (da un sistema GNU/Linux):\n $ ping it.wikipedia.org\n PING rr.esams.wikimedia.org (91.198.174.2) 56(84) bytes of data.\n 64 bytes from rr.esams.wikimedia.org (91.198.174.2): icmp_seq=1 ttl=50 time=83.0 ms\n 64 bytes from rr.esams.wikimedia.org (91.198.174.2): icmp_seq=2 ttl=50 time=82.4 ms\n 64 bytes from rr.esams.wikimedia.org (91.198.174.2): icmp_seq=3 ttl=50 time=84.0 ms\n 64 bytes from rr.esams.wikimedia.org (91.198.174.2): icmp_seq=4 ttl=50 time=82.6 ms\n 64 bytes from rr.esams.wikimedia.org (91.198.174.2): icmp_seq=5 ttl=50 time=82.4 ms\n --- rr.esams.wikimedia.org ping statistics ---\n 5 packets transmitted, 5 received, 0% packet loss, time 4015ms\n rtt min/avg/max/mdev = 82.416/82.933/84.066/0.636 ms\nEffettua un \"ping\" verso codice_7 (da un router con Cisco IOS): \n r1&gt;ping it.wikipedia.org\n Translating \"it.wikipedia.org\"...domain server (151.99.125.1) [OK]\n Type escape sequence to abort.\n Sending 5, 100-byte ICMP Echos to 91.198.174.2, timeout is 2 seconds:\n Success rate is 100 percent (5/5), round-trip min/avg/max = 88/88/88 ms\nAlternative.\nIl comando traceroute offre informazioni analoghe a quelle offerte da \"ping\", ma mostrando anche il tempo impiegato per raggiungere ciascun gateway intermedio tra la sorgente e la destinazione.\nAttacchi informatici.\n\"ping\" \u00e8 uno strumento molto utile se non indispensabile in alcuni contesti, ma il fatto che la risposta a pacchetti di tipo \"echo request\" avvenga in maniera automatica lo ha reso uno degli strumenti preferiti per gli attacchi di tipo DoS o DDoS. \u00c8 possibile infatti inviare ad un gran numero di apparati di rete dei pacchetti di tipo \"echo request\" falsificando per\u00f2 l'indirizzo IP del mittente (\"spoofato\" in gergo internet) con quello della vittima: gli apparati di rete saranno portati automaticamente a rispondere all'indirizzo IP falsificato, saturandolo (\"flood\") di pacchetti di tipo \"echo reply\" e causandone l'irraggiungibilit\u00e0 o (in caso di modem con scarsa larghezza di banda) la disconnessione della vittima da Internet (questo attacco \u00e8 un tipo di reflection attack). Un tipico esempio di questo attacco era lo \"smurf\". In seguito al diffondersi di questo tipo di attacco negli anni novanta sono state prese precauzioni che lo rendono difficilmente praticabile.\nUna variante pi\u00f9 semplice \u00e8 il \"ping flood\", che consiste nell'invio a raffica di pacchetti di tipo \"echo request\" verso la vittima designata: se l'attaccante dispone di un'ampia larghezza di banda pu\u00f2 facilmente saturare di richieste il destinatario, mandandogli in crisi lo \"stack\" di rete e di conseguenza il sistema operativo della vittima, impossibilitata a ricevere e a rispondere a tutti i pacchetti in arrivo."}
{"id": "270303", "revid": "767487", "url": "https://it.wikipedia.org/wiki?curid=270303", "title": "Farrum", "text": "Farrum (plurale: farra) \u00e8 un termine latino dal significato originario di \"focaccia\". In esogeologia si utilizza comunemente per descrivere formazioni geologiche extraterrestri la cui forma ricorda vagamente quella di un pancake, o di un panettone. Simili strutture sono state osservate su Venere, dove prendono i nomi di divinit\u00e0 acquatiche.\nVoci correlate.\nFarra su Venere:"}
{"id": "270304", "revid": "584094", "url": "https://it.wikipedia.org/wiki?curid=270304", "title": "Claudia Barbieri", "text": "Biografia.\nInizia recitando in vari spettacolo teatrali: \"I delitti\" (1993), \"Onda\" (1994), \"Che disgrazia l'ingegno\" (1995), \"Luna di terra\" (1996) e \"W la macchina e lo stile d'acciaio\" (1997). Lavora poi in televisione nel programma \"Solletico\", per poi avere piccoli ruoli nelle sit-com \"Casa Vianello\" e \"Finalmente soli\", quest'ultima insieme a Gerry Scotti e Maria Amelia Monti.\nDal 1998 inizia una carriera cinematografica, partecipando al film \"Tout-Court\". Le sue altre apparizioni sul grande schermo sono in \"Lux\" (1999), \"Sulle tracce\" (2002) e \"Subliminal\" (2003). Nel frattempo recita in teatro in \"Miles gloriosus\" (2001), da una commedia di Tito Maccio Plauto, nel \"Girotondo\" (2002) e ne \"I legami pericolosi\" (2002). Dal 2003 al 2008 interpreta il ruolo del direttore marketing Ilaria Tanadale nella sitcom di Italia 1 \"Camera Caf\u00e9\"."}
{"id": "270308", "revid": "114899501", "url": "https://it.wikipedia.org/wiki?curid=270308", "title": "Moses Hess", "text": "Biografia.\nHess nacque a Bonn, che a quell'epoca era sotto il dominio francese. Sul certificato di nascita, redatto in francese, il suo nome era \"Moises\", lo stesso nome del nonno paterno.\nHess ricevette un'educazione religiosa ebraica dal nonno e poi studi\u00f2 filosofia presso l'Universit\u00e0 di Bonn, ma non complet\u00f2 mai gli studi.\nFu uno dei fondatori del socialismo e precursore di quel movimento che poi sarebbe stato chiamato Sionismo. Tra le sue opere: \"Storia sacra dell'umanit\u00e0\" (1837), \"La triarchia europea\" (1841) e \"Roma e Gerusalemme\" (1862). \nSpos\u00f2 un'operaia cattolica, Sibylle Pesch, in sfida ai valori borghesi; nella letteratura socialista si diffuse l'idea che la moglie fosse una prostituta \"redenta\" da Hess, ma questa idea \u00e8 stata scartata dal biografo di Hess, Silberner. \nCorrispondente della \"Rheinische Zeitung\", un giornale radicale fondato da imprenditori renani liberali (giornale per il quale lavorava anche Karl Marx), visse a Parigi, si rifugi\u00f2 temporaneamente in Belgio e in Svizzera in seguito al fallimento della Rivoluzione francese del 1848, e di nuovo durante la guerra franco-prussiana (1870-1871).\nComunismo.\nInizialmente Hess sosteneva l'integrazione ebraica nel movimento universalistico socialista e fu amico e collaboratore di Karl Marx e Friedrich Engels. Hess convert\u00ec Engels al Comunismo e introdusse Marx ai problemi sociali ed economici. Il ruolo di Hess fu importante per il passaggio dalla teoria della storia nella dialettica idealistica hegeliana al materialismo dialettico di Marx, secondo cui l'uomo \u00e8, con la sua azione consapevole, l'iniziatore della storia. \nProbabilmente Hess fu autore di molte idee e slogan \"marxiani\", tra cui quello della religione come \"oppio dei popoli\". Con il tempo Hess divent\u00f2 meno propenso a basare tutta la storia su cause economiche e lotte di classe, giungendo a considerare la lotta delle razze, o delle nazionalit\u00e0, come fattore primario della storia passata.\nProto-Sionismo.\nDal 1861 al 1863 Hess visse in Germania, dove vide crescere l'ondata di antisemitismo tedesco. Fu allora che riport\u00f2 il suo nome alla versione originaria ebraica, Moses, in segno di protesta contro l'assimilazionismo. In questo periodo Hess torn\u00f2 alla religione nella forma di panteismo spinoziano, che in qualche modo non trovava incompatibile con l'ebraismo ortodosso. Nel 1861 pubblic\u00f2 \"Roma e Gerusalemme\", dove la storia \u00e8 interpretata come un circolo di conflitti di razza e conflitti di classe. Hess vedeva l'ascesa del nazionalismo italiano e la reazione tedesca ad esso: da ci\u00f2 giunse all'idea della rinascita nazionale del popolo ebraico e all'intuizione che i tedeschi non avrebbero tollerato le aspirazioni nazionali di altri popoli e sarebbero stati particolarmente intolleranti verso gli ebrei. Il suo libro invoca la creazione di uno Stato ebraico socialista in Palestina, in linea con i movimenti nazionali europei emergenti, come unica risposta all'antisemitismo e unico modo per affermare l'identit\u00e0 ebraica nel mondo moderno.\nIl libro di Hess \"Roma e Gerusalemme. L'ultima questione nazionale\" pass\u00f2 inosservato, come gli altri suoi scritti. La maggior parte degli ebrei tedeschi aspiravano all'assimilazione e non prestarono attenzione agli avvertimenti di Hess. La sua opera non stimol\u00f2 nessuna attivit\u00e0 o discussione politica. Il contributo di Hess, come \"Autoemancipazione\" di Leon Pinsker, acquist\u00f2 importanza solo retrospettivamente, alla fine del XIX secolo, quando il movimento sionista cominci\u00f2 a cristallizzarsi e a conquistare un pubblico. Quando Theodor Herzl lesse per la prima volta \"Roma e Gerusalemme\", scrisse di Hess: \"Da Spinoza gli ebrei non avevano un pensatore pi\u00f9 grande di questo Moses Hess dimenticato\" e dichiar\u00f2 che non avrebbe scritto la sua opera \"Der Judenstaat\" (\"Lo stato ebraico\"), se non avesse prima conosciuto \"Roma e Gerusalemme\". L'idea sionista non sarebbe iniziata solo con Theodor Herzl, ma molto prima, con Moses Hess, il cui \"Roma e Gerusalemme\", del 1862, precede di ben 34 anni \"Der Judenstaat\". Nella sua opera \"La legione ebraica nella guerra mondiale\", Vladimir \u017dabotinskij rese onore a Hess come una delle persone che avevano reso possibile la Dichiarazione Balfour (1917), insieme a Herzl, Rohtschild e Pinsker.\nHess mor\u00ec a Parigi nel 1875. Come da lui chiesto, fu sepolto nel cimitero ebraico di Colonia. Nel 1961 Hess fu re-interrato nel cimitero di Kvutzat Kinneret in Israele, insieme ad altri sionisti laburisti come Nachman Syrkin, Ber Borochov e Berl Katznelson. Il moshav Kfar Hess \u00e8 stato cos\u00ec chiamato in suo onore.\nOpere.\nTra le sue opere:"}
{"id": "270310", "revid": "729019", "url": "https://it.wikipedia.org/wiki?curid=270310", "title": "Flexus", "text": "Flexus (plurale: flex\u016bs) \u00e8 un'espressione di origine latina utilizzata in esogeologia per indicare formazioni geologiche extraterrestri la cui forma ricordi quella di una cresta arrotondata o erosa. Il termine \u00e8 attualmente utilizzato solamente in relazione ad alcune strutture presenti su Europa (uno dei quattro principali satelliti di Giove) cui sono stati attribuiti nomi di personaggi connessi con il mito di Europa.\nVoci correlate.\nFlex\u016bs su Europa:"}
{"id": "270311", "revid": "599013", "url": "https://it.wikipedia.org/wiki?curid=270311", "title": "Villa Maddalena", "text": "La villa Maddalena \u00e8 una struttura edilizia storica situata in via Terralba ad Arenzano, nella riviera di ponente. Attualmente vi hanno sede varie associazioni culturali, sociali e sportive della localit\u00e0 rivierasca.\nStoria.\nL'edificio fu costruito dai Padri Somaschi nel 1690 come convento e venne poi trasformato in villa. Pass\u00f2 poi in propriet\u00e0 alla marchesa Ghiglini-De Mari che la vendette successivamente alla famiglia Montereggio.\nAcquisita dall'amministrazione comunale di Arenzano nel 1954, venne destinata a sede di una scuola di avviamento professionale a tipo commerciale.\nDescrizione.\nLa villa ha una cappella che \u00e8 fra le pi\u00f9 apprezzate di Arenzano, non solo per i preziosi stucchi che la decorano. Ad una sola navata, ha l'altare maggiore arricchito da una pregevole icona di Santa Maria Maddalena; sono presenti poi due ulteriori altari laterali e la tomba di famiglia della marchesa Ghiglini-De Mari.\nDal 1992 \u00e8 sede del Teatro Il Sipario Strappato. \nIl piano nobile \u00e8 composto da nove vani recentemente ristrutturati, tra i quali spicca il grande salone utilizzato per ospitare rassegne musicali o conferenze.\nLa villa comprende anche un parco lussureggiante e due campi da tennis."}
{"id": "270313", "revid": "1884099", "url": "https://it.wikipedia.org/wiki?curid=270313", "title": "Watt picco", "text": "Il watt picco (simbolo: Wp) \u00e8 l'unit\u00e0 di misura della potenza teorica massima producibile da un generatore elettrico o viceversa la potenza teorica massima assorbibile da un carico elettrico.\nAmbiti.\nAudio.\nIn ambito audio questo valore sta spesso ad indicare la potenza massima assorbibile da un diffusore acustico per un limitato periodo di tempo (spesso indicata nelle specifiche tecniche degli impianti dalla voce PMPO), e si contrappone alla potenza RMS che viene spesso considerata la potenza massima assorbibile dallo stesso dispositivo in modo indefinito nel tempo senza subire alcuna alterazione.\nFotovoltaico.\nIn ambito fotovoltaico, sulla base della normativa IEC 904-3 (1989), questo valore viene usato per indicare la potenza erogata da un modulo fotovoltaico o da una cella fotovoltaica se sottoposti alle condizioni standard di:"}
{"id": "270314", "revid": "297031", "url": "https://it.wikipedia.org/wiki?curid=270314", "title": "Arnold Ruge", "text": "Biografia.\nNato sull'isola di R\u00fcgen, studi\u00f2 a Heidelberg. Sostenitore della Germania libera e unita fin\u00ec in carcere per 5 anni, nel 1825. In seguito si trasfer\u00ec a Halle dove pubblic\u00f2 alcuni drammi, traduzioni da testi greci e entr\u00f2 in contatto con i giovani hegeliani.\nNell'autunno 1837 (il primo numero usc\u00ec il 1\u00ba gennaio 1838) Ruge \u2013 allora libero docente all'Universit\u00e0 di Halle \u2013 fond\u00f2 insieme a Theodor Echtermeyer (1805-1844) gli \u00abHallische Jahrb\u00fccher\u00bb (Annali di Halle). \nA causa della tendenza sempre pi\u00f9 liberale e progressista del giornale \u2013 che in pochi anni era diventato l'organo ufficiale dei Giovani hegeliani, potendo vantare tra i suoi collaboratori \"inter alia\" Bruno Bauer, Ludwig A. Feuerbach, Michail Bakunin, Karl Friedrich K\u00f6ppen, Karl Nauwerck, David Friedrich Strau\u00df, Max Stirner, Friedrich Engels e Karl Marx \u2013 il governo prussiano intim\u00f2 a Ruge di spostare la stampa da Lipsia ad Halle, in modo da poter sottoporre il giornale alla censura prussiana. \nRuge reag\u00ec a questo giro di vite reazionario della Prussia di Federico Guglielmo IV spostando la redazione del giornale da Halle a Dresda e cambiando il titolo in \u00abDeutsche Jahrb\u00fccher\u00bb (Annali tedeschi). I \u00abDeutsche Jahrb\u00fccher\u00bb furono definitivamente proibiti il 3 gennaio 1843 a causa del radicalizzarsi delle posizioni in materia di religione e politica dei Giovani hegeliani.\nA Parigi Ruge fu in seguito coeditore con Marx dei \"Deutsch-Franz\u00f6sische Jahrb\u00fccher\" (\"Annali franco-tedeschi\") poco prima di divenire il coordinatore delle attivit\u00e0 dell'estrema sinistra nei movimenti rivoluzionari del 1848.\nNel 1850 si trasfer\u00ec a Brighton dove insegn\u00f2 e scrisse, limitando la sua attivit\u00e0 politica ad un sostegno pubblico alla Prussia tra il 1866 e il 1870."}
{"id": "270315", "revid": "964734", "url": "https://it.wikipedia.org/wiki?curid=270315", "title": "Flumen", "text": "Flumen (plurale: flumina) \u00e8 un'espressione latina che significa fiume, ed \u00e8 di uso comune in esogeologia per designare quelli che potrebbero sembrare canali di acqua o di altri composti chimici allo stato liquido, individuati sulla superficie di altri pianeti o corpi celesti. Il nome \u00e8 attualmente utilizzato per descrivere alcune formazioni presenti su Titano (il satellite maggiore di Saturno)."}
{"id": "270320", "revid": "104265", "url": "https://it.wikipedia.org/wiki?curid=270320", "title": "Controcampo (programma televisivo)", "text": "Controcampo \u00e8 stata una trasmissione televisiva, a met\u00e0 fra il talk-show e il rotocalco televisivo sportivo, andata in onda dal 14 settembre 1998 al 13 maggio 2012 su Italia 1, ad eccezione del triennio 2008-2011 quando \u00e8 stata trasmessa su Rete 4. Alla conduzione del programma si sono avvicendati Sandro Piccinini (dal 14 settembre 1998 al 18 maggio 2008) e Alberto Brandi (dal 10 settembre 2006 al 13 maggio 2012).\n\u00c8 stato concorrente de \"La Domenica Sportiva\", lo storico programma televisivo calcistico della RAI in onda su Rai 2, anche se a differenza di quest'ultimo, \"Controcampo\" si segnalava per la spiccata prevalenza di tematiche calcistiche.\nIl programma.\nDa \"Pressing\" a \"Controcampo\".\nNasce nel 1998 dalla mente di Giorgio Terruzzi, Sandro Piccinini e Paolo Ziliani, \"Controcampo\" comincia come programma d'approfondimento calcistico del luned\u00ec dalle ore 22:40. Conduttore \u00e8 Sandro Piccinini, accompagnato da Martina Colombari, Giampiero Mughini, Vittorio Feltri ed Enrico Vanzina.\nA partire dal 1999 la trasmissione viene a sostituirsi allo storico programma \"Pressing\", sebbene nel primo appuntamento stagionale \u2014 in onda il 29 agosto 1999 \u2014 non fossero disponibili i filmati delle partite a causa del mancato raggiungimento di un accordo con la Mediaset. Un'intesa venne poi compiuta nei giorni successivi.\nCo-conduttrici e ospiti fissi.\nDa Luisa Corna ad Alessia Ventura.\nDurante la seconda edizione, Luisa Corna sostitu\u00ec Martina Colombari rimanendo in trasmissione fino al 2002 quando venne rimpiazzata da Elisabetta Canalis: nel 2005 il suo posto venne preso da Eleonora Pedron, ex vincitrice di Miss Italia. Dalla stagione 2006-2007 il ritorno di Elisabetta Canalis nella versione \"Ultimo Minuto\", che nella stagione 2008-2009 viene sostituita da Cristina Chiabotto, Miss Italia 2004. Nella stagione 2009-2010 approda la modella cilena Mar\u00eda Jos\u00e9 L\u00f3pez, ex moglie di Luis Antonio Jim\u00e9nez, che vi resta solo per due settimane prima di cedere il posto all'ex velina Melissa Satta. Per la stagione 2010-2011 arriva l'ex letterina Alessia Ventura, ultima co-conduttrice di \"Controcampo\", dal momento che dall'edizione 2011-2012 non \u00e8 prevista questa figura.\nGli opinionisti.\nPadrone di casa tra gli opinionisti e particolarmente criticato dal pubblico per il suo accentuato snobismo e per la sua \"colta juventinit\u00e0\" \u00e8 stato per dodici anni Giampiero Mughini. Altri ospiti fissi del programma anche i comici Diego Abatantuono ed Enrico Bertolino, i giornalisti Giancarlo Dotto, Franco Ordine, Maurizio Mosca e Paolo Liguori. Dalla redazione del giornale \"Controcampo\" vi sono state prima Lucia Blini e poi Alessandra Balletto.\nLa trasmissione, per l'analisi dei casi controversi si \u00e8 affidata per i primi tre anni della sua versione domenicale, dal 1999-2000 al 2001-02, al giornalista Matteo Dotto, affiancato poi dalla stagione 2002-03 da un ex arbitro, Graziano Cesari. Al posto di Cesari, dal 2006-07, a collaborare con Matteo Dotto \u00e8 l'ex arbitro ed ex designatore Paolo Casarin, sostituito a sua volta nel 2010-11 da Gianluca Paparesta.\nSaltuariamente \"Controcampo\" ha dedicato dello spazio anche ai \"motori\": per la Formula 1 \u00e8 ospite Andrea De Adamich e per il Motomondiale Claudia Peroni o Nico Cereghini.\nFormula del programma.\n\"Controcampo\" e \"Controcampo - Diritto di replica\".\n\"Controcampo\" e \"Controcampo - Diritto di replica\" andavano in onda la domenica sera e, nelle giornate infrasettimanali, il mercoled\u00ec sera. La trasmissione inizia con le immagini del posticipo della domenica sera e le pagelle di Paolo Ziliani. Seguivano il dibattito sul posticipo, le interviste in diretta dei protagonisti del posticipo e la moviola di Matteo Dotto. In seguito i servizi di tutte le partite della giornata ed il dibattito su di esse. Alcune puntate hanno visto il dibattito incentrarsi anche su Formula 1 e Motomondiale. Dalla stagione 2007-2008 si poteva inviare sms che sarebbero apparsi in sovraimpressione.\nLa formula della seconda parte.\nLa seconda parte, detta \"Controcampo - Diritto di replica\" (chiamata cos\u00ec nelle stagioni 2006-2007 e 2007-2008, poi diventata semplicemente \"Controcampo - Seconda parte\") venne condotta dapprima Sandro Piccinini dal 1998 al 2008 e poi Alberto Brandi con la partecipazione di Federica Fontana dal 2008 al 2012 (dal 2006 al 2008 solo \"Controcampo - Diritto di replica\"), in onda la domenica alle 22:35 (nella prima edizione il lunedi assieme alla prima parte), ed era incentrata prevalentemente sull'approfondimento, oltre che sulla visione delle sintesi delle partite di Serie A, tra cui quella del posticipo domenicale. Nella prima stagione ospiti fissi sono stati Enrico Bertolino e l'ex arbitro Paolo Casarin. Nella seconda stagione \u00e8 arrivata la showgirl italo-spagnola Laura Barriales e gli ospiti fissi sono diventati Maurizio Mosca e Giovanni Galli.Alla postazione \"moviola\" Matteo Dotto, alla redazione del sito internet di \"Controcampo\" Alessandra Balletto e inviata per i posticipi Monica Vanali.\n\"Controcampo - Ultimo minuto\".\nNelle stagioni 2006-2007 e 2007-2008 andava in onda la domenica pomeriggio alle ore 18:25 o di sera quando c'era un turno infrasettimanale. Il programma prevedeva i servizi su tutte le partite giocate fino a poche ore dall'inizio del programma. Dopo ogni servizio era previsto ampio dibattito con gli ospiti e a fine trasmissione collegamento con Monica Vanali, inviata per il posticipo, per le ultime notizie.\nIl programma era l'erede di \"Serie A - Il grande calcio\", che and\u00f2 in onda per una sola stagione (in quella 2005-2006) su Canale 5 dopo l'acquisto da parte di Mediaset dei diritti televisivi per la Serie A (che caus\u00f2 la cancellazione da Rai 1 di \"90\u00ba minuto\", che prosegu\u00ec tuttavia nel sabato di Rai 3 con un'edizione dedicata alla Serie B). Il programma mostra gli highlights di tutte le partite del Campionato di Serie A ed \u00e8 condotto da Sandro Piccinini con la partecipazione di Elisabetta Canalis e quella fissa in qualit\u00e0 di opinionisti di Giampiero Mughini, dell'ex arbitro Graziano Cesari e del vincitore di \"Grande Fratello\" Augusto De Megni. In studio anche Lucia Blini.\n\"Controcampo - Linea notte\".\nNella stagione 2011-2012 la trasmissione va in onda in versione notturna alle ore 00:20 e prevede soltanto il commento della giornata, senza pubblico, con due ospiti, ma con la possibilit\u00e0 di telefonare in diretta per i telespettatori.\nLe ultime edizioni.\n2008-2011: trasloco su Rete 4.\nNel 2008 Mediaset non rinnova i diritti in chiaro del campionato di Serie A. Se li riprende dunque la RAI, che subito ripropone su Rai 2 i celebri programmi \"90\u00ba minuto\", \"Stadio Sprint\" e \"La Domenica Sportiva\" (in quest'ultimo programma torna lo spazio dedicato alla Serie A), e \"Controcampo - Ultimo minuto\" condotto da Sandro Piccinini non va pi\u00f9 in onda su Italia 1.\nDal 31 agosto 2008 va in onda solo il vecchio \"Controcampo - Diritto di replica\", che torna semplicemente \"Controcampo\", ma passa su Rete 4, condotto da Alberto Brandi e Cristina Chiabotto. Due sono i nuovi acquisti per questa stagione: Giacomo Valenti e Laura Barriales.\nLa stagione 2009-2010 in partenza il 23 agosto 2009 vede l'abbandono di Cristina Chiabotto. Al suo posto Maria Jos\u00e9 Lopez, moglie del calciatore Luis Antonio Jim\u00e9nez, che per\u00f2 dopo due sole puntate viene sostituita dall'ex velina Melissa Satta.\nLa stagione 2010-2011 riparte il 29 agosto 2010 condotto da Alberto Brandi con Alessia Ventura. Non fa pi\u00f9 parte del cast, dopo dodici anni, Giampiero Mughini, ma arrivano l'ex giocatore e dirigente juventino Roberto Bettega, il giornalista Giuseppe Cruciani, il dirigente sportivo Pierpaolo Marino, l'ex arbitro Gianluca Paparesta e Bruno Longhi. Un altro volto femminile \u00e8 stata per una sola puntata Raffaella Fico insieme a Giacomo Valenti in quel di \"Ciccio tv\".\n2011-2012: \"Controcampo - Linea notte\" e la chiusura definitiva.\n\"Controcampo\" torna su Italia 1 dal 28 agosto 2011 con il titolo \"Controcampo - Linea notte\" condotto da Alberto Brandi con Giuseppe Cruciani e Diego Abatantuono, in onda dalle 00:20 ogni domenica notte. Questa nuova formula non prevedeva n\u00e9 il pubblico in studio n\u00e9 la presenza della valletta, ma dava la possibilit\u00e0 al pubblico di casa di chiamare in diretta. L'ultima puntata di Controcampo \u00e8 andata in onda il 13 maggio 2012. Dati gli scarsi risultati d'ascolto e venendo spesso battuti da La Domenica Sportiva il programma non \u00e8 stato confermato per la stagione 2012-2013 da Mediaset che ne ha decretato la chiusura definitiva.\n2013: tentativo di ripresa con Speciale Sport Mediaset e Tiki Taka - Il calcio \u00e8 il nostro gioco.\nIl 25 agosto 2013 su Italia 1 alle 24:00 va in onda Speciale Sport Mediaset, un programma condotto da Pierluigi Pardo che avrebbe dovuto sostituire Controcampo, ma solo per due puntate poich\u00e9 il programma, per evitare cause incerte, viene chiuso e sostituito da \"Tiki Taka - Il calcio \u00e8 il nostro gioco\", in onda dal 16 settembre ogni luned\u00ec nella stessa fascia oraria. Direttore responsabile e ideatore del programma \u00e8 Claudio Brachino, altres\u00ec direttore della struttura di Sport Mediaset. I curatori della trasmissione sono lo stesso conduttore Pardo e i capo-redattori di Sport Mediaset Marco Foroni e Matteo Dotto.\nMerchandising.\nLa trasmissione ha avviato una linea di merchandising di alcuni prodotti che utilizzano il marchio della testata.\nIl giornale.\nNel settembre 2002, con l'avvio della stagione 2002-2003, \"Controcampo\" ha dato vita a un settimanale sportivo, che usciva ogni luned\u00ec dopo la giornata di campionato e col quale spesso uscivano DVD sul calcio, sulla Formula 1 o sul Motomondiale. Dalla stagione 2007-2008 il giornale viene sostituito dal sito internet sportmediaset.it.\nIl calendario.\nCol giornale ogni anno veniva distribuito anche un calendario, com'\u00e8 ormai nella tradizione di molti mensili italiani, con i servizi senza veli di alcune showgirl televisive. Ad inaugurare la tendenza nel 2003-2004 \u00e8 stata Federica Fontana; quindi la stagione successiva \u00e8 stata la volta del duo Mascia Ferri e Alessia Fabiani; nel 2005-2006 a posare sono state Jennipher Rodriguez e l'ex velina Vera Atyushkina; nella stagione 2006-2007 ha posato Ainett Stephens.\nIl gioco.\nNel marzo 2006 \u00e8 uscito in edicola un videogioco manageriale calcistico per PC dal titolo \"Controcampo 2006: Il videogioco\", il quale \u00e8 stato sviluppato da Gaelco e pubblicato da Leader su licenza di Mediaset, che oltre a consentire ai giocatori di allenare una squadra di calcio italiana permette loro di commentare le partite con Sandro Piccinini e visionare la moviola con l'ex-arbitro Graziano Cesari."}
{"id": "270323", "revid": "1543377", "url": "https://it.wikipedia.org/wiki?curid=270323", "title": "Radiazioni ionizzanti", "text": "La radiazione ionizzante \u00e8 la radiazione che trasporta abbastanza energia da liberare elettroni da atomi o molecole, ionizzandoli. La radiazione ionizzante pu\u00f2 essere composta da particelle subatomiche o ioni o atomi che si muovono ad alte velocit\u00e0, o anche onde elettromagnetiche nell'estremit\u00e0 pi\u00f9 energetica dello spettro elettromagnetico.\nDescrizione.\nI raggi gamma, i raggi X e la porzione ad alta frequenza degli ultravioletti dello spettro elettromagnetico sono ionizzanti, mentre la parte pi\u00f9 bassa degli ultravioletti dello spettro elettromagnetico, e anche la parte pi\u00f9 bassa dello spettro sotto agli UV, compresa la luce visibile (inclusi quasi tutti i tipi di luce laser), gli infrarossi, le microonde e le onde radio sono considerate tutte radiazioni non ionizzanti. Il confine che esiste nell'ultravioletto tra radiazioni elettromagnetiche ionizzanti e non ionizzanti non \u00e8 nettamente definito, dal momento che i diversi atomi e molecole vengono ionizzati a energie differenti. La definizione convenzionale colloca il confine a un'energia del fotone tra 10 eV e 33 eV nell'ultravioletto, come viene precisato meglio nel seguito.\nLe particelle subatomiche ionizzanti pi\u00f9 comuni comprendono le particelle alfa, le particelle beta e i neutroni. Quasi tutti i prodotti del decadimento radioattivo sono ionizzanti perch\u00e9 l'energia del decadimento radioattivo \u00e8 generalmente molto pi\u00f9 alta di quella richiesta per ionizzare. Altre particelle subatomiche ionizzanti che esistono naturalmente sono i muoni, i mesoni, i positroni, e altre particelle che costituiscono i raggi cosmici secondari, i quali vengono prodotti dopo che i raggi cosmici primari interagiscono con l'atmosfera terrestre. \nI raggi cosmici sono generati dalle stelle e da alcuni eventi celesti catastrofici come l'esplosione di una supernova. I raggi cosmici possono anche produrre radioisotopi sulla Terra (per esempio, il carbonio-14), che successivamente decadono e producono una radiazione ionizzante. I raggi cosmici e il decadimento degli isotopi radioattivi sono le principali fonti della radiazione ionizzante naturale sulla Terra chiamata radiazione di fondo. La radiazione ionizzante pu\u00f2 essere anche prodotta artificialmente usando tubi a raggi X, acceleratori di particelle, e uno qualsiasi dei vari metodi con i quali vengono prodotti artificialmente i radioisotopi.\nLa radiazione ionizzante \u00e8 invisibile e non \u00e8 direttamente avvertibile dai sensi umani, perci\u00f2 strumenti per il rilevamento della radiazione come i contatori Geiger sono necessari per rilevarla. Ad ogni modo, essa pu\u00f2 causare l'emissione di luce visibile subito dopo l'interazione con la materia, come nella radiazione Cherenkov e nella radioluminescenza. La radiazione ionizzante \u00e8 usata in svariati campi tra cui la medicina, la ricerca, l'industria manifatturiera e l'edilizia, ma presenta un rischio per la salute se non vengono prese le giuste misure contro un'esposizione indesiderata. L'esposizione alla radiazione ionizzante causa danni ai tessuti viventi, e pu\u00f2 causare mutazioni, malattia acuta da radiazione, cancro e morte.\nTipi di radiazione.\nLa radiazione ionizzante \u00e8 classificata dalla natura delle particelle o dalle onde elettromagnetiche che creano l'effetto ionizzante. Questi hanno diversi meccanismi di ionizzazione e possono essere raggruppati come ionizzanti direttamente o indirettamente.\nDirettamente ionizzanti.\nOgni particella carica massiva pu\u00f2 ionizzare gli atomi direttamente tramite interazione fondamentale attraverso la forza di Coulomb se trasporta un'energia cinetica sufficiente. Queste particelle includono nuclei atomici, elettroni, muoni, protoni e nuclei carichi energetici spogliati dei loro elettroni. Quando si muovono a velocit\u00e0 relativistiche queste particelle hanno un'energia cinetica sufficiente per essere ionizzanti, ma non sono necessarie velocit\u00e0 relativistiche. Ad esempio, una particella alfa tipica \u00e8 ionizzante, ma si muove a 0.05 c, e un elettrone con 33 eV (con energia sufficiente ad ionizzare qualsiasi elemento) si muove a circa 0.01 c.\nIn particolare a due sorgenti ionizzanti sono stati dati nomi speciali per riconoscerle: I nuclei di elio espulsi dai nuclei atomici sono chiamati particelle alfa e gli elettroni espulsi di solito (ma non sempre) a velocit\u00e0 relativistica sono chiamati particelle beta.\nI raggi cosmici naturali sono costituiti principalmente da protoni relativistici, ma comprendono anche nuclei atomici pi\u00f9 pesanti come ioni elio e ioni HZE (nuclei ad alta energia di raggi cosmici galattici con carica elettrica +2). Nell'atmosfera i raggi cosmici interagendo con le molecole d'aria producono pioni, che hanno una durata breve, e decadono in muoni, un tipo primario di raggi cosmici che raggiungono il suolo (e lo penetrano anche per un certo tratto).\nParticelle alfa.\nLe particelle alfa sono costituite da due protoni e due neutroni legati in una particella identica ad un nucleo di elio. Le emissioni di particelle alfa sono generalmente prodotte nel processo di decadimento alfa, ma possono anche essere prodotte in altri modi. Le particelle alfa sono denominate come la prima lettera dell'alfabeto greco, \u03b1. Il simbolo della particella alfa \u00e8 \u03b1 o \u03b12+. Poich\u00e9 sono identici ai nuclei dell'elio, sono anche a volte scritti come o indicando uno ione di elio con una carica +2 (senza i suoi due elettroni). Se lo ione acquista gli elettroni dall'ambiente, la particella alfa pu\u00f2 essere scritta come un normale (elettricamente neutro) atomo di elio\nLe particelle alfa sono fortemente ionizzanti. Se derivano dal decadimento radioattivo hanno una bassa profondit\u00e0 di penetrazione cio\u00e8 possono essere assorbite da pochi centimetri di aria o dalla pelle. Pi\u00f9 potenti sono le particelle alfa prodotte da fissione ternaria, cio\u00e8 le fissioni nucleari con tre prodotti di decadimento, essendo in questo caso di energia molto pi\u00f9 elevata, circa tre volte di quelli prodotti dai processi di decadimento nucleare binari, in questo caso sono in grado di attraversare il corpo umano negli strati pi\u00f9 profondi. Le particelle alfa costituiscono il 10-12% dei raggi cosmici, e in questo caso hanno energie molto maggiori di quelle dei processi nucleari e quando vengono incontrate nello spazio sono in grado di attraversare il corpo umano e schermi anche molto spessi. Tuttavia questo tipo di radiazioni \u00e8 notevolmente attenuato dall'atmosfera terrestre, che \u00e8 uno schermo di radiazioni equivalente a circa 10 metri d'acqua.\nParticelle beta.\nLe particelle beta sono elettroni o positroni di grande energia cinetica, emessi da alcuni nuclei radioattivi, come il potassio-40. La produzione delle particelle beta \u00e8 chiamata decadimento beta. Sono indicate con la lettera greca beta \u03b2. Ci sono due forme di decadimento beta, \u03b2\u2212 e \u03b2+, che danno origine rispettivamente all'elettrone e al positrone.\nQuando si dice che qualcosa ha contaminazione radioattiva, significa spesso che ci sono delle particelle beta emesse dalla sua superficie, rilevabili con un contatore Geiger o un altro rivelatore di radiazioni. Che siano beta \u00e8 facilmente verificabile, infatti avvicinando il misuratore di radiazione alla sorgente il segnale del contatore aumenta visibilmente, ma basta porre un foglio di alluminio per diminuire in maniera sensibile il segnale misurato. Se fosse una contaminazione da alfa basterebbe un foglio di carta.\nLe particelle beta ad alta energia, mentre passano attraverso la materia, possono produrre raggi X conosciuti come bremsstrahlung (\"radiazione frenante\") o elettroni secondari (raggi delta). Entrambe possono causare un effetto di ionizzazione indiretta.\nLa radiazione di bremsstrahlung riguarda la schermatura degli emettitori beta, poich\u00e9 l'interazione delle particelle beta con il materiale schermante produce radiazioni di Bremsstrahlung. Questo effetto \u00e8 maggiore con il materiale di elevato numero atomico, per evitare questo effetto indesiderato gli schermi per le particelle beta sono fatti con materiali che hanno un basso numero atomico.\nPositroni.\nIl \"positrone\" detto anche \"antielettrone\" \u00e8 l'antiparticella (o la controparte in antimateria) dell'elettrone. Quando un positrone a bassa energia collide con un elettrone a bassa energia, si verifica l'annichilazione, con conseguente trasformazione della loro massa in energia totale di due o pi\u00f9 fotoni gamma.\nI positroni possono essere generati da un decadimento nucleare o attraverso interazioni deboli o dalla produzione di coppia prodotta da un fotone sufficientemente energetico. I positroni sono fonti artificiali comuni di radiazione ionizzante utilizzate nelle scansioni mediante tomografia a emissione di positroni (PET), una tecnica di diagnostica medica.\nPoich\u00e9 i positroni sono particelle caricate positivamente, possono anche ionizzare direttamente un atomo attraverso la interazione Coulombiana.\nRadiazione elettromagnetica.\nQuando la frequenza delle onde elettromagnetiche \u00e8 superiore a quella visibile, gli effetti della quantizzazione delle onde elettromagnetiche sono pi\u00f9 evidenti, per cui in tale parte dello spettro elettromagnetico, si parla di fotoni.\nAnche se i fotoni sono elettricamente neutri, possono ionizzare gli atomi direttamente attraverso l'effetto fotoelettrico e l'effetto Compton. Ciascuna di queste interazioni provocher\u00e0 l'espulsione di un elettrone da un atomo a velocit\u00e0 relativistiche, trasformando tale elettrone in una particella beta (particella beta secondaria) che ionizzer\u00e0 molti altri atomi. Poich\u00e9 la maggior parte degli atomi interessati sono ionizzati direttamente dalle particelle beta secondarie, i fotoni sono chiamati radiazioni indirettamente ionizzanti.\nLa radiazione di fotoni \u00e8 chiamata raggi gamma se prodotta da una reazione nucleare, decadimento di particelle subatomiche, o decadimento radioattivo all'interno del nucleo. Altrimenti \u00e8 chiamata raggi x se prodotta all'esterno del nucleo. Il generico termine \"fotone\" \u00e8 perci\u00f2 utilizzato per descrivere entrambi.\nI raggi X normalmente hanno energia inferiore rispetto ai raggi gamma, e con una vecchia convenzione si definiva il confine a una lunghezza d'onda di 10\u221211 m o a un'energia di 100 keV. Questa soglia \u00e8 stata dettata dalle limitazioni dei vecchi tubi a raggi X ed alla mancata conoscenza delle cosiddette transizioni isomeriche. Le tecnologie e le scoperte moderne hanno portato ad una sovrapposizione tra le energie a raggi X e gamma. In molti campi sono funzionalmente identici, differendo per gli studi terrestri solo per l'origine della radiazione. In astronomia, per\u00f2, dove l'origine delle radiazioni spesso non pu\u00f2 essere determinata in modo affidabile, \u00e8 stata conservata la vecchia divisione energetica, con raggi X definiti tra 120 eV e 120 keV e raggi gamma come di qualsiasi energia superiore a 100/120 keV, indipendentemente dalla fonte. La maggior parte dei \"raggi gamma astronomici\" conosciuti, \"non\" sono originati nei processi radioattivi nucleari, ma piuttosto derivano da processi come quelli che producono raggi X astronomici, solo che sono prodotti da elettroni molto pi\u00f9 energetici.\nL'assorbimento fotoelettrico \u00e8 il meccanismo dominante nei materiali organici per le energie fotoniche inferiori a 100 keV, tipiche del tubo a raggi X classico. A energie superiori a 100 keV, i fotoni ionizzano la materia sempre pi\u00f9 attraverso l'effetto Effetto Compton e poi indirettamente attraverso la produzione di coppia(elettrone-positrone) ad energie superiore ai 5 MeV. La figura pi\u00f9 in basso, in cui sono sintetizzati i vari processi di ionizzazione, per quanto riguarda i raggi gamma mostra due scattering Compton che si verificano in sequenza. In ogni evento di scattering, il raggio gamma trasferisce energia ad un elettrone e continua sul suo cammino in una direzione diversa ma con energia inferiore.\nUltravioletto.\nLa radiazione elettromagnetica in cui i fotoni hanno energia compresa tra 3,1 eV (quindi lunghezza d'onda di 400\u00a0nm) e 124 eV (10\u00a0nm) \u00e8 chiamato ultravioletto.\nTale radiazione rappresenta una specie di demarcazione tra la radiazione ionizzante e quella non ionizzante. Infatti i raggi X che hanno energie superiori a 124 eV sono sicuramente sempre ionizzanti, per quanto riguarda gli ultravioletti la distinzione non vi \u00e8 un limite fisico preciso. Ad esempio il Cesio ha una energia di prima ionizzazione di appena 3,89 eV quindi anche gli ultravioletti meno energetici sono in grado di ionizzarlo. Ma il Cesio \u00e8 un caso estremo, l'energia di prima ionizzazione dell'ossigeno e dell'idrogeno \u00e8 di circa 14 eV, per questa ragione l'agenzia delle telecomunicazioni degli USA definisce la radiazione ionizzante quella con un'energia superiore a 10 eV.\nMa invece l'Agenzia per la protezione dell'ambiente degli USA stabilisce il limite come soglia biologica per le radiazioni ionizzanti 33 eV. La Commissione Internazionale sulle unit\u00e0 e misure della radiazione (ICRU) indica tale limite con il nome colloquiale \"valore W\". L'energia di 33 eV \u00e8 quella che viene persa mediamente per ionizzare una molecola d'acqua, creando una coppia di ioni assieme ad altri processi quali l'eccitazione.\nL'energia di 33 eV (lunghezza d'onda di 38\u00a0nm) cade nella regione di transizione con i raggi X, tale parte dello spettro elettromagnetico viene chiamata estremo ultravioletto e quindi da un punto di vista biologico solo l'estremo ultravioletto \u00e8 una radiazione ionizzante.\nNuclei carichi.\nI nuclei carichi sono parte dei raggi cosmici galattici e solari, mentre non hanno fonti naturali sulla terra. Tali nuclei carichi, sono frenati da strati relativamente sottili di schermatura tra cui gli abiti o la pelle. Tuttavia, l'interazione risultante genera radiazioni secondarie e causa effetti biologici in cascata. Se, ad esempio, solo un atomo di tessuto viene spostato da un protone energetico, la collisione provoca ulteriori interazioni nel corpo. Questo \u00e8 chiamato \"trasferimento di energia lineare\" (\"LET\"), cio\u00e8 avviene uno scattering elastico.\nIl \"LET\" \u00e8 molto simile all'urto elastico tra punti materiali, in cui l'energia iniziale si ridistribuisce tra le due particelle in maniera disuguale. Quando un nucleo carico colpisce un nucleo relativamente lento di un oggetto nello spazio, si verifica la LET e i neutroni, le particelle alfa, i protoni a bassa energia e altri nuclei verranno liberati da queste collisioni e contribuiscono alla dose totale di energia assorbita dal tessuto&lt;ref name=\"NASA/TP-1999-209320\"&gt;Contribution of High Charge and Energy (HZE) Ions During Solar-Particle Event of September 29, 1989 Kim, Myung-Hee Y.; Wilson, John W.; Cucinotta, Francis A.; Simonsen, Lisa C.; Atwell, William; Badavi, Francis F.; Miller, Jack, NASA Johnson Space Center; Langley Research Center, May 1999.&lt;/ref&gt;.\nIndirettamente ionizzanti.\nLa radiazione ionizzante indiretta \u00e8 elettricamente neutra e pertanto non interagisce in maniera determinante con la materia. La maggior parte degli effetti di ionizzazione sono dovuti a ionizzazioni secondarie.\nUn esempio di radiazione ionizzante indiretta \u00e8 l'attivazione neutronica.\nNeutroni.\nI neutroni hanno carica elettrica pari a zero e quindi non ionizzano direttamente la materia. Ma avendo i neutroni una massa praticamente eguale a quella dei protoni degli atomi di idrogeno in una collisione elastica (LET) con i nuclei di idrogeno, trasferiscono integralmente ai protoni la loro quantit\u00e0 di moto, quindi l'atomo di idrogeno viene ionizzato. I prodotti della reazione (elettrone e protone) essendo molto energetici risultano delle radiazioni secondarie molto ionizzanti.\nSe i neutroni colpiscono in maniera elastica nuclei pi\u00f9 pesanti dell'idrogeno, viene trasferita meno energia, infatti solo nell'urto elastico tra particelle eguali la quantit\u00e0 di moto della particella che urta viene trasferita integralmente a quella urtata. Quindi dopo l'urto si avr\u00e0 un neutrone che conserva parte della sua energia cinetica e un atomo,in genere ionizzato, che costituisce una radiazione secondaria ionizzante: in questo caso si parla di dispersione elastica. Ma \u00e8 possibile anche un altro meccanismo, l'urto anelastico in cui i neutroni vengono assorbiti in un processo chiamato cattura neutronica e causano l'attivazione neutronica del nucleo, un fenomeno di questo genere \u00e8 chiamata anche dispersione anelastica. \nA seconda della velocit\u00e0 dei neutroni e dalla loro sezione d'urto con i nuclei si verifica pi\u00f9 facilmente dispersione elastica o anelastica. I neutroni quando hanno piccole energie cinetiche vengono chiamati neutroni termici. La attivazione neutronica \u00e8 pi\u00f9 probabile con i neutroni termici.\nLa attivazione neutronica con la maggior parte dei tipi di nuclei genera di solito nuclei radioattivi. Ad esempio il comune isotopo dell'ossigeno, con numero atomico 16, se subisce l'attivazione neutronica, dopo la prima rapida transizione con emissione di un protone viene formato azoto-16, tale isotopo \u00e8 radioattivo che decade emettendo un raggio beta molto energetico diventando di nuovo ossigeno-16. Questo processo pu\u00f2 essere scritto come:\n16O + n \u2192 16N (cattura di neutroni veloci possibile se l'energia dei neutroni \u00e8 maggiore di 11 MeV)\n16N \u2192 16O + \u03b2\u2212 (tempo di decadimento t1/2 = 7.13 s)\nI raggi \u03b2\u2212 prodotti hanno una elevata energia e quando vengono frenati interagendo con la materia producono radiazione di Bremsstrahlung molto energetica raggi \u03b3 o X \nSebbene non sia una reazione frequente, la reazione 16O + n \u2192 16N \u00e8 una delle principali fonti di raggi X emessi dall'acqua di raffreddamento di un reattore nucleare ad acqua pressurizzata e contribuisce enormemente alla radiazione generata da un reattore nucleare raffreddato ad acqua durante il funzionamento.\nPer questa ragione si preferisce moderare i neutroni,cio\u00e8 rallentare la loro velocit\u00e0, mediate schermi di idrocarburi\nche hanno un'abbondanza di idrogeno.\nNei materiali fissili, i neutroni secondari possono produrre una catena di decadimento nucleare, causando una maggiore quantit\u00e0 di ionizzazione dei prodotti della fissione.\nAl di fuori del nucleo, i neutroni liberi sono instabili e hanno una vita media di 14' 42\". Un neutrone libero decade mediante emissione di un elettrone e di un antineutrino elettronico per diventare un protone, un processo noto come decadimento beta:\nNella figura a fianco, in basso, \u00e8 mostrato un neutrone che urta in maniera elastica un protone del materiale bersaglio, che diventa un protone rapido che ionizza a sua volta. Mentre il neutrone termico viene catturato da un nucleo in una reazione-(n,\u03b3) che porta all'emissione di un raggio \u03b3 .\nEffetti fisici.\nEffetti nucleari.\nI neutroni, i raggi alfa e i raggi gamma estremamente energetici (&gt; 20 MeV) possono causare trasmutazione nucleare. I meccanismi rilevanti sono l'attivazione di neutroni e la fotodisintegrazione. Un numero abbastanza grande di trasmutazioni pu\u00f2 cambiare le propriet\u00e0 macroscopiche e indurre i bersagli a diventare radioattivi, anche dopo che la fonte originale viene rimossa.\nEffetti chimici.\nLa radiazione ionizzante interagendo con le molecole pu\u00f2 portare a:\nCi sono invece alcuni elementi che sono immuni agli effetti chimici delle radiazioni ionizzanti, come i fluidi monoatomici (es. Sodio fuso) che non hanno legami chimici da rompere e nessun reticolo cristallino da disturbare. Invece i composti biatomici semplici con entalpia di formazione molto negative, come l'acido fluoridrico, invece si riformeranno rapidamente e spontaneamente dopo la ionizzazione.\nEffetti elettrici.\nLa ionizzazione dei materiali aumenta temporaneamente la loro conducibilit\u00e0. Questo \u00e8 un pericolo particolare nella microelettronica dei semiconduttori, impiegata in apparecchiature elettroniche, con il rischio di correnti in ritardo che introducono errori di funzionamento o nel caso di alti flussi viene danneggiato in modo permanente il dispositivo stesso. La radiazione protonica esistente nello spazio pu\u00f2 anche modificare in maniera significativa lo stato di circuiti digitali.\nI dispositivi destinati ad ambienti ad elevata radiazione, come le apparecchiature spaziali (extra-atmosferiche) e per l'industria nucleare, possono essere fabbricate in modo da resistere a tali effetti attraverso il design, la selezione dei materiali e i metodi di fabbricazione. In realt\u00e0 i circuiti pi\u00f9 complessi mediante il software riescono a compensare gli errori dovuti alla irradiazione.\nPenetrazione nella materia.\nLe modalit\u00e0 di penetrazione della radiazione si differenzia in base alla natura delle particelle che la compongono.\nPenetrazione della radiazione indirettamente ionizzante.\nLe radiazioni indirettamente ionizzanti sono caratterizzate da un'attenuazione esponenziale: consideriamo un fascio collimato di particelle neutre stessa energia con flusso formula_1 che attraversa uno spessore di materiale formula_2. Dopo lo spessore di materiale il flusso si sar\u00e0 ridotto a\ndove formula_4 prende il nome di coefficiente di attenuazione lineare, che ha le dimensioni dell'inverso di una lunghezza.\nPenetrazione della radiazione direttamente ionizzante.\nLe particelle cariche di uno stesso tipo e di stessa energia attraversano tutte mediamente lo stesso spessore di materiale, detto \"range\". Durante la loro attraversata del mezzo cedono, ad ogni interazione con esso, parte della loro energia. Si definisce quindi il potere frenante del mezzo formula_5 come la quantit\u00e0 di energia persa dalle particelle cariche nell'unit\u00e0 di percorso.\nformula_6\nDi maggiore utilit\u00e0 pratica \u00e8 il potere frenante di massa, definito come, detta formula_7 la densit\u00e0 del mezzo:\nformula_8\nmisurato ad esempio in MeV\u00b7cm2\u00b7g\u22121. Il potere frenante \u00e8 scindibile in tre componenti:\nIl potere frenante elettronico \u00e8 stato teoricamente calcolato da Bethe e Bloch e condensato nella formula di Bethe, che descrive l'andamento del potere frenante elettronico al variare del formula_9 della particella. \n(formula_10 \u00e8 il rapporto tra la velocit\u00e0 della particella e quella della luce, formula_11 \u00e8 il fattore di Lorentz cio\u00e8 formula_12).\nDi particolare interesse nelle applicazioni \u00e8 la curva di Bragg, che descrivere la perdita di energia per ionizzazione delle particelle cariche al variare della profondit\u00e0 di penetrazione. A fine percorso la curva di Bragg presenta un picco, detto picco di Bragg, sfruttato nell'adroterapia per concentrare il fascio sull'area del tumore.\nEffetti sulla salute umana.\nNei casi in cui la radiazione ionizzante incida su tessuti biologici, pu\u00f2 causare danni di tipo sanitario, sia al corpo umano che sul cervello.\nI danni che una radiazione ionizzante pu\u00f2 provocare ai tessuti biologici sono di vario tipo e vengono suddivisi in:\nIn particolare la radiazione alfa presenta un basso potere di penetrazione, quindi viene facilmente fermata dallo strato superficiale della pelle costituita da cellule morte, di conseguenza non \u00e8 pericolosa per l'uomo nei casi di irradiazione esterna. Diventa invece pericolosa nelle situazioni in cui la sorgente radioattiva viene inalata o ingerita (irradiazione interna) perch\u00e9 in questo caso pu\u00f2 ledere direttamente tessuti radiosensibili (tipico caso \u00e8 quello del radon in cui appunto l'isotopo radioattivo viene inspirato e quindi pu\u00f2 decadere all'interno del corpo umano emettendo radiazione alfa). La radiazione gamma (fotoni) invece, avendo un potere di penetrazione molto elevato, pu\u00f2 risultare pericolosa per gli esseri viventi anche in situazioni di irradiazione esterna. La quantit\u00e0 di radiazione assorbita da un corpo viene chiamata dose assorbita e si misura in gray.\nEffetti delle radiazioni ionizzanti sul cavo orale.\nLa radioterapia rappresenta un trattamento largamente utilizzato, da solo o in associazione alla chirurgia e/o alla chemioterapia, nel trattamento delle neoplasie maligne del cavo orale. L\u2019effetto biologico delle radiazioni ionizzanti si traduce in un miglioramento del controllo loco regionale della malattia ma anche in una serie di effetti collaterali acuti e cronici a carico delle strutture del cavo orale quali mucosite, carie dentarie e paradontopatie, xerostomia, trisma e osteoradionecrosi.\nIl danno da radiazioni ionizzanti a carico dei denti e delle strutture paradontali sono una delle pi\u00f9 importanti ed invalidanti tossicit\u00e0 correlate ad un trattamento radioterapico per neoplasia del cavo orale; insorgono a partire da 12-18 mesi dalla fine della radioterapia e tendono a peggiorare sensibilmente nel tempo [1].\nGenesi multifattoriale del danno dentario da radiazioni ionizzanti.\nLe alterazioni dentarie indotte dalle radiazioni ionizzanti hanno una genesi multifattoriale e possono essere provocate sia da un danno diretto a carico delle strutture del dente sia, pi\u00f9 frequentemente, sono secondarie al danno provocato dalle radiazioni ionizzanti a carico della mucosa del cavo orale e delle ghiandole salivari.\nMucosite attinica.\nLe radiazioni ionizzanti inducono la mucosite sia per un meccanismo fisico diretto sia mediato dal rilascio di mediatori dell\u2019infiammazione.\nA partire dalla seconda settimana di radioterapia compare un arrossamento delle mucose associato a bruciore; il quadro clinico prosegue nelle settimane successive con la formazione di lesioni ulcerative irregolari, spesso coperte da pseudomembrane che possono sanguinare e provocare dolore alla deglutizione con difficolt\u00e0 ad alimentarsi e calo ponderale. Il quadro clinico pu\u00f2 diventare particolarmente severo e rendere necessaria l\u2019ospedalizzazione del paziente per consentire un adeguato supporto nutrizionale ed antalgico ed evitare cos\u00ec un ritardo nel completamento delle terapie prescritte che comprometterebbe il risultato terapeutico.\nL\u2019incidenza e la gravit\u00e0 della mucosite attinica dipende da fattori sia correlati al trattamento che al paziente oncologico. Tra i primi ricordiamo l\u2019associazione con la chemioterapia e fattori radioterapia-correlati, come dose totale, frazionamento, volume irradiato, e tecnica di irradiazione. L\u2019impiego dell\u2019ipofrazionamento si associa a quadri pi\u00f9 severi di mucosite, mentre l\u2019uso di tecniche di irradiazione a fasci modulati (IMRT) consente di ridurre sensibilmente la dose di radiazioni alle mucose del cavo orale.\nTra i pazienti con neoplasie del distretto cervico-facciale sono abbastanza comuni condizioni predisponenti che possono influenzare l'esordio e la gravit\u00e0 della mucosite quali carenze nutrizionali, scarsa igiene orale ed abitudine al fumo. Dopo la risoluzione del quadro acuto, a distanza di 12-18 mesi dalla fine del trattamento, possono insorgere gli effetti tardivi della radioterapia, legati ai danni a carico della componente vascolo-stromale della mucosa. Si verifica una riduzione della capacit\u00e0 di riparazione dei tessuti parodontali e si osserva il progressivo allargamento dello spazio parodontale, la distruzione della lamina dura alveolare e la perdita progressiva di attacco del dente. Il rischio di infezione parodontale viene, inoltre, aumentato dalla iposcialia con aumento dell'accumulo di biofilm e modifica della composizione del microbiota orale.\nAgeusia.\nL\u2019ageusia \u00e8 un quadro clinico caratterizzato dalla perdita del gusto come conseguenza di un danno a carico delle papille gustative localizzate a livello della base linguale. L\u2019ageusia \u00e8 un'alterazione che insorge precocemente in corso di radioterapia sul cavo orale\nXerostomia.\nLa xerostomia \u00e8 un quadro clinico caratterizzato da secchezza della bocca dovuta a un\u2019insufficiente produzione di saliva. Tutti i pazienti sottoposti a trattamento radioterapico per le neoplasie del testa-collo mostrano un qualche grado di xerostomia come risultato del danno da radiazione a carico delle ghiandole salivari.\nLe ghiandole salivari rispondono precocemente alle radiazioni ionizzanti con una riduzione del flusso salivare che insorge gi\u00e0 dopo le prime sedute di radioterapia. Il danno alla ghiandola parotide diviene irreversibile gi\u00e0 per dosi basse ed \u00e8 legata principalmente ad una distruzione degli acini ghiandolari responsabili della secrezione sierosa della ghiandola [2]. Come conseguenza del danno radioindotto la saliva diventa pi\u00f9 vischiosa perdendo la sua capacit\u00e0 lubrificante e si verifica un cambiamento della composizione chimica salivare con riduzione della concentrazione di elettroliti e di quella enzimatica ed anticorpale. Tali modifiche rendono la saliva incapace favorire la naturale re-mineralizzazione dei tessuti duri del dente e di svolgere una azione antibatterica con maggior rischio di infezioni parodontali.\nDanno dentale diretto da radiazioni ionizzanti.\nL\u2019azione diretta delle radiazioni ionizzanti a carico della struttura dentaria consiste in un danno specifico della giunzione fra smalto e dentina, denominata delaminazione, in grado accelerare il processo della carie, gi\u00e0 favorito da mucosite, ageusia ed iposalivazione radio indotte [4].\nLo sviluppo della carie radio-indotte segue un percorso evolutivo diverso da quello della carie tradizionale. Anzich\u00e9 fessurazioni o cavit\u00e0 a livello della zona interdentale, le lesioni dentali post-attiniche si manifestano con usura dello smalto e fessurazioni a livello della regione cervicale e cuspidale del dente, solitamente considerate come zone resistenti alle carie. Successivamente lo smalto che riveste la corona assume un colorito brunastro e compaiono fessurazioni delle superficie incisale e occlusale del dente che tendono rapidamente a progredire con fessurazioni della dentina (carie penetranti), fino all\u2019amputazione della corona e diffusa distruzione della dentizione nel giro di pochi mesi.\nLa giunzione smalto-dentina \u00e8 costituita da una matrice organica ricca di proteine e sali minerali che serve a mantenere adesi tra loro i due tessuti duri del dente dissipando gli insulti meccanici ed impedendo alle alterazioni dello smalto di propagarsi nella dentina. L\u2019analisi in vivo o in vitro della giunzione smalto/dentina di denti che avevano ricevuto una dose di radioterapia di 40-70 Gy ha evidenziato una riduzione della componente proteica della matrice che si traduce in una minore elasticit\u00e0 della stessa ed in una maggiore probabilit\u00e0 di delaminazione. Ci\u00f2 dimostra che la radioterapia rappresenta un fattore di rischio indipendente alla base del danno radiondotto della giunzione smalto-dentina [5]. Tale osservazione trova una corrispondenza anche a livello clinico nell\u2019osservazione di una relazione tra dose ricevuta dai denti e gravit\u00e0 del danno dentale. In conclusione le alterazioni delle capacit\u00e0 lubrificanti ed antibatteriche correlate all\u2019iposalivazione insieme alla cattiva igiene orale e ad abitudini dietetiche scorrette, rappresentano le cause principali dello sviluppo delle carie dentali da radioterapia, con insorgenza peculiare a livello della regione cervicale del dente dove smalto e dentina sono pi\u00f9 direttamente esposte alle modificazioni radioindotte dell\u2019ambiente orale.\nPrevenzione delle carie radio indotte.\nIl paziente candidato a radioterapia per neoplasia del cavo orale dovrebbe eseguire sempre una valutazione odontoiatrica prima di iniziare il trattamento; infatti, risulta chiaro come numerose patologie del cavo orale e un\u2019igiene scadente facilmente si tramutino durante e dopo il trattamento in complicanze odontogene che possono richiedere procedure chirurgiche invasive. La valutazione odontoiatrica preliminare ha lo scopo di identificare le malattie e i disturbi orali presenti e il potenziale rischio di malattie orodentali che potrebbero manifestarsi o aggravarsi con le terapie oncologiche; la visita preliminare deve essere sempre accompagnata da un\u2019ortopantomografia e, qualora sussistano dubbi diagnostici, da radiogrammi endorali. L'intervento terapeutico odontoiatrico da eseguire prima dell'inizio delle cure oncologiche comprende:\n- arrotondamento, levigatura e lucidatura delle parti acuminate e taglienti dei denti naturali, dei restauri conservativi e protesici, in modo che non siano causa di trauma e lesione per le mucose orali;\n- valutazione e correzione di protesi complete o parziali rimovibili, in modo che non provochino lesioni mucose o ristagno di cibo che, in associazione all\u2019 iposalivazione conseguente al trattamento radiante, faciliterebbe l\u2019insorgenza di infezioni parodontali o carie secondarie.\n- restauro degli elementi dentali cariati con idonea prognosi; qualora sia possibile la conservazione degli elementi dentali, \u00e8 importante tuttavia valutare la motivazione e le capacit\u00e0 del paziente di effettuare una corretta igiene orale nel corso della radioterapia.\n- estrazione chirurgica degli elementi dentali con prognosi dubbia o infausta (carie dentarie non curabili, lesioni o granulomi apicali, residui radicolari) per evitare infezioni in corso di radioterapia. le estrazioni dentali dovrebbero essere preferibilmente completate tre settimane prima del'inizio delle terapie oncologiche, e, comunque, non meno di dieci giorni prima. Anticipare l\u2019estrazione di tutti gli elementi dentari con prognosi non prevedibile consente inoltre di contenere il rischio di osteoradionecrosi correlata agli interventi estrattivi eseguiti dopo il termine della radioterapia [8].\n- sospensione dei trattamenti ortodontici e rimozione degli apparecchi ortodontici fissi per evitare traumi ai tessuti orali; la costituzione di nuovi manufatti protesici deve essere comunque rimandata ad almeno sei mesi dalla fine del trattamento radiante.\nLa prevenzione del danno a carico delle mucose del cavo orale e delle ghiandole salivari maggiori si basa anche sull\u2019impiego di tecniche di radioterapia con fasci modulati o volumetriche (IMRT,VMAT) che consentono di ridurre sensibilmente la dose a carico di queste strutture critiche e spesso di escludere dal volume di trattamento la ghiandola parotide controlaterale alla lesione neoplastica [9] . L\u2019impiego di tecniche IMRT dovrebbe rappresentare quindi lo standard terapeutico per il trattamento radiante delle neoplasie del distretto cervico-facciale. Tutti gli altri presidi per la prevenzione dell\u2019iposalivazione si sono dimostrati inefficaci (ad esempio gli stimolatori della secrezione salivare come la pilocarpina) o correlati ad importanti effetti collaterali che ne hanno limitato l\u2019uso nella pratica clinica (ad esempio farmaci radioprotettori come l\u2019amifostina).\nCure dentali dopo la radioterapia.\nNei pazienti che hanno effettuato radioterapia, le estrazioni dentali sono da evitare per l\u2019elevato rischio di osteoradionecrosi. Una revisione sistematica ha stimato l'incidenza totale di osteoradionecrosi dopo l'estrazione del dente in pazienti irradiati al 7%; se le estrazioni venivano effettuate in regime di ossigeno terapia iperbarica profilattica, l'incidenza era ridotta al 4%, mentre alle estrazioni dentali con terapia antibiotica preventiva conseguiva osteoradionecrosi nel 6% dei casi [10]. Le estrazioni dovrebbero essere condotte con tecnica minimamente traumatica ed \u00e8 opportuno cercare di ottenere la chiusura primaria della ferita nei tessuti molli. In caso di rischio elevato di osteoradionecrosi (immunodeficienza, malnutrizione, dose somministrata superiore a 60Gy, elevato frazionamento della dose, previsione di trauma locale elevato, parodontite) \u00e8 opportuno considerare il mantenimento dell'elemento con terapia canalare e restauro o amputazione coronale.\nLe terapie restaurative delle carie radiondotte dovrebbero essere posposte al momento in cui il paziente \u00e8 in remissione della malattia oncologica primaria. L'esecuzione dei restauri protesici con corone complete potr\u00e0 essere realizzato solo se il paziente \u00e8 in grado di mantenere adeguati standard igienici e preferibilmente con margini subgengivali.\nAnche la patologia parodontale dovrebbe essere trattata adeguatamente, con minimo trauma alle strutture adiacenti e ai tessuti molli. Sono utili sedute di rinforzo della motivazione del paziente al mantenimento dell\u2019igiene orale, istruzioni di igiene orale personalizzate e trattamento di igiene orale professionale la cui frequenza viene stabilita su base individuale.\nDosimetria e radioprotezione.\nLa dosimetria \u00e8 una branca della fisica che si occupa di valutare la quantit\u00e0 di energia ceduta dalle radiazioni alla materia. La principale grandezza dosimetrica \u00e8 la dose assorbita, che quantifica l'energia assorbita per unit\u00e0 di massa, che per\u00f2 \u00e8 indipendente dai danni biologici della radiazione. Tali danni sono compresi nella definizione dell'equivalente di dose, ma per usi pratici in radioprotezione si usano la dose equivalente, che considera i danni indotti da diversi tipi di radiazione, e la dose efficace, che considera la diversa sensibilit\u00e0 dei vari tessuti degli organismi viventi.\nLa tabella seguente mostra le unit\u00e0 di misura utilizzate per alcune quantit\u00e0 relative alle radiazioni e le quantit\u00e0 di dosaggio nelle unit\u00e0 SI e non SI.\nDi particolare importanza \u00e8 la protezione dai pericoli delle radiazioni ionizzanti, che tramite opportuni protocolli di radioprotezione cerca di prevenire il pi\u00f9 possibile tali danni. A livello internazionale l'ente che si occupa di promuovere il miglioramento delle conoscenze nel campo della radioprotezione \u00e8 l'International Commission on Radiological Protection (ICRP).\nGeneralmente ci sono tre metodi standard per limitare l'esposizione e quindi i danni: \nQuesti metodi possono essere applicati tutti sia a fonti naturali che artificiali. Per le fonti artificiali l'uso di schermature \u00e8 importante per ridurre l'assorbimento. I materiali radioattivi sono confinati nello spazio pi\u00f9 piccolo possibile e mantenuti fuori dall'ambiente, ad esempio in una cella calda (per la radiazione) o in una \"glovebox\" (scatola a guanti). Ad esempio, gli isotopi radioattivi per uso medico sono dispensati in strutture di trattamento chiuso, di solito \"glovebox\", mentre i reattori nucleari operano in sistemi chiusi con barriere multiple che contengono i materiali radioattivi. Le stanze di lavoro, le celle calde e le \"glovebox\" sono a pressione inferiore a quella dell'ambiente esterno per impedire la fuoriuscita del materiale radioattivo all'esterno.\nNei conflitti nucleari o nei rilasci nucleari civili le misure di difesa civile possono contribuire a ridurre l'esposizione delle popolazioni riducendo l'ingestione di isotopi e l'esposizione professionale.\nUsi.\nLa radiazione ionizzante ha molti utilizzi sia positivi e utili al progresso umano (industriali, medici) che negativi e distruttivi (militari). Ovviamente \u00e8 opportuno valutare i rischi anche negli utilizzi positivi, per non incorrere in incidenti nucleari.\nScopi industriali.\nLa radiazione di neutrone \u00e8 essenziale per il funzionamento di un reattore nucleare per la produzione di energia. I neutroni servono per bombardare gli atomi di Uranio-235 che oltre a suddividersi in due altri atomi, rilasceranno 3 neutroni che a loro volta andranno a bombardare altri atomi di Uranio-235. Questo processo \u00e8 chiamato fissione nucleare.\nI raggi x, gamma, beta e la radiazione di positrone vengono utilizzati nel controllo non distruttivo. Dei traccianti radioattivi sono utilizzati in applicazioni industriali, biologiche e in chimica delle radiazioni. La radiazione alfa viene usata in elettrostatica e negli impianti di rilevamento incendi.\nScopi medici.\nLa potenza penetrante delle radiazioni a raggi x, gamma, beta e di positrone viene utilizzata per l'imaging medico.\nGli effetti di sterilizzazione delle radiazioni ionizzanti sono anche utili per la pulizia di strumenti medici.\nLa radioterapia \u00e8 una tecnica medica che utilizza le radiazioni ionizzanti per distruggere le cellule e le masse tumorali, cercando di risparmiare i tessuti e gli organi sani adiacenti al tumore. Infatti le cellule tumorali, sono in genere pi\u00f9 sensibili alle radiazioni di quelle appartenenti ai tessuti sani. La conoscenza delle \"curve di trasmissione in profondit\u00e0 della dose\" costituisce il presupposto dal quale partire per scegliere la sorgente di radiazioni pi\u00f9 adatta. Le curve sono normalizzate alla profondit\u00e0 in corrispondenza della quale, la dose rilasciata \u00e8 massima. Inoltre, \u00e8 bene considerare anche le curve TCP e NTCP che esprimono in funzione della dose, la probabilit\u00e0 rispettivamente di \"controllo locale\" della malattia e di produrre \"complicazioni\" nei tessuti sani. Quindi in ogni trattamento la dose somministrata deve rappresentare un compromesso tra una probabilit\u00e0 sufficientemente elevata di ottenere il risultato terapeutico e una probabilit\u00e0 sufficientemente bassa di produrre danni gravi e irreversibili ai tessuti sani.\nUn'altra tecnica medica che utilizza le radiazioni ionizzanti \u00e8 l'adroterapia, che utilizza particelle adroniche (protoni, ioni carbonio o altri tipi di ioni) prodotte da ciclotroni e sincrotroni. I fasci di protoni e ioni carbonio, rilasciano la loro energia ad una distanza stabilita, il cosiddetto \"picco di Bragg\". Il vantaggio principale \u00e8 costituito dalla caduta della dose al di l\u00e0 del picco di Bragg. In Italia l'adroterapia \u00e8 praticata a Pavia nel CNAO (Centro Nazionale di Adroterapia Oncologica), che \u00e8 dotato di un sincrotrone in grado di accelerare i protoni sino all'energia di 250 MeV e gli ioni carbonio fino a 400 MeV/nucleone.\nScopi militari.\n\"L\u2019umanit\u00e0 ha inventato la bomba atomica, ma nessun topo avrebbe mai costruito una trappola per topi.\" (Albert Einstein)Le radiazioni ionizzanti sono utilizzate per alimentare le armi nucleari, in particolare le bombe al neutrone e al cobalto che sprigionano energia rispettivamente sotto forma di radiazione di neutrone e di raggi gamma per uccidere gli esseri viventi e lasciare intatte le strutture.\nUn altro tipo di bomba che utilizza i neutroni \u00e8 la bomba atomica (Bomba A) che sfrutta il processo di fissione nucleare.\nL'uranio impoverito viene disperso nell'ambiente attraverso proiettili e corazze .\nSorgenti di radiazioni.\nLa radiazione ionizzante \u00e8 generata da reazioni nucleari, da decadimento nucleare, da temperature molto elevate o da accelerazione delle particelle cariche in campi elettromagnetici.\nLe fonti naturali principali includono il sole, i fulmini e l'esplosione di una supernova. Le fonti artificiali includono reattori nucleari, acceleratori di particelle e tubi a raggi x.\nIl Comitato scientifico delle Nazioni Unite per gli effetti della radiazione atomica (UNSCEAR) ha differenziato i vari tipi di esposizioni umane.\nFondo di radioattivit\u00e0 naturale.\nNaturalmente gli esseri viventi sono soggetti all'azione di radiazioni ionizzanti naturali, alle quali si d\u00e0 il nome di fondo di radioattivit\u00e0 naturale. Il fondo di radioattivit\u00e0 naturale \u00e8 dovuto sia alla radiazione terrestre, la radiazione prodotta da nuclidi primordiali o da nuclidi cosmogenici in decadimento radioattivo, sia a quella extraterrestre, la radiazione cosmica. Per la loro presenza l'uomo riceve mediamente una dose di 2,4 millisievert/anno, valore che per\u00f2 varia moltissimo da luogo a luogo. In Italia ad esempio la dose equivalente media valutata per la popolazione \u00e8 di 3,3 mSv/a. Questo valore deve costituire il riferimento per eventuali valutazioni di rischio radioprotezionistico.\nL'elevata radiazione di fondo in un'area abitata si trova a Ramsar, soprattutto a causa del calcare naturale radioattivo utilizzato come materiale da costruzione. Circa 2000 dei residenti pi\u00f9 esposti ricevono una dose di radiazioni media di 10\u00a0mGy all'anno, (1 rad/a) dieci volte pi\u00f9 del limite consigliato dall'ICRP per l'esposizione al pubblico da fonti artificiali. Questo unico caso \u00e8 pi\u00f9 di 200 volte superiore alla radiazione di fondo media mondiale. Nonostante gli elevati livelli di radiazione di fondo che i residenti di Ramsar ricevono, non esistono prove convincenti che abbiano un rischio maggiore per la salute.\nRadiazione cosmica.\nLa Terra, e tutte le cose viventi su di essa, sono costantemente bombardate da radiazioni al di fuori del nostro sistema solare. Questa radiazione cosmica \u00e8 costituita da particelle relativistiche: nuclei (ioni) caricati positivamente che vanno da 1 uma (protoni) (circa 85% di essa) a 26 uma e anche oltre. L'energia di questa radiazione pu\u00f2 ben superare quella che gli esseri umani possono creare, anche nel pi\u00f9 grande acceleratore di particelle (vedi Raggi cosmici ad altissima energia). Questa radiazione (costituita da raggi x, muoni, protoni, antiprotoni, particelle alfa, pioni, elettroni, positroni e neutroni) interagisce nell'atmosfera per creare radiazioni secondarie che scendono sulla terra. La radiazione cosmica che giunge sulla terra \u00e8 in gran parte costituita da muoni, mesoni, neutroni e elettroni, con una dose che varia da parte a parte nel mondo e si basa in gran parte sul campo geomagnetico, sull'altitudine e sul ciclo solare.\nI raggi cosmici includono anche raggi gamma ad alta energia, che vanno ben oltre le energie prodotte dal sole o da fonti umane.\nRadiazione terrestre.\nLa maggior parte dei materiali presenti sulla Terra contiene alcuni atomi radioattivi, anche se in piccole quantit\u00e0. La maggior parte delle radiazioni di questo genere proviene da emissioni a raggi gamma da parte di materiali da costruzione, o da rocce e terreni all'aria aperta. I radionuclidi pi\u00f9 preoccupanti per la radiazione terrestre sono gli isotopi di potassio, uranio e torio. Un'importante fonte di radiazione naturale \u00e8 il gas radon, che fuoriesce continuamente dallo strato roccioso del sottosuolo. Il Radon-222 \u00e8 un gas prodotto dal decadimento del radio-226. Entrambi sono una parte della naturale catena di decadimento dell'uranio. L'uranio si trova nel suolo, in tutto il mondo, in diverse concentrazioni. Tra i non fumatori, il radon \u00e8 la causa principale del cancro ai polmoni e, in generale, la seconda causa principale.\nTutti i materiali che sono i blocchi fondamentali della vita contengono una componente radioattiva. Poich\u00e9 gli esseri umani, le piante e gli animali consumano cibo, aria e acqua, un inventario di radioisotopi si fonde all'interno dell'organismo (vedere dose equivalente a una banana). Alcuni radionuclidi, come il potassio-40, emettono un raggio gamma ad alta energia che pu\u00f2 essere misurato dai sistemi sensibili di misurazione delle radiazioni elettroniche. Queste fonti di radiazioni interne contribuiscono alla dose totale di radiazione di fondo naturale assorbita da un individuo.\nEsposizione alle radiazioni.\nDi seguito sono elencate le principali esposizioni da radiazioni. \nEsposizione pubblica.\nLe procedure mediche, come la radiografia, la medicina nucleare e la radioterapia sono di gran lunga la fonte pi\u00f9 significativa di radiazioni artificiali per l'uomo.\nIl pubblico \u00e8 altres\u00ec esposto a radiazioni da prodotti di consumo, come tabacco (polonio-210), combustibili (gas, carbone, ecc.), televisione (tubi elettronici), sistemi aeroportuali.\nDi minore impatto sono le radiazioni derivanti dal ciclo del combustibile nucleare, che comprende l'intera sequenza dall'elaborazione dell'uranio allo smaltimento del combustibile esaurito. Gli effetti di tale esposizione non sono stati misurati attendibilmente a causa delle dosi estremamente basse. Gli oppositori affermano che tali attivit\u00e0 causano diverse centinaia di casi di cancro all'anno.\nLa Commissione Internazionale per la Protezione radiologica raccomanda di limitare l'irradiazione artificiale al pubblico a una media di 1\u00a0mSv (0.001\u00a0Sv) di dose efficace all'anno, escludendo le esposizioni mediche e professionali.\nIn una guerra nucleare, le fonti di radiazioni sono i raggi gamma e le radiazioni di neutroni dell'esplosione di armi e del fallout nucleare.\nEsposizione nel volo spaziale.\nI raggi cosmici rappresentano un ostacolo enorme alla realizzazione di voli spaziali lunghi, come la missione su Marte. La maggior parte delle particelle pericolose provengono dalle tempeste solari e dai raggi cosmici galattici (raggi gamma, raggi x, protoni, nuclei di elio e molti altri in minor quantit\u00e0). Questi nuclei carichi, ad alta energia, sono bloccati dal campo magnetico terrestre, ma rappresentano una preoccupazione per la salute degli astronauti che viaggiano verso la luna o verso qualsiasi posizione lontana dall'orbita terrestre. Inoltre, non sono ancora disponibili contromisure perch\u00e9 le radiazioni spaziali sono cos\u00ec energetiche che richiederebbero un carico troppo pesante nell'astronave per raggiungere una significante riduzione della dose. Infatti per aumentare la schermatura \u00e8 necessario aumentare il numero atomico del materiale utilizzato come bersaglio.\nI principali rischi per la salute a cui vanno incontro gli astronauti sono cancro, danneggiamento di tessuti e sindrome acuta da radiazione. Il cancro \u00e8 sempre stato considerato il rischio principale associato all'esposizione da radiazioni. La dose limite per gli astronauti \u00e8 sempre stata calcolata basandosi sul rischio di cancro. Un altro rischio di interesse \u00e8 quello del danneggiamento del sistema nervoso centrale, perch\u00e9 ad esempio nei topi, anche basse dosi di ioni pesanti provocano perdita di memoria spaziale e del riconoscimento.\nEsposizione nel trasporto aereo.\nIl tasso della radiazione cosmica sugli aeroplani \u00e8 cos\u00ec elevato che, secondo la relazione delle Nazioni Unite UNSCEAR 2000, i lavoratori dell'equipaggio di volo ricevono in media pi\u00f9 dose rispetto a qualsiasi altro lavoratore, compresi quelli delle centrali nucleari. Questa radiazione include i raggi cosmici e gli eventi di brillamento solare. Gli equipaggi delle compagnie aeree ricevono pi\u00f9 raggi cosmici se lavorano regolarmente in percorsi di volo vicini al polo Nord o Sud ad alta quota, dove questo tipo di radiazioni \u00e8 massimale. Programmi software quali CARI, SIEVERT, PCAIRE tentano di simulare l'esposizione dei passeggeri.\nSegnali di pericolo di radiazioni.\nIl simbolo di radiazione ionizzante, carattere unicode \u2622 (U+2622), \u00e8 rappresentato dal segno del caratteristico trifoglio su sfondo giallo. Questo trifoglio \u00e8 costituito da un disco centrale di raggio R e da tre foglie che si dipartono da esso il cui raggio interno \u00e8 1,5R e il raggio esterno 5R.\nLuoghi con livelli pericolosi di radiazioni ionizzanti sono indicati da cartelli con questo simbolo. I cartelli sono generalmente posizionati al limite di un'area controllata di radiazioni o in qualsiasi luogo dove i livelli di radiazione sono significativamente superiori a causa dell'intervento umano.\nIl simbolo di avvertimento per la radiazione ionizzante rosso (ISO 21482) \u00e8 stato lanciato nel 2007 ed \u00e8 destinato alle categorie IAEA categorie 1, 2 e 3, definite come fonti pericolose in grado di provocare decesso o gravi lesioni, tra cui gli irradiatori alimentari, le macchine teleterapiche per il cancro e le unit\u00e0 radiografiche industriali. Il simbolo deve essere posto sul dispositivo che ospita la sorgente, come avvertimento per non smontare il dispositivo o per non avvicinarsi. Non sar\u00e0 visibile dall'esterno ma solo se qualcuno cerca di smontare il dispositivo. Il simbolo non si trova sulle porte di accesso agli edifici, sui pacchi di trasporto o sui contenitori\nCollegamenti esterni.\nBibliografia\n1) Vissink A, Jansma J, Spijkervet FK, Burlage FR, Coppes RP. Oral sequelae of head and neck radiotherapy. Crit Rev Oral Biol Med. 2003; 14(3):199-212.\n2) Grundmann O, Mitchell GC and Limesand KH. Sensitivity of Salivary Glands to Radiation. From Animal Models to Therapies. J Dent Res. 2009 Oct; 88(10): 894\u2013903.\n3) Kielbassa AM, Hinkelbein W, Hellwig E, Meyer-L\u00fcckel H. Radiation-related damage to dentition. Lancet Oncol 2006; 7: 326\u221235\n4) Fonseca JM , Troconis CCM , Palmier NR , Gomes-Silva W , de Pauli Paglioni M , et. al The impact of head and neck radiotherapy on the dentine-enamel junction: a systematic review. Arch Oral Biol. 2015 May;60(5):690-7.\n5) Reed R, Xu C, Liu Y, Gorski JP, Wang Y, and Walker MP. Radiotherapy Effect on Nano-mechanical Properties and Chemical Composition of Enamel and Dentin. Arch Oral Biol. 2015 May; 60(5): 690\u2013697.\n6) Kielbassa AM, Schendera A, Schulte-M\u00f6nting J. Microradiographic and microscopic studies on in situ induced initial caries in irradiated and non-irradiated human enamel. Caries Res 2000; 34: 41\u201347.\n7) Lockhart PB, Clark J. Pre-therapy dental status of patients with malignant conditions of the head and neck. Oral Surg Oral Med Oral Pathol 1994; 77:236-241.\n8) Koga DH, Salvajoli JV, Alves FA. Dental extractions and radiotherapy in head and neck ancology: review of the literature. Oral Diseases (2008); 14:40-44.\n9) Nutting CM, Morden JP, Harrington KJ, Urbano TG, Bhide SA, Clark C, et al. Parotid-sparing intensity modulated versus conventional radiotherapy in head and neck cancer (PARSPORT): a phase 3 multicentre randomised controlled trial. Lancet Oncol. 2011 Feb;12(2):127-36.\n10) Nabil S, Samman N. Incidence and prevention of osteoradionecrosis after dental extraction in irradiated patients: a systematic review. Int J Oral Maxillofac Surg. 2011 Mar; 40(3):229-43."}
{"id": "270324", "revid": "481349", "url": "https://it.wikipedia.org/wiki?curid=270324", "title": "France 2", "text": "France 2 (RTF T\u00e9l\u00e9vision 2 fino al 1975 e Antenne 2 fino al 1992) \u00e8 un canale televisivo pubblico francese di propriet\u00e0 del gruppo France T\u00e9l\u00e9visions che comprende anche France 3, France 4, France 5 e France \u00d4. \u00c8 nato il 18 aprile 1964 e ha preso la sua denominazione attuale il 7 settembre 1992 con la creazione del gruppo France T\u00e9l\u00e9vision. Prima si chiamava \"Antenne 2\", dal 1975 dopo la riorganizzazione della radio-televisione pubblica francese. Il canale \u00e8 interamente di propriet\u00e0 di France T\u00e9l\u00e9visions.\nStoria.\nAnni novanta e duemila.\nIl 7 settembre 1992, i canali pubblici francesi prendono il nome di France T\u00e9l\u00e9visions: Antenne 2 diventa France 2 e FR3 diventa France 3.\nDopo l'uscita del libro di Pierre P\u00e9an, \"Une jeunesse fran\u00e7aise\", Jean-Pierre Elkabbach, presidente di France T\u00e9l\u00e9visions, pone alcune domande a Fran\u00e7ois Mitterrand a proposito di France 2 il 12 settembre 1994. Il 3 novembre, il deputato Alain Griotteray denuncia all'Assemblea nazionale i contratti esorbitanti concessi dal presidente agli animatori-produttori di France 2 (Jean-Luc Delarue, Nagui e Arthur), provocando la sostituzione del presidente con Xavier Gouyou-Beauchamps il 2 giugno 1996, senza rimettere in causa i contratti dello scandalo.\nIl 31 marzo 1998, France T\u00e9l\u00e9com, France 2, arte e La Cinqui\u00e8me lanciano Mezzo, un canale tematico consacrato alla musica, alla danza e all'opera in sostituzione del canale \"France Supervision\".\nNel 1999, l'arrivo di La Cinqui\u00e8me (diventata France 5) trasforma il gruppo pubblico in France T\u00e9l\u00e9visions ai quali si aggiunge successivamente R\u00e9seau France Outre-mer o RFO (da luglio 2004) e France 4 (ex-Festival, solo digitale) nel marzo 2005.\nDall'8 aprile 2007, il canale diventa il primo in Francia a trasmettere integralmente in in DVB-T.\nOrganizzazione.\nPresidenza.\nA partire dal 7 settembre 1992, i dirigenti sono quelli di France T\u00e9l\u00e9visions.\nRicezione in Italia.\nIn Italia, oltre alla ricezione \"per sforamento\" nelle zone di confine, France 2 si riceveva in varie regioni negli anni settanta, inizialmente in S\u00c9CAM e successivamente, dal 1983, in PAL grazie a Telecentro Toscana.\nLa diffusione di France 2 (allora Antenne 2) in Italia inizi\u00f2 nel 1972 quando imperversava la lotta tra il sistema di tv a colori PAL (che fu adottato dal Governo Italiano) e il francese S\u00c9CAM. Persa la battaglia tecnologica, il canale francese vinse per\u00f2 quella culturale, trovando numerosi fedeli telespettatori.\nMa gi\u00e0 un paio di anni prima, nell'estate del 1970, Mauro Montagni decise di installare un ripetitore sul monte Secchieta (tra Firenze e Arezzo) per ricevere i mondiali del Messico a colori. L'esperimento avvenne in collaborazione con il quotidiano \"La Nazione\" e il segnale era ricevuto in banda da Bastias. Del fatto si interess\u00f2 l'ambasciata francese e nacque l'Aifratef, associazione per l'ascolto della tv francese. Secondo la legge 103/75 gli spazi pubblicitari venivano cassati (al loro posto un monoscopio o altre immagini fisse) e la potenza di trasmissione rimase per degli anni inferiore ai 200 watt apparato, proprio perch\u00e9 fedeli al testo normativo. Dal 1 agosto 1983 la ricezione non fu pi\u00f9 in Secam (tra l'altro Montagni ebbe anche la bravura di togliere la modulazione contraria che faceva apparire il programma in negativo) ma in Pal, utilizzando il transponder satellitare. Stufi di avere canali sempre interferiti nella seconda met\u00e0 degli anni Ottanta Aifratef sostitu\u00ec i vecchi impianti (quelli storici erano Valcava Funivia 53, M. Cimone 43, M. Secchieta 57, M. Amiata 41 e M. Guadagnolo 51) con altri molti pi\u00f9 potenti. Nel 1989 anche Telecentrotoscana, emittente di propriet\u00e0 di Montagni, pass\u00f2 alla ripetizione di Antenne 2 (con in dote numerosi canali in Toscana, fino alla Spezia). Nel 1990 fu la volta di Teleriviera di Alassio che port\u00f2 il segnale dal confine francese sino a Sestri Levante. Anche la RAI, con un apposito accordo previsto nella convenzione con lo Stato, aveva iniziato in Valle d'Aosta il 1 ottobre 1975 la ripetizione del segnale francese. Nella prima met\u00e0 degli anni Novanta Antenne 2 divenne France 2. Nel 2000 Aifratef, Telecentrotoscana e Teleriviera divennero un tutt'uno (con l'uscita definitiva di scena di Montagni) e ottenendo la concessione come tv commerciale in moltissime regioni. \nLa copertura \u00e8 progressivamente cresciuta fino a comprendere Valle d'Aosta, Piemonte, Lombardia, Toscana, Emilia-Romagna e Lazio.\nDagli anni 2000 inizia un lento declino della ritrasmissione di France 2 in italia, quando i finanziamenti per il servizio smisero di essere erogati; Nel mese di maggio 2003 arriv\u00f2 quindi la decisione di cedere le frequenze.\nTra l'ottobre del 2003 ed il gennaio del 2004 tutte le frequenze sono state cedute ad eccezione di quella della zona di Roma che \u00e8 stata utilizzata per la diffusione del mux Rete A del gruppo L'Espresso da fine 2006.\nDal giorno 11 dicembre 2006 fino al 7 giugno 2007, France 2 \u00e8 tornato ad essere visibile in tutta Italia in digitale terrestre all'interno del multiplex L'Espresso 1, insieme a All Music.\nAttualmente la copertura \u00e8 limitata alla sola Valle d'Aosta dove \u00e8 garantita dalle norme sull'autonomia ed \u00e8 trasmessa nel RAI Mux 1, e nelle zone di confine, dove \u00e8 ricevibile in DTT. A partire dal 2007 France 2 \u00e8 stata sostituita sul DTT italiano con France 24. Dal gennaio 2022 passa in HD su uno dei mux locali di EI Towers.\nIl canale resta ricevibile in chiaro via satellite sul satellite Atlantic Bird 3 \nIl suo telegiornale delle 20 \u00e8 ridiffuso da TV5 Monde, disponibile sul satellite e in pacchetti di IPTV.Trasmette, inoltre, su internet in differita i telegiornali delle 8, delle 13 e delle 20 (in francese)."}
{"id": "270325", "revid": "767487", "url": "https://it.wikipedia.org/wiki?curid=270325", "title": "Io e Annie", "text": "Io e Annie (\"Annie Hall\") \u00e8 un film del 1977 diretto da Woody Allen.\nInizialmente distribuito in Italia con il titolo di \"Io e le donne\", \"Io e Annie\" \u00e8 il film che consacr\u00f2 Allen tra i maggiori registi americani. Il film, scritto dallo stesso Allen con Marshall Brickman, si \u00e8 aggiudicato quattro Premi Oscar: miglior film, miglior regista, migliore sceneggiatura originale e miglior attrice protagonista a Diane Keaton.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al trentunesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al trentacinquesimo posto. \"Io e Annie\" si trova inoltre al quarto posto nella classifica delle migliori cento commedie statunitensi, e un'espressione pronunciata in esso dalla Keaton \u00e8 stata inserita al cinquantacinquesimo posto della classifica delle migliori cento battute del cinema statunitense.\nTrama.\nIl comico Alvy Singer si \u00e8 lasciato con Annie Hall dopo un anno circa di relazione e si ritrova ora a raccontare la storia del loro rapporto, cercando di capire quali suoi problemi sviluppati durante l'infanzia (depressione, nevrosi) possano essere stati complici della fine della storia.\nPartendo dal loro primo incontro, Alvy spiega l'evoluzione del loro amore, dalle prime fasi di felicit\u00e0 al deterioramento, fino alla definitiva rottura.\nProduzione.\nOriginariamente il film doveva chiamarsi \"Anedonia\" (termine usato in psicologia e psichiatria per indicare l'incapacit\u00e0 di un paziente a provare piacere, anche in circostanze e attivit\u00e0 normalmente piacevoli come dormire, nutrirsi, copulare e avere contatti sociali), ma tale titolo fu giudicato inappropriato e venne cambiato solo qualche settimana prima dell'uscita del film nelle sale.\nIl primo montaggio del film durava quattro ore ed era incentrato sulla figura di Alvy, ma Allen lo modific\u00f2 profondamente concentrandolo sulle parti che riguardavano la storia d'amore tra Alvy e Annie, facendolo divenire una \"commedia romantica nevrotica\".\nNel film Allen utilizza diverse tecniche cinematografiche, dallo split screen, ai sottotitoli che svelano agli spettatori i pensieri dei personaggi (ben diversi da ci\u00f2 che stanno dicendo ad alta voce). Inoltre, qui per la prima volta Allen fa parlare i personaggi fuori campo, espediente che utilizzer\u00e0 spesso nei suoi successivi film.\nCast.\nNella pellicola si segnala, in un piccolo ruolo, l'esordio sul grande schermo di un'ancora sconosciuta Sigourney Weaver, nei panni di una delle ragazze di Alvy Singer; fanno piccole apparizioni anche dei giovani Jeff Goldblum e John Glover, rispettivamente nei ruoli di un ragazzo al telefono, inquadrato per pochi secondi, e di uno dei precedenti spasimanti di Annie. Un emergente Christopher Walken interpreta infine il fratello di Annie.\n\u00c8 inoltre presente nel film un breve cameo del celebre sociologo canadese Marshall McLuhan, nei panni di se stesso e di Truman Capote che interpreta \u00abun uomo che sembra Truman Capote\u00bb \u2014 quest'ultima frase non presente nel doppiaggio italiano.\nSequel.\nAllen ha ammesso d'essere stato avvicinato pi\u00f9 volte dalle case cinematografiche per realizzare un sequel di \"Io e Annie\", ma dato il suo disinteresse verso il profitto tipico dello \"show-business\" di Hollywood, non volle svendere la sua opera e per questo continu\u00f2 a rifiutare le proposte.\nNel 1995 ha parlato per la prima volta delle sue idee riguardanti un seguito, approfondendo i motivi dell'abbandono:"}
{"id": "270326", "revid": "86599", "url": "https://it.wikipedia.org/wiki?curid=270326", "title": "Fossa (esogeologia)", "text": "Fossa (plurale: fossae) \u00e8 un termine latino che indica una generica trincea o un canale. \u00c8 di uso comune in esogeologia per indicare una depressione allungata in senso longitudinale, oppure una valle particolarmente lunga e rettilinea. Le fossae sono presenti sui vari corpi celesti in formazioni raggruppate (\u00e8 il caso delle Tantalus Fossae, presso Alba Patera, su Marte) oppure isolate (come l'Aganippe Fossa, ad ovest dell'Arsia Mons, sempre su Marte).\nIl termine \"fossa\" \u00e8 stato assegnato a strutture di questo tipo presenti su Mercurio, su Venere, su Marte, sulla Luna, sul satellite gioviano Ganimede, sui satelliti saturniani Encelado, Dione e Rea, sul satellite nettuniano Tritone, sui pianeti nani Cerere e Plutone e sugli asteroidi 4 Vesta e 21 Lutetia."}
{"id": "270327", "revid": "306856", "url": "https://it.wikipedia.org/wiki?curid=270327", "title": "Bruno Bauer", "text": "Biografia.\nLa famiglia Bauer si trasfer\u00ec da Eisenberg a Berlino nel 1815. Nell'Universit\u00e0 della capitale prussiana Bruno Bauer s'iscrisse nel 1828 per studiarvi filosofia e teologia, avendo per insegnanti Hegel, Schleiermacher, e gli hegeliani Hotho e Marheinecke. Nel 1829 un suo saggio sull'estetica kantiana fu premiato su proposta di Hegel.\nNel 1834 vi divenne professore di teologia. Nel 1835 pubblic\u00f2, negli \"Jahrb\u00fccher f\u00fcr wissenschaftliche Kritik\" (Annali di critica scientifica), una critica alla \"Vita di Ges\u00f9\" di David Friedrich Strau\u00df. Nell'intento di combattere le tesi di Strau\u00df, tendenti a considerare mitologiche le narrazioni evangeliche, promosse il \"Zeitschrift f\u00fcr speculative Theologie\" (Periodico di teologia speculativa); alla rivista, che usc\u00ec per tre anni, collaborarono i maggiori rappresentanti della destra hegeliana, come Gabler, Erdmann, G\u00f6schel e Schaller.\nNel 1838 due volumi della sua \"Die Religion des alten Testamentes\" e, l'anno dopo, un attacco al teologo ortodosso Hengstenberg, la \"Kritische Briefe \u00fcber den Gegensatz des Gesetzes und des Evangeliums\", che gli costarono il trasferimento, in quello stesso anno, dall'Universit\u00e0 di Berlino a quella di Bonn. Nel 1840 e nel 1841 pubblic\u00f2, rispettivamente, la \"Kritik der evangelischen Geschichte des Johannes\" e il primo volume della \"Kritik der evangelischen Geschichte der Synoptiker\"; il secondo e il terzo volume uscirono l'anno successivo e il 29 marzo 1842 Bauer fu destituito dall'insegnamento nell'Universit\u00e0 di Bonn.\nIl suo orientamento verso la sinistra hegeliana e le idee religiose professate nei suoi scritti portarono nel 1842 al suo allontanamento dalla cattedra. In questo periodo la sua attivit\u00e0 letteraria fu dedicata agli studi di critica biblica, nei quali neg\u00f2 la personalit\u00e0 storica di Ges\u00f9, considerato una creazione fantastica dei vangeli.\nNel 1843 Bauer in \"Cristianesimo svelato\" colleg\u00f2 l'emergere del Cristianesimo alla fine del mondo antico. Questo per spiegare come mai il cristianesimo aveva elevato a essenza dell'uomo l'infelicit\u00e0 e il dolore, prodotti peculiari del periodo di transizione storica. Bauer credeva nella possibilit\u00e0 dell'uomo di ritornare in s\u00e9, dopo l'estraniamento cristiano, attraverso l'eliminazione totale del Cristianesimo. Pervenne cos\u00ec a posizioni di ateismo.\nDal 1843 Bauer si dedic\u00f2 allo studio della storia, concentrandosi in particolar modo sull'Illuminismo e la Rivoluzione francese. Si espresse contro l'emancipazione degli ebrei e nel 1848, insieme con il fratello Edgar, fond\u00f2 la \"Societ\u00e0 democratica di Charlottenburg\", appoggiando invano una piattaforma politica moderatamente liberale nelle elezioni per l'Assemblea Nazionale prussiana. Dopo la repressione della rivoluzione del 1848, i suoi orientamenti politici virarono su posizioni nettamente conservatrici, come dimostrano i suoi articoli scritti per il giornale governativo \"Die Zeit\", per il \"Die Post\", e il \"Kleines Journal\"; fu anche corrispondente del quotidiano statunitense \"New York Daily Tribune\". Dal 1859 al 1866 collabor\u00f2 con Friedrich Wagener allo \"Staats- und Gesellschafts Lexikon\", pubblicando 23 volumi e scrivendo numerosi articoli, molti dei quali con contenuti antisemiti."}
{"id": "270328", "revid": "1305772", "url": "https://it.wikipedia.org/wiki?curid=270328", "title": "Freeciv", "text": "Freeciv \u00e8 un videogioco strategico a turni con visuale isometrica, sviluppato amatorialmente e pubblicato sotto licenza GNU GPL. Il gioco si ispira alla serie \"Civilization\" di Sid Meier, in particolare a \"Civilization II\".\nModalit\u00e0 di gioco.\nLo scopo di questo gioco \u00e8 quello di creare la civilt\u00e0 pi\u00f9 fiorente del mondo: ogni giocatore partecipa al gioco come leader di una civilt\u00e0 storica e ne conduce l'evoluzione a partire dall'anno 4000 a.C. (termine della preistoria) sino ai giorni nostri.\nDurante il corso del gioco tutte le pi\u00f9 importanti tecnologie sviluppate dall'uomo possono essere scoperte dagli scienziati, e tali vantaggi tecnologici permettono la costruzione di unit\u00e0 sempre pi\u00f9 forti e strutture sempre pi\u00f9 utili, per aiutare ad espandere la civilt\u00e0 e a migliorare i rapporti con le civilt\u00e0 nemiche.\nIl gioco finisce quando una civilt\u00e0 elimina tutte le altre (vittoria militare) o quando riesce a costruire e a far arrivare su Alpha Centauri un'astronave. Alla fine del gioco viene calcolato un punteggio in base alla grandezza della civilt\u00e0, il numero di citt\u00e0 possedute, di tecnologie ricercate e altri indici.\nSi pu\u00f2 giocare contro altri giocatori umani, utilizzando i \"metaserver\" oppure si pu\u00f2 giocare contro le IA.\nIl funzionamento del gioco si basa sull'interazione tra un programma server e un programma client. Nelle versioni successive alla 2.0 server e client sono stati integrati in un'unica interfaccia.\nIl server.\nIl programma server pu\u00f2 girare su una qualsiasi macchina, anche senza un motore grafico. Questo programma permette l'impostazione dei parametri di gioco, e permette agli altri programmi client di connettersi a quel computer per poter giocare. Anche per il gioco in modalit\u00e0 giocatore singolo \u00e8 necessario che un server, presente sulla stessa macchina, sia in esecuzione.\nI parametri pi\u00f9 importanti che possono essere impostati sul server sono i seguenti:\nPersonalizzazioni.\nFreeciv, essendo un gioco pubblicato come software libero, \u00e8 completamente modificabile. \u00c8 possibile modificarne le regole e il codice sorgente qualora si desideri alterare gli algoritmi o migliorare le intelligenze artificiali. Ne esistono infatti moltissime varianti, tra cui le principali sono Greatturn e Warclient."}
{"id": "270331", "revid": "123714077", "url": "https://it.wikipedia.org/wiki?curid=270331", "title": "Ian Gillan", "text": "Nella sua carriera Gillan ha anche guidato due gruppi a suo nome (la Ian Gillan Band e i Gillan), \u00e8 stato per un anno cantante dei Black Sabbath, e ha interpretato Ges\u00f9 nella versione discografica originale dell'opera rock di Andrew Lloyd Webber \"Jesus Christ Superstar\".\nBiografia.\nGillan ha origini scozzesi (il padre era originario del quartiere di Govan a Glasgow) ed ha frequentato la stessa scuola in cui hanno studiato Pete Townshend degli Who e Chris Aylmer dei Samson. Inizialmente interessato alla carriera d'attore, inizia a cantare fantasticando di replicare la carriera del suo idolo Elvis Presley, diventato anche star del cinema sull'onda del suo talento canoro. Dopo i primi passi con i Moonshiners (adottando il nome d'arte Garth Rockett) e con i Javelins, negli anni '60 Ian Gillan entra negli Episode Six, dove stringer\u00e0 amicizia con il bassista Roger Glover per quindi confluire con lui nei Deep Purple.\nNel 1970 \u00e8 scelto per interpretare la parte del protagonista nell'opera rock \"Jesus Christ Superstar\". In ragione del fitto calendario concertistico dei Deep Purple, Gillan si ritrover\u00e0 per\u00f2 nell'impossibilit\u00e0 di partecipare alle sue diverse versioni teatrali e cinematografiche.\nNel 1973 lascia i Deep Purple, stremato dall'intensa attivit\u00e0 concertistica e insoddisfatto dalla stasi creativa della band.\nDopo il fallimento di una serie di iniziative imprenditoriali post Deep Purple e confortato dal successo riscosso in occasione della sua partecipazione alla rappresentazione live del Butterfly Ball di Roger Glover (sostituendo all'ultimo momento Ronnie James Dio, allora in tour con i Rainbow), Gillan decide di riavviare la sua carriera musicale e fonda la Ian Gillan Band nel 1976, i Gillan nel 1978, e subentra a Ronnie nei Black Sabbath (1983-84).\nNel 1984 partecipa alla lungamente attesa reunion dei Deep Purple.\nNel 1988 pubblica un album realizzato con Glover che poco o nulla a che vedere con l'hard rock: \"Accidentally on Purpose\". Le ragioni dell'anomala iniziativa sono da ricercare nei residui vincoli con la Virgin, etichetta cui Ian si era legato a cavallo tra gli anni '70 e '80. La lavorazione del progetto solista del cantante, peggio ancora coinvolgente un altro membro della band, indispone il chitarrista dei Deep Purple, Ritchie Blackmore, riproponendo le tensioni di un quindicennio prima.\nSul finire dell'anno, quando la frattura con i Deep Purple non \u00e8 ancora definitiva e si sta anzi considerando l'ipotesi di realizzare il successivo album coinvolgendolo soltanto a giochi praticamente fatti, Ian mette in piedi una band con cui portare anonimamente in giro per locali inglesi i suoi vecchi classici, riesumando il vecchio monicker Garth Rockett &amp; the Moonshiners. Il gruppo, costruito sostanzialmente attorno al chitarrista Steve Morris (con cui avvier\u00e0 una durevole collaborazione) e ai suoi ex complici degli Export Rosenthal e Shaw, fa il suo esordio nel gennaio del 1989, per quindi portare avanti un tour britannico di diversi mesi. Il concerto del Manchester del 16 Maggio fu filmato e registrato, fornendo subito materiale per un video distribuito l'anno successivo, Live at the Ritz. Il programmato CD, invece, vedr\u00e0 la luce soltanto nel 2000 per la Purple Records. La notizia dell'ennesima rottura con i Deep Purple, a quel punto, non sorprender\u00e0 nessuno.\nI primi anni '90 sono caratterizzati da un'attivit\u00e0 particolarmente intensa. Gillan, infatti, mette in cantiere un'iniziativa benefica volta a reperire fondi per la ricostruzione post terremoto in Armenia, \"Rock Aid Armenia\", produce due dischi in studio, \"Naked Thunder\" e \"Toolbox,\" uno dal vivo, \"Live in Nottingham\", compila la raccolta di inediti \"Cherkazoo and Other Stories\" e trova il tempo di una rimpatriata con i vecchi amici dei Javelins per registrare una collezione di classici anni '50, \"Raving with Ian Gillan &amp; The Javelins!\". Nel 1992 fonda i Repo Depo con i musicisti con cui aveva realizzato e promosso \"Toolbox\" (Dean Howard, Brett Bloomfield e Leonard Haze), ma il progetto abortisce in seguito al suo definitivo rientro nei Deep del 1993, in occasione del venticinquennale della band.\nDel 1997 il successivo lavoro solista, sempre affiancato da Steve Morris, \"Dreamcatcher\", con cui inaugura i toni pi\u00f9 rilassati delle opere a suo nome.\nDel 2006 l'album \"Gillan's Inn\", in cui il singer rielabora vecchi pezzi suoi, dei Deep Purple e dei Black Sabbath con un nutrito elenco di vecchi amici (Gers, Iommi, gli ex Repo Depo e i Deep Purple praticamente al completo) ed ospiti eccellenti (Jeff Healey, Joe Satriani, Uli Jon Roth). Il tour promozionale produrr\u00e0 un doppio live, \"Live in Anaheim\", pubblicato nel 2008.\nL'album \"One Eye To Morocco\" esce invece il 6 marzo 2009 su etichetta earMUSIC/edel. Il disco \u00e8 stato realizzato con il contributo del solito Steve Morris e conferma la versatilit\u00e0 compositiva raggiunta dall'artista.\nNel 2011 \u00e8 stato impegnato con il progetto benefico denominato \"Who Cares\", nel quale ha coinvolto Toni Iommi, Jason Newsted, Nicko McBrain e Jon Lord. La collaborazione ha prodotto due singoli, \"Out of my mind\" e \"Holy Water\", il cui ricavato \u00e8 stato destinato alla ricostruzione di un conservatorio in Armenia, nella stessa regione che gi\u00e0 era stata aiutata anni prima con i proventi dell'Earthquake Album. Del 2012 il successivo capitolo realizzato in coppia con Toni Iommi, la raccolta \"Who Cares\", contenente rarit\u00e0 e inediti della carriera dei due musicisti.\nNel 2018 ritrova gli ex complici dei Javelins per la realizzazione di un secondo album, semplicemente intestato \"Ian Gillan &amp; the Javelins\", nuovamente sotto la direzione artistica di Steve Morris. Alle sessions prender\u00e0 parte anche Don Airey.\nDa qualche anno si esibisce con orchestre filarmoniche locali, alternando vecchi e nuovi classici dei Deep a pezzi pi\u00f9 recenti del suo catalogo, il tutto riarrangiato per l'occasione. Da questa attivit\u00e0 risulter\u00e0 nel 2019 \"Contractual Obligation\", realizzato con la Don Airey Orchestra. Del titolo esistono in realt\u00e0 tre versioni (CD, vinile e B-Ray), ciascuna avente per contenuto un concerto diverso (Varsavia, San Pietroburgo e Mosca).\nAppassionato di calcio, Gillan \u00e8 tifoso dei Queen's Park Rangers. Sposato con Bron, Ian conta altre due cantanti in famiglia: la figlia Grace, voce dei Papa LeGal, e la sorella Pauline, attiva negli anni '80 con i Northern Dancer/Pauline Gillan Band."}
{"id": "270335", "revid": "1226", "url": "https://it.wikipedia.org/wiki?curid=270335", "title": "Compact-disc", "text": ""}
{"id": "270336", "revid": "599013", "url": "https://it.wikipedia.org/wiki?curid=270336", "title": "Giuseppe Rossi (calciatore)", "text": "\u00c8 il primatista del Villarreal per quanto riguarda le reti nelle competizioni europee (21). \nConvocato in nazionale maggiore dal 2008 al 2014, ha partecipato alla Confederations Cup nel 2009. Nel torneo ha realizzato 2 reti, che ne fanno il primatista di reti della selezione italiana nella competizione, a pari merito con Daniele De Rossi e Mario Balotelli.\n\u00c8 stato soprannominato \"Pepito\" da Enzo Bearzot per via delle caratteristiche simili a quelle di Paolo Rossi, il cui soprannome era \"Pablito\".\nBiografia.\n\u00c8 nato negli Stati Uniti, a Teaneck, ma \u00e8 cresciuto a Clifton (New Jersey). Il padre Fernando (1949-2010), nativo di Fraine, era allenatore di calcio ed insegnante di italiano e spagnolo; anche la madre Cleonilde, nativa di Acquaviva d'Isernia, era insegnante di lingue. A 12 anni si trasfer\u00ec a Parma, insieme al padre, per iniziare a giocare nelle giovanili del club ducale.\nDall'unione con Jenna Lynn, il 1\u00ba dicembre 2020 \u00e8 nata la loro primogenita Liana Sophia. \nNel settembre 2021 inizia una collaborazione come commentatore per \"Calcio e Cappuccino\", trasmissione americana dedicata alla Serie A in onda su CBS Sports Network e in streaming su Paramount+.\nCaratteristiche tecniche.\nGioca come seconda punta, ma pu\u00f2 essere impiegato anche da attaccante centrale o esterno d'attacco. Mancino naturale, \u00e8 dotato di ottima tecnica, gli piace ricevere palla in corsa ma \u00e8 anche abile a giocare negli spazi nella fase di non possesso. La sua carriera \u00e8 stata condizionata da alcuni gravi infortuni, che gli hanno impedito di esprimere tutto il proprio potenziale.\nCarriera.\nClub.\nInizi e Manchester United.\nDopo aver iniziato a giocare a calcio negli Stati Uniti, tra le file dei , a 12 anni si trasferisce in Italia, dove cresce nel settore giovanile del . Nell'estate del 2004, a 17 anni, si trasferisce al Manchester United. Debutta con i \"Red Devils\" il 10 novembre 2004 in League Cup, entrando a partita iniziata contro il Crystal Palace. Scende in campo anche nella gara in League Cup contro Arsenal del 1\u00ba dicembre 2004. Conclude, cos\u00ec, la sua prima stagione con due presenze e nessuna rete.\nNella seconda stagione al Manchester United, esordisce nella gara dei preliminari di Champions League del 9 agosto 2005 contro il Debreceni. Il 15 ottobre 2005, a 18 anni, realizza una rete nel suo esordio in Premier League contro il Sunderland. Si ripete il 26 ottobre contro il Barnet in League Cup, gara nella quale viene impiegato per la prima volta come titolare. Il 18 gennaio 2006 segna la sua prima doppietta con i \"Red Devils\" nella gara vinta per 5-0 contro il Burton Albion. Questi saranno anche i suoi ultimi gol con la squadra inglese. Termina la stagione con 5 presenze e un solo gol in campionato. Con il Manchester United in totale ha disputato 14 partite, segnando 4 gol, e ha conquistato una Coppa di Lega.\nNewcastle United e Parma.\nAll'inizio della stagione 2006-2007 passa in prestito al Newcastle United. Esordisce con la nuova squadra il 29 settembre 2006 entrando al 76\u00ba minuto nella gara persa per 2-0 contro il Liverpool. Il suo primo gol arriva il 25 ottobre 2006 nella gara di Coppa di Lega vinta 3-0 contro Portsmouth.\nIl 17 gennaio del 2007 viene prestato al , squadra dove \u00e8 cresciuto calcisticamente, fino al giugno successivo. Il 21 gennaio, nella gara d'esordio, realizza il gol che permette al Parma di battere il Torino per 1-0 e di tornare alla vittoria dopo dieci turni. Il 18 aprile realizza una doppietta nella vittoria sulla Fiorentina. Il 13 maggio segna un'altra doppietta nel 4-1 contro il .\nLe sue prestazioni, e i suoi nove gol nel girone di ritorno, consentono al Parma di risollevarsi in classifica e di chiudere il campionato al dodicesimo posto, conquistando la salvezza all'ultima giornata. Con il Parma in totale ha disputato 19 partite in campionato, segnando 9 gol. Con questo risultato eguaglia inoltre Roberto Mancini nel numero di gol realizzati da un esordiente under-20 nel campionato italiano.\nVillarreal.\nDopo il prestito al Parma \u00e8 richiesto da molte squadre italiane, ma a 20 anni torna all'estero: il Manchester United lo cede al Villarreal per 11 milioni di euro. Segna il primo gol con la maglia del Villarreal nella sua prima presenza assoluta, il 26 agosto 2007, contro il Valencia. Ha segnato all'esordio in tutti i campionati in cui ha militato, ovvero Premier League (Manchester United), Primera Divisi\u00f3n (Villarreal) e Serie A (Parma). Il 27 settembre successivo sigla la sua prima doppietta con il Villarreal contro il Real Murcia. Il 4 novembre, nel 2-2 con l'Atletico Madrid, sigla un gol e un assist, subendo per\u00f2 la rottura del menisco esterno e lo stiramento del legamento crociato anteriore del ginocchio destro. Questo infortunio lo tiene lontano dai campi fino al 20 dicembre. Il 16 gennaio 2008 segna il suo primo gol in Coppa del Re nella gara vinta 2-0 contro il Recreativo. Nel suo primo anno in Spagna segna 11 reti in 27 partite nella Liga, contribuendo allo storico secondo posto della sua squadra, e 1 in Coppa del Re, dove il Villarreal \u00e8 uscito ai quarti di finale contro il Barcellona.\nIl 30 settembre 2008, contro il Celtic, disputa la prima partita di Champions League con il Villarreal. Alla fine della stagione, Rossi batte il proprio record personale, realizzando 12 gol in 30 partite. Il Villarreal conclude il campionato al quinto posto, valido per l'accesso in Europa League. Questa stagione lo vede protagonista anche in Champions League dove realizza tre reti, due all'Aalborg Boldspilklub rispettivamente nelle gare di andata e di ritorno e una al Panathinaikos. In questa competizione, il Villarreal viene eliminato ai quarti di finale dall'Arsenal.\nLa stagione 2010-2011 \u00e8 quella della sua definitiva consacrazione: Rossi realizza 32 gol stagionali in tutte le competizioni e diventa il miglior marcatore della storia del Villarreal. Inoltre si dimostra particolarmente efficace in Europa League, torneo in cui realizza ben 11 reti, dove il Villarreal arriva fino alle semifinali in cui viene eliminato dal Porto, il vincitore della coppa.\nIl 26 ottobre 2011, nell'incontro di campionato perso per 3-0 al Bernab\u00e9u contro il Real Madrid, si procura la rottura del legamento crociato del ginocchio destro. Viene operato il giorno seguente, con una prognosi di recupero di circa sei mesi. Rossi sembra capace di rientrare nei tempi previsti, ma il 13 aprile 2012 in allenamento riporta una nuova lesione al legamento crociato anteriore del ginocchio destro gi\u00e0 infortunato; la successiva operazione determina un ulteriore stop di quattro mesi a cui far\u00e0 seguito una terza operazione nell'ottobre seguente che allunga i tempi di recupero di altri sei mesi. Nel frattempo il Villarreal, privo di Rossi, retrocede nella Segunda Divisi\u00f3n alla fine della stagione 2011-2012.\nFiorentina.\nIl 4 gennaio 2013 la Fiorentina lo acquista a titolo definitivo dal Villarreal per 10 milioni di euro pi\u00f9 6 di bonus. Rossi sceglie la maglia numero 49, come l'anno di nascita del padre. Torna in campo il 19 maggio, esordendo con la maglia della Fiorentina nell'ultima giornata del campionato, subentrando al 64' al posto di Juan Cuadrado nella vittoriosa trasferta contro il Pescara, conclusasi sull'1-5.\nSegna il primo gol in maglia viola il 26 agosto 2013, alla prima giornata di campionato, nella partita Fiorentina-Catania (2-1). L'ultimo gol prima degli infortuni risaliva al 1\u00ba ottobre 2011 con la maglia del Villarreal contro il Saragozza. Il 1\u00ba settembre segna una doppietta nella trasferta vinta 2-5 contro il Genoa. Il 19 settembre 2013 serve un assist e segna il gol del definitivo 3-0 per i viola contro il Pa\u00e7os de Ferreira in Europa League, ritrovando il gol in una competizione europea dopo due anni e mezzo. Il 20 ottobre 2013 realizza una tripletta nella gara di campionato contro la Juventus vinta in rimonta per 4-2. Il 10 novembre 2013 realizza un'altra doppietta nella vittoria casalinga per 2-1 contro la Sampdoria. Il 5 gennaio 2014, nella partita contro il Livorno, si infortuna di nuovo al ginocchio a causa di un fallo di Leandro Rinaudo. Dopo 4 mesi dall'infortunio, il 3 maggio Rossi rientra nei minuti finali del secondo tempo della finale di Coppa Italia persa 3-1 contro il Napoli allo Stadio Olimpico. Ritorna a segnare il 6 maggio contro il Sassuolo al 73' minuto, gara persa 3-4 dalla Fiorentina. Conclude la stagione con 24 presenze e 17 gol realizzati.\nDurante il pre-campionato della nuova stagione accusa una contrattura muscolare che evidenzia un sovraccarico del ginocchio, e il 5 settembre 2014 viene operato in artroscopia al ginocchio destro dal dr. Steven B. Singleton presso la clinica \"The Steadman Clinic\" di Vail, in Colorado. La prognosi stabilisce che dopo 4-5 mesi di riabilitazione a New York e Firenze sarebbe potuto tornare sul campo solo nel 2015. A seguito di alcuni affaticamenti muscolari durante la riabilitazione, i tempi di recupero si allungano e Rossi rimane fermo per l'intera stagione 2014-2015.\nRossi ritorna in campo il 30 agosto 2015, entrando nel secondo tempo della partita Torino-Fiorentina (3-1) alla seconda giornata della Serie A 2015-2016. Torna al gol il 1\u00ba ottobre 2015, nella partita di Europa League contro il Belenenses, segnando al 90\u00ba il definitivo 4-0 della \"Viola\".\nLevante e Celta Vigo.\nPoco utilizzato dal tecnico Paulo Sousa e alla ricerca di un maggior minutaggio nella speranza di essere convocato per l'Europeo 2016, il 23 gennaio 2016 passa in prestito fino al termine della stagione al Levante, in Primera Divisi\u00f3n, con diritto di riscatto fissato a 6 milioni di euro e controriscatto in favore dei \"Viola\" a 1 milione in pi\u00f9. Il buon contributo di Rossi, che realizza 6 gol, non riesce tuttavia a evitare la retrocessione del Levante in Segunda Divisi\u00f3n.\nRitornato a Firenze, scende in campo negli ultimi dieci minuti di Juventus-Fiorentina (2-1) del 20 agosto 2016. Otto giorni dopo \u00e8 ceduto in prestito al . Il 25 settembre realizza il suo primo gol nella Liga spagnola contro l'Espanyol. Dopo un lungo digiuno da gol, il 3 aprile 2017 segna la sua prima tripletta con il Celta, risultando decisivo per la vittoria finale (3-1) contro il Las Palmas; la sua ultima tripletta risaliva al 20 ottobre 2013, siglata con la Fiorentina nella vittoria per 4-2 contro la Juventus. Sei giorni dopo, in occasione della partita persa contro l'Eibar (0-2), subisce l'ennesimo grave infortunio della carriera a un ginocchio, in questo caso il sinistro: riporta infatti la rottura del legamento crociato anteriore, dovendo essere operato ed avendo un conseguente stop forzato di almeno sei mesi. Al termine della stagione, terminato il contratto con la Fiorentina, resta svincolato.\nGenoa.\nSuperati i problemi al ginocchio, il 5 dicembre 2017 viene presentato dal . Il 20 dicembre fa il suo esordio con la maglia del Genoa nella partita di Coppa Italia persa in trasferta contro la Juventus per 2-0, subentrando a G\u0103l\u0103binov al 78'. Il 30 dicembre fa il suo esordio in campionato in occasione del pareggio esterno a reti bianche con il Torino.\nSegna il suo primo gol con la maglia rossoblu il 6 maggio 2018, nella sconfitta interna per 2-3 della squadra ligure proprio contro la Fiorentina, tornando al gol in A che mancava dal 18 maggio 2014. A fine stagione, terminato il contratto col Genoa, rimane svincolato.\nIl 25 settembre 2018 vengono pubblicati i risultati del test anti-doping svolto su Rossi in occasione del match Benevento-Genoa, risalente al 12 maggio precedente: il giocatore, in particolare, viene trovato positivo alla dorzolamide (utilizzato nei colliri), il cui utilizzo \u00e8 possibile solo in una specifica circostanza che per\u00f2 Rossi stesso non ha presentato come giustificazione alla Procura anti-doping di Nado Italia, che ha chiesto una pena pari ad un anno di squalifica dai campi. Il 1\u00ba ottobre seguente si svolge il processo a carico del calciatore ex-Genoa, che viene tuttavia sanzionato solo con una nota di biasimo, senza alcuna pena aggiuntiva.\nReal Salt Lake.\nRimasto svincolato, dal gennaio 2019 si allena prima con il Manchester United, poi negli Stati Uniti nel New Jersey dove apre anche un ristorante, e infine da ottobre con il Villarreal.\nDopo aver passato quindi 18 mesi da svincolato, il 27 febbraio 2020 viene ufficializzato il suo ingaggio da parte del , club della MLS. Torna in campo tre giorni dopo contro Orlando City, subentrando al 79\u00ba minuto, a 21 mesi dalla sua ultima partita giocata (maggio 2018 con il Genoa). Il 29 agosto, a distanza di 874 giorni, torna al gol siglando al 90\u00ba minuto una rete che d\u00e0 inizio alla rimonta della propria squadra contro il .\nIl 30 novembre, dopo 7 presenze e 1 gol, il club lo esclude dalla lista ufficiale dei giocatori confermati per la stagione seguente.\nSPAL.\nIl 19 novembre 2021 firma un contratto fino al 30 giugno 2022 con la , in Serie B. Il giorno dopo quindi esordisce con gli spallini nella partita interna contro l'Alessandria, persa per 2-3, subentrando a Salvatore Esposito a 20 minuti dal termine. Alla seconda presenza con gli estensi, all'esordio da titolare, il 27 novembre segna il suo primo gol, decisivo per il successo in trasferta sul Cosenza (0-1).\nNazionale.\nNazionali giovanili.\nVeste la maglia azzurra nelle rappresentative giovanili Under-16, Under-17 e Under-18. Avendo la doppia cittadinanza, italiana e americana, viene convocato nel 2005 per uno \"stage\" da Bruce Arena, il CT della nazionale statunitense; Rossi per\u00f2 esprime il desiderio di giocare con la nazionale italiana.\nEsordisce nella nazionale Under-21 il 15 agosto del 2006 in Italia-Croazia (0-0), la prima partita della gestione del tecnico Pierluigi Casiraghi. Dopo la stagione al viene convocato per l'Europeo U-21 del 2007 dove, nell'ultima partita della prima fase tra Italia e Repubblica Ceca (3-1), mette a segno la sua prima rete con l'Under-21, regalando la vittoria agli \"azzurrini\". Nel ciclo successivo, gioca da titolare in attacco con Sebastian Giovinco e Robert Acquafresca.\nNazionale olimpica.\nNel 2008 partecipa ai Giochi olimpici di Pechino con la nazionale Olimpica. All'esordio segna su calcio di rigore contro l'. Segna ancora un gol contro la nella seconda partita della prima fase. Nei quarti di finale segna una doppietta, realizzando i due rigori assegnati all'Italia, nella sconfitta per 3-2 contro il che elimina l'Italia. Con i suoi quattro gol risulta comunque il capocannoniere del torneo, secondo italiano ad aggiudicarsi tale titolo dopo Annibale Frossi.\nNazionale maggiore.\nIl CT della nazionale maggiore Marcello Lippi lo convoca il 5 ottobre 2008 per due partite delle qualificazioni al Mondiale 2010. Esordisce in nazionale l'11 ottobre 2008, a 21 anni, subentrando a Di Natale nel secondo tempo di -Italia (0-0). Il 19 novembre gioca per la prima volta da titolare in nazionale nell'amichevole disputata ad Atene contro la . Realizza il suo primo gol in Nazionale il 6 giugno 2009 in amichevole contro l'.\nEntrato stabilmente nel gruppo degli Azzurri, viene convocato per la Confederations Cup 2009. Il 15 giugno, nella partita d'esordio contro gli , subentra nel secondo tempo e realizza la sua prima doppietta in nazionale, contribuendo in modo decisivo alla vittoria per 3-1 dell'Italia, che viene comunque eliminata al primo turno.\nViene inserito nella lista dei 28 pre-convocati per il Mondiale 2010 che svolgono il ritiro al Sestriere, ma infine Lippi lo esclude dalla lista definitiva dei 23 convocati.\nIl 17 novembre 2010, sotto la direzione di Cesare Prandelli, veste la fascia di capitano nell'amichevole disputata contro la Romania (1-1). Il 9 febbraio 2011, a Dortmund, riprende a segnare in nazionale nell'incontro amichevole contro la Germania (1-1). A causa dell'infortunio al ginocchio riportato ad aprile 2012 Rossi \u00e8 costretto a saltare l'Europeo 2012.\nRitorna in nazionale il 15 ottobre 2013, dopo 2 anni di assenza, disputando la partita Italia-Armenia (2-2), valida per le qualificazioni al Mondiale 2014. Dopo l'infortunio riportato il 5 gennaio e la riabilitazione successiva, \u00e8 stato inserito nella lista di 30 calciatori pre-convocati in vista del Mondiale 2014, ma infine Prandelli lo esclude dalla lista definitiva dei 23 convocati.\nStatistiche.\nPresenze e reti nei club.\n\"Statistiche aggiornate al 11 febbraio 2022.\""}
{"id": "270337", "revid": "174925", "url": "https://it.wikipedia.org/wiki?curid=270337", "title": "Pulvino", "text": " \nIl pulvino \u00e8 un elemento architettonico strutturale a forma di tronco di piramide rovesciata, posto tra il capitello e l'imposta dell'arco.\nScarno o variamente decorato con motivi ornamentali a traforo o a rilievo, il pulvino raggiunge la sua massima espressione nell'architettura bizantina; se ne possono trovare alcuni esempi nell'architettura paleocristiana ravennate.\nLa sua particolare conformazione conferisce al pulvino la funzione strutturale di concentrare le tensioni generate dai carichi soprastanti verso la colonna posta al di sotto del capitello.\nNell'ingegneria contemporanea il pulvino \u00e8 un elemento che ha la funzione di ripartire il carico tra una parte sovrastante con minore resistenza meccanica e una sottostante di resistenza pi\u00f9 elevata. \u00c8 ad esempio utilizzato nelle ferrovie per trasferire il carico delle rotaie sulle traversine. Generalmente \u00e8 realizzato in ghisa.\nUn esempio di pulvino \u00e8 apprezzabile nella chiesa di San Lorenzo a Firenze di Filippo Brunelleschi (circa 1420). Successivamente egli fece ricorso ad un ulteriore segmento di trabeazione definito (impropriamente) anche con il nome di \"dado brunelleschiano\". I pulvini creano in questo caso una trabeazione ideale, sulla quale poi sono impostati gli archi a tutto sesto. Questa trabeazione virtuale vuole richiamare quella reale che si pu\u00f2 osservare sul muro, entrambe infatti sono posizionate alla stessa altezza."}
{"id": "270341", "revid": "118290985", "url": "https://it.wikipedia.org/wiki?curid=270341", "title": "Controcampo", "text": ""}
{"id": "270342", "revid": "1807648", "url": "https://it.wikipedia.org/wiki?curid=270342", "title": "Brusselle", "text": ""}
{"id": "270348", "revid": "253269", "url": "https://it.wikipedia.org/wiki?curid=270348", "title": "James Darren", "text": "Biografia.\nDarren cominci\u00f2 la sua carriera come divo degli adolescenti con diversi ruoli in B-movie, tra cui ebbe particolarmente successo quello di Moondoggie in \"I cavalloni\" (1959), al fianco di Sandra Dee e Cliff Robertson. Allo stesso tempo, raggiunse anche una serie di successi come cantante di pop per la Colpix Records, il pi\u00f9 noto dei quali fu \"Goodbye Cruel World\" (#3 sulla Billboard Hot 100 nel 1961). Partecip\u00f2 anche a uno dei film musicali (destinati ai video-jukebox) della serie \"Scopitone\" (\"Because You're Mine\").\nDal 1983 al 1986 interpret\u00f2 il ruolo dell'agente di polizia Jim Corrigan nella serie televisiva \"T.J. Hooker\", nonch\u00e9 il personaggio di Vic Fontaine a partire dalla 6\u00aa stagione di \"\"."}
{"id": "270349", "revid": "2007150", "url": "https://it.wikipedia.org/wiki?curid=270349", "title": "Acciaio maraging", "text": "In metallurgia, si indica con il nome di acciaio maraging un acciaio speciale dalle caratteristiche di elevata durezza e malleabilit\u00e0, ma anche di buona tenacit\u00e0 con un comportamento elastico fin quasi alla rottura.\nIl ferro, costituente base della lega, viene addizionato principalmente con cobalto e nichel, in proporzione variabile, quali agenti di rinforzo. Inoltre la composizione della lega prevede la presenza di quantit\u00e0 minori di molibdeno, alluminio e titanio. A differenza della maggior parte degli acciai, il maraging contiene piccolissime percentuali in peso di carbonio, all'incirca 0,01% - 0,03%.\nPropriet\u00e0 e caratteristiche.\nIl termine \"maraging\" deriva dall'inglese, per contrazione dell'espressione \"martensite-aging\", e indica il processo con cui sono prodotti questi acciai, cio\u00e8 per invecchiamento, o rinvenimento prolungato, della martensite. La martensite in questi acciai ha abito cristallino cubico, dato dall'estrema povert\u00e0 del tenore di carbonio; quindi essi non presentano la fragilit\u00e0 propria della martensite tetragonalizzata dalla presenza degli atomi di carbonio.\nL'elevata resistenza meccanica, fino a 2500 MPa (megapascal) in trazione \u00e8 dovuta alla precipitazione degli elementi di lega metallici, principalmente nichel e cobalto, poi titanio, alluminio e molibdeno, sui piani di scorrimento e sui bordi dei grani.\nIl trattamento con cui si producono questi acciai \u00e8 in due fasi: tempra e rinvenimento.\nLa tempra si realizza dapprima con il riscaldamento dell'acciaio a 800-900 \u00b0C, temperatura alla quale rimane per 4-5 ore per permettere agli elementi di lega di diffondersi omogeneamente.\nSegue il raffreddamento rapido a temperature molto basse, anche sotto lo 0, per trasformare l'austenite (la fase stabile ad alta temperatura) in martensite cubica, fase metastabile, in soluzione soprassatura degli elementi metallici di lega.\nL'invecchiamento si opera per cottura intorno ai 400-500 \u00b0C, in modo da far precipitare vari composti intermetallici, da cui deriva l'elevata durezza dell'acciaio, e disperdere opportunamente gli elementi di lega sui bordi di grano e sui piani di scorrimento. Per favorire questo processo, spesso il rinvenimento \u00e8 preceduto da lavorazioni per deformazione plastica che, per incrudimento, provocano la nucleazione di nuovi centri per la precipitazione (si creano nuovi piani di scorrimento, nuovi difetti puntiformi e dislocazioni, in cui gli atomi di lega possono posizionarsi).\nIl risultato finale di questo trattamento termico \u00e8 un acciaio resistente alla deformazione plastica e duro (grazie alla presenza dei composti intermetallici) ed anche dotato di buona tenacit\u00e0 (poich\u00e9 il basso tenore di carbonio evita sia la presenza di carburi sia la tetragonalizzazione della martensite).\nComposizione.\n\u00c8 fondamentale mantenere basso il tenore di carbonio, per ottenere una martensite in forma cubica, di soli atomi di ferro, non tensionata, e quindi duttile.\nIl carbonio \u00e8 mantenuto al di sotto dello 0,01-0,03% in peso.\nIl nichel \u00e8 presente in quantit\u00e0 rilevante, tra il 15% e il 20%.\nIl cobalto \u00e8 il 7-10%.\nIl molibdeno pu\u00f2 arrivare al 5%.\nIl titanio \u00e8 tra lo 0,15 e lo 0,5%\nL'alluminio \u00e8 lo 0,005-0,15%.\nSi controlla il tenore di altri elementi che deve essere mantenuto il pi\u00f9 basso possibile:\nManganese e silicio al di sotto dello 0,12%.\nZolfo e fosforo al di sotto dello 0,01%.\nBromo al di sotto dello 0,003%.\nZirconio al di sotto dello 0,02%.\nImpieghi.\nL'impiego di questi acciai si ha in campo aeronautico, aerospaziale e automobilistico, ove le temperature massime di esercizio siano comunque lontane dalla temperatura di rinvenimento dell'acciaio. \u00c8 anche utilizzato per la produzione delle migliori lame da scherma e ottime mazze da golf."}
{"id": "270350", "revid": "1534511", "url": "https://it.wikipedia.org/wiki?curid=270350", "title": "Dose equivalente", "text": "La dose equivalente H\"T\" \u00e8 una grandezza fisica che misura il danno biologico provocato dall'assorbimento di radiazioni da parte di un intero organismo vivente, o anche di un singolo organo o tessuto. \nRispetto alla dose assorbita D, che misura la quantit\u00e0 di energia assorbita da un'unit\u00e0 di massa di un materiale (qualunque: inerte o biologico), la dose equivalente quantifica invece gli effetti biologici della radiazione sull'organismo. I diversi tipi di radiazione possono essere infatti pi\u00f9 o meno dannosi per l'organismo. \nLa dose equivalente formula_1 si ottiene moltiplicando la dose assorbita formula_2 delle singole radiazioni per il loro fattore di pericolosit\u00e0 formula_3:\nLa dose equivalente nel Sistema Internazionale si misura in sievert (Sv), anche se sopravvive ancora, soprattutto in ambiente anglosassone, la vecchia unit\u00e0 di misura rem. In sintesi 1 Sv, a differenza di 1 Gy, produce gli stessi effetti biologici indipendentemente dal tipo di radiazione considerata per cui non \u00e8 pi\u00f9 importante conoscere il tipo di radiazione assorbita.\nIl significato fisico di questa definizione \u00e8 che ogni tipologia di radiazione ha una sua specifica pericolosit\u00e0 intesa come entit\u00e0 del danno biologico a parit\u00e0 di dose assorbita che provoca direttamente (e non indirettamente tramite gli ioni, fotoni ed elettroni secondari che essa genera, per i quali va calcolata separatamente). Per esempio, per via della loro alta massa relativistica, i neutroni veloci e i nuclei atomici sono molto pi\u00f9 pericolosi degli elettroni e dei fotoni. I danni sono principalmente la morte diretta delle cellule oppure la mutazione del loro DNA con conseguente alterazione dell'indice mitotico, che pu\u00f2 provocare l'incontrollato accrescimento canceroso. Il primo danno predomina ad alte dosi, sopra la cosiddetta soglia deterministica, sotto la quale il secondo \u00e8 molto pi\u00f9 pericoloso.\nFattore di pericolosit\u00e0.\nI fotoni in quanto meno \"pericolosi\" vengono considerati come radiazione di riferimento: ad essi si associa per definizione il valore di formula_5:\nTasso di dose equivalente.\nViene introdotto anche il \"tasso di dose equivalente\":\nOltre alla conoscenza della dose equivalente anche quella del suo tasso \u00e8 necessaria in medicina nucleare, in quanto un organismo ha una facolt\u00e0 di riparare nel tempo il danno biologico (misurato con la dose equivalente) decrescente con la velocit\u00e0 del suo accumulo (misurato in tasso di dose equivalente)."}
{"id": "270353", "revid": "3732", "url": "https://it.wikipedia.org/wiki?curid=270353", "title": "Giornale on-line", "text": "Un giornale on-line \u00e8 una testata giornalistica che viene pubblicata tramite internet. \nTipologie.\nCome nella stampa cartacea, un giornale online pu\u00f2 essere di informazione o un periodico dedicato ad un settore specifico (letteratura, arte, sport, societ\u00e0, politica) o anche un progetto di giornalismo partecipativo.\nLa scrittura per il web \u00e8 di tipo diverso da quella per la carta stampata: deve essere sintetica, rapida, chiara e, per il tipo di supporto usato (il video), non si presta alla prolissit\u00e0. Un giornale online condivide con i blog alcune caratteristiche come, appunto, la modalit\u00e0 di scrittura ma si distingue per la presenza di una redazione e per il controllo editoriale e professionale sui contenuti.\nTutte le testate giornalistiche cartacee pi\u00f9 importanti hanno una versione online, con redazioni dedicate che hanno il compito di integrare con approfondimenti le inchieste sviluppate sfruttando tutti i media che il web mette a disposizione (video, audio, foto).\nIn Italia i giornali online sono riuniti in alcune associazioni di categoria tra cui, l'Associazione nazionale stampa online (ANSO) e l'Unione stampa periodica italiana (USPI). \nPeriodicit\u00e0.\n\u00c8 la stessa delle testate cartacee: quotidiana, settimanale, mensile o anche oltre (bimestrale, trimestrale, quadrimestrale). Le testate quotidiane hanno il vantaggio di poter aggiornare i contenuti in tempo reale.\nNormativa.\nNormativa italiana.\nTestate giornalistiche.\nIn Italia, le testate giornalistiche online - in quanto prodotti editoriali - rispondono alle leggi sulla stampa e devono essere registrate presso il tribunale competente, avere un direttore responsabile, un editore e uno stampatore. In luogo dello stampatore, la testata giornalistica online deve dichiarare l'identit\u00e0 dell'internet provider (cio\u00e8 del fornitore di accesso a internet). La nuova legge sull'editoria, approvata nel 2016 (legge 26 ottobre 2016, n. 198) riconosce i quotidiani online come testate giornalistiche a tutti gli effetti.\nNel 2018 il sindacato dei giornalisti e l'Unione stampa periodica italiana hanno approvato il nuovo contratto nazionale di lavoro biennale. Il contratto prevede varie figure professionali. Tra i redattori sono compresi per la prima volta anche i redattori web, che cos\u00ec beneficiano delle stesse tutele dei colleghi della carta stampata.\nSiti di notizie.\nLa legge n. 62 del 2001 ha stabilito che un sito internet informativo deve registrarsi presso il tribunale solo se intende chiedere i finanziamenti pubblici. A tale fine la testata online deve dimostrare di avere una periodicit\u00e0 regolare e di impiegare giornalisti a tempo pieno.\nNegli anni seguenti permaneva per\u00f2 una certa confusione riguardo alla differenza tra testata giornalistica e mero sito internet. Infatti la legge n. 62/2001 su questo aspetto si prestava ad interpretazioni differenti. La disputa \u00e8 arrivata nelle corti di giustizia nel 2004: in quell'anno il tribunale di Modica (RG) ha condannato lo storico Carlo Ruta, riconoscendolo colpevole del reato di stampa clandestina, per non aver registrato come testata giornalistica il suo sito web di documentazione storica e sociale. Gli \u00e8 stata contestata la violazione dell'art. 16 della legge sulla stampa, norma che in questo caso \u00e8 stata estesa al world wide web e, in particolare, ai blog. \nDopo un tentativo di riforma governativo andato a vuoto, \u00e8 giunta la prima sentenza della Corte di Cassazione (n. 10535/2008), con la quale la Suprema Corte ha stabilito che le aree di discussione su internet, come blog e forum, non sono soggette alla legge sulla stampa. Nel 2012 la Corte di Cassazione ha cos\u00ec annullato la sentenza avversa a Carlo Ruta (che invece l'anno prima era stato condannato in secondo grado dalla Corte d'Appello di Catania). Le motivazioni della sentenza, pubblicate il 16 settembre 2012, spiegano che il reato di stampa clandestina non \u00e8 applicabile ad un blog su Internet.\nIl decreto legge 18 maggio 2012, n. 63 (convertito con modificazioni dalla legge 16 luglio 2012, n. 103) ha confermato che le \u201ctestate online realizzate unicamente su supporto informatico e diffuse unicamente per via telematica\u201d non hanno gli stessi obblighi delle testate giornalistiche (quindi non sono tenute a registrarsi presso il tribunale)"}
{"id": "270354", "revid": "991694", "url": "https://it.wikipedia.org/wiki?curid=270354", "title": "Shorinji kempo", "text": ""}
{"id": "270358", "revid": "287204", "url": "https://it.wikipedia.org/wiki?curid=270358", "title": "Dose efficace", "text": "La dose efficace E rappresenta la somma ponderata delle dosi equivalenti ai vari organi e tessuti; i pesi formula_1 che si usano in questo contesto tengono conto della diversa radiosensibilit\u00e0 degli organi e dei tessuti irraggiati. \u00c8 quindi possibile scrivere la relazione matematica che la lega alla dose equivalente:\nCome la dose equivalente si misura in sievert, Sv.\nI fattori di sensibilit\u00e0 formula_1 sono in constante revisione da parte di organi internazionali preposti allo scopo, e variano anche in funzione dell'evoluzione delle conoscenze mediche. I valori dei fattori di sensibilit\u00e0 per i vari organi sono riportati nella tabella\n\u00c8 importante precisare che l'irraggiamento (e quindi il conseguente rilascio di dose ) avviene tramite due canali: irraggiamento esterno, dovuto all'esposizione del corpo ai radionuclidi presenti nell'ambiente o a radiazioni ionizzanti prodotte da un tubo radiogeno (in genere di apparecchiature mediche diagnostiche o terapeutiche), e irraggiamento interno, causato dall'ingestione o dall'inalazione di sostanze contenenti isotopi radioattivi. Tipico caso risulta essere l'inalazione di radon-222. Nel caso dell'inalazione \u00e8 importante considerare anche tutte le sostanze volatili e i radionuclidi che si legano a particelle in grado di restare in sospensione nell'aria, ed eventualmente anche i figli di ogni sostanza.\n\u00c8 altrettanto importante precisare che nel caso dell'irradiazione esterna, cos\u00ec come solitamente viene intesa, la dose \u00e8 somministrata in un tempo definibile istantaneo, mentre nel caso di sostanze radioattive la dose agli organi o ai tessuti interessati viene somministrata in tempi che si possono definire dipendere dal comportamento fisico-chimico e biologico della sostanza radioattiva comunque incorporata. Nel caso di sostanze radioattive comunque incorporate, si parla di dose efficace impegnata. Quindi dose efficace impegnata (ma anche dose equivalente impegnata): se ricevute da un organo o da un tessuto, in un determinato periodo di tempo, in seguito all'introduzione di uno o pi\u00f9 radionuclidi."}
{"id": "270365", "revid": "1566286", "url": "https://it.wikipedia.org/wiki?curid=270365", "title": "Carletto Sposito", "text": "Biografia.\nFratello dell'autore teatrale Raffaele Sposito in arte Faele, fu caratterista poliedrico, a volte anche drammatico. La sua carriera artistica si \u00e8 svolta in ogni campo dello spettacolo: dalla rivista, alla prosa, al cinema, alla televisione, alla radio e al cabaret.\n\u00c8 morto l'8 settembre 1984 a 60 anni.\nLa rivista.\nInizi\u00f2 nel 1942 con la rivista, lavorando con Wanda Osiris e Carlo Dapporto. A Radio Palermo, una delle prime trasmissioni RAI, nel 1945, cre\u00f2 una trasmissione radiofonica di grande successo, \"Il Calabrone\" fino al 1948. Nel 1960 e per tre anni fece cabaret all'ex teatro Arlecchino di Roma, oggi teatro Flaiano, con Toni Ucci ed Enzo Garinei.\nNel 1961 ricevette il premio della Maschera d'argento per il teatro, per la sua partecipazione alla commedia musicale \"Delia Scala Show\", di Pietro Garinei e Sandro Giovannini, con testi di Antonio Amurri, di Faele e di Dino Verde.\nPartecip\u00f2 a vari spettacoli teatrali di rivista con Erminio Macario e Raffaella Carr\u00e0 (\"Non sparate al reverendo\" e \"I Rompiglioni\"). Lavor\u00f2 inoltre per il Bagaglino e al Cabaret Sancarlino di Roma con Lino Banfi per oltre due anni.\nIl teatro di prosa.\nRecit\u00f2 anche nel teatro di prosa, sia all'ex teatro Arlecchino di Roma, con una serie di atti unici per la regia di Sergio Sollima, sia presso il teatro stabile di Catania con Turi Ferro.\nLa televisione.\nNella televisione partecip\u00f2 a \"Canzonissima\" del 1961 con Sandra Mondaini, \"Giovanna, la nonna del Corsaro Nero\" nel 1962 con Anna Campori, Giulio Marchetti e Pietro De Vico e recit\u00f2 in opere teatrali tele-trasmesse (\"Questo matrimonio si deve fare\" di Vitaliano Brancati e \"Domanda di grazia\" di Edmo Fenoglio) e nello sceneggiato \"Bambole\" di Alberto Negrin.\nIn ambito cinematografico, ebbe parti rilevanti in un centinaio di film e fu anche apprezzato doppiatore (\"La terra trema\" di Luchino Visconti, \"Il padrino\" e \"Il padrino - Parte II\")."}
{"id": "270367", "revid": "287204", "url": "https://it.wikipedia.org/wiki?curid=270367", "title": "3DO Interactive Multiplayer", "text": "3DO Interactive Multiplayer, meglio noto come 3DO, \u00e8 una console da tavolo presentata nel 1993 e commercializzata verso la fine dello stesso anno da Panasonic, GoldStar, Sanyo e Creative Technology.\nStoria.\nSviluppata dalla The 3DO Company da un'idea di Trip Hawkins dopo aver abbandonato la Electronic Arts, la produzione della console veniva affidata in licenza alle diverse societ\u00e0, unite in consorzio, che avevano progettato e sviluppato la console basandosi sulle specifiche tecniche concepite dalla \"New Technology Group\", societ\u00e0 gestita da Dave Needle e R. J. Mical. Sebbene AT&amp;T, Samsung e Toshiba avessero ottenuto le licenze necessarie, decisero di non lanciare mai le proprie versioni del sistema.\nInoltre, gli obiettivi iniziali di Hawkins erano Matsushita, Sony e Philips, leader del settore CD. Mentre la prima accett\u00f2, le altre rifiutarono avendo gi\u00e0 in sviluppo una propria macchina (Sony) o perch\u00e9 disinteressate alla faccenda (Philips). Tom Kalinske, numero uno della divisione americana di SEGA, conferm\u00f2 inoltre che, dopo aver saputo delle specifiche del 3DO, la compagnia tent\u00f2 di ottenere in esclusiva la licenza del sistema, per sostituire il Mega Drive. \"New Technology Group\" per\u00f2 non volle accettare, avendo gi\u00e0 accordi con molti partner, che avrebbero garantito maggiore ritorno economico rispetto a un'unica trattativa con SEGA.\nLa console si rivel\u00f2 un grosso fallimento e la produzione cess\u00f2 definitivamente nel 1996.\nUno dei motivi dell'insuccesso risiede nel fatto che i suoi creatori la fecero produrre alle terze parti licenzatarie. Questo diede vita a numerosi cloni, ma che presentavano alcune differenze fra loro, non solo estetiche; per questo motivo i compratori, non riuscendo bene a identificare la console con un solo marchio, furono scoraggiati.\nUn altro motivo fu il prezzo di lancio molto elevato, 699 dollari a settembre 1993, che sebbene sceso a 499$ entro febbraio 1994, aveva ormai dato alla console la reputazione di troppo costosa. Altre motivazioni comunemente attribuite al fallimento sono la scarsit\u00e0 di buoni giochi e di icone celebri; ci furono anche molte perle, ma la maggior parte dei titoli erano disponibili su altre piattaforme o uscirono troppo tardi e con troppa poca pubblicit\u00e0. Presto la console si trov\u00f2 a competere senza speranza con i due colossi PlayStation e Sega Saturn.\nCaratteristiche.\nSecondo i dettami stabiliti dal consorzio, la macchina doveva disporre di un lettore di CD-ROM a doppia-velocit\u00e0 di trasferimento dati a 300 kB/s con un buffer con RAM da 32 kB, e di un sistema operativo multitasking a 32 bit. \nPanasonic, le cui versioni erano conosciute come R\u2022E\u2022A\u2022L, fu la pi\u00f9 intraprendente, esordendo subito sul mercato con lo \"FZ-1\". Disponibile alla cifra di 699,99 dollari, si identificava nella fascia alta del mercato e si distingueva per una buona qualit\u00e0 costruttiva. Ad esso fece seguito lo \"FZ-10\", variante low-cost, molto meno pregiata e al prezzo di 499.99 dollari. Infine, solo per il mercato giapponese, arriv\u00f2 il controverso \"ROBO\": un 3DO con un lettore a cinque dischi, molto raro e dai prezzi assai proibitivi.\nGoldStar invece decise sin da subito di puntare su una versione economica, conosciuta come GDO. Ne uscirono in tutto tre incarnazioni. Dapprima arriv\u00f2, solo per il mercato sudcoreano, il \"101\", simile nell'aspetto allo FZ-1 di Panasonic. Segu\u00ec subito il \"101M\", per il mercato nordamericano ma, soprattutto, per quello europeo, dal design pi\u00f9 originale. Infine, solo in Corea del Sud, fu disponibile il \"203P\", simile a PlayStation. In ogni caso, tutte e tre le varianti si cotraddistinguevano per una scarsa qualit\u00e0 di assemblaggio e per il basso costo, pari a 399,99 dollari.\nDal canto suo Sanyo piazz\u00f2 il sistema nei soli negozi di elettronica specializzati, concependolo come hardware high-tech. In effetti questo modello, noto come TRY, era superiore agli altri in ogni suo aspetto. La decisione di venderlo a prezzi esorbitanti, superiori al migliaio di dollari, unita al fatto che fosse acquistabile solo in Giappone, rende questo 3DO il pi\u00f9 raro e ricercato dai collezionisti.\nInfine Creative Technology opt\u00f2 nel proporlo come scheda video per PC, chiamandolo Blaster. Permetteva, in linea con le altre schede acceleratrici, di donare prestazioni all'avanguardia ai computer, fornendo inoltre un'interfaccia CD-ROM integrata ed il joypad, rendendo di fatto eseguibili su PC i giochi 3DO. Rispetto ad altre schede ISA, tale tecnologia era per\u00f2 pi\u00f9 costosa, piazzandosi sui 599,99 dollari. \nIn Giappone inoltre, alcuni gestori di sale giochi, incastonarono alcuni FZ-1 di Panasonic in dei cabinati, spacciandoli per macchine arcade. In realt\u00e0 erano loro a cambiare disco ogni volta che ce ne fosse bisogno, rendendo di fatto multiuso questi coin-op.\nI giochi e il software sviluppato erano eseguibili su ciascuno di questi modelli. La volont\u00e0 di enfatizzare i nuovi supporti CD fece s\u00ec che molti titoli presentassero filmati in full motion video.\nVideogiochi.\nVennero pubblicati ufficialmente oltre 300 titoli per 3DO Interactive Multiplayer, inclusi edutainment e raccolte. Le stime sui videogiochi vanno da 200 fino a 340 contando anche prototipi non ufficialmente pubblicati. Molti dei giochi furono pubblicati esclusivamente in Giappone, e molti furono incentrati sulla tecnica full motion video.\nSecondo una selezione fatta dalla rivista \"Retro Gamer\", dichiaratamente soggettiva, i dieci pi\u00f9 grandi giochi per 3DO sono \"Lucienne's Quest\", \"Star Control 2\", \"Road Rash\", \"Policenauts\", \"Snow Job\", \"Immercenary\", \"Return Fire\", \"Way of the Warrior\", \"The Need for Speed\", \"\".\nLa stessa rivista, in una successiva selezione di \"giochi definitivi\", nomina inoltre \"Doctor Hauzer\", \"Novastorm\", \"Powers Kingdom\", \"Escape from Monster Manor\", \"The Horde\", \"FIFA International Soccer\"."}
{"id": "270372", "revid": "842", "url": "https://it.wikipedia.org/wiki?curid=270372", "title": "3DO", "text": ""}
{"id": "270375", "revid": "125659473", "url": "https://it.wikipedia.org/wiki?curid=270375", "title": "Dida", "text": "Considerato uno dei migliori della sua generazione, si \u00e8 classificato nel 2003, 2004 e 2005 rispettivamente al quarto, al terzo e al secondo posto nella classifica del Miglior portiere dell'anno IFFHS. Sempre nel 2005 \u00e8 stato invece nominato portiere dell'anno FIFPro World XI. Inoltre rientra nella ristretta cerchia dei giocatori che hanno vinto due edizioni del Mondiale per club con due squadre differenti: nel suo caso, il nel 2000 e il Milan nel 2007.\n\u00c8 uno degli unici tre calciatori della storia, insieme a Ronaldinho e Caf\u00f9, ad essere riuscito a conquistare, almeno una volta, UEFA Champions League, Copa Libertadores, Coppa del Mondo FIFA, Copa Am\u00e9rica e Confederations Cup.\nInoltre, insieme a Wilfredo Caballero, \u00e8 uno degli unici due portieri nella storia del calcio ad essersi aggiudicati UEFA Champions League e Copa Libertadores.\nCaratteristiche tecniche.\nGiocatore.\nPortiere atleticamente molto dotato e dai riflessi eccellenti, denotava qualche incertezza nelle uscite. Straordinario para-rigori.\nCarriera.\nGiocatore.\nClub.\nInizi in Brasile.\nDida ha esordito nel Vit\u00f3ria di Bahia, passando in prima squadra a diciannove anni, nel 1993. La sua abilit\u00e0 gli ha permesso di passare al Cruzeiro, dove ha vinto la Coppa del Brasile nel 1996 e la Coppa Libertadores l'anno dopo. \u00c8 stato inserito 4 volte nella squadra ideale del campionato brasiliano stilata da \"Placar\".\nMilan e prestiti a Lugano e Corinthians.\nNel 1999 Dida ha manifestato il desiderio di trasferirsi al Milan che lo ha acquistato per circa 3 miliardi di lire nonostante fosse in scadenza di contratto per evitare un contenzioso con il Cruzeiro presso la FIFA. Fino alla fine della stagione Dida \u00e8 stato ceduto in prestito al Lugano, in Svizzera, con cui tuttavia non \u00e8 mai sceso in campo.\nSuccessivamente \u00e8 stato ceduto in prestito al club brasiliano del Corinthians, per acquisire ulteriore esperienza. Con la squadra paulista ha vinto un titolo brasiliano nel 1999, parando anche due rigori nella gara di andata della semifinale contro il San Paolo, e il Mondiale per club nel gennaio seguente, conquistato dopo i rigori in cui Dida ha parato il tiro di Gilberto.\nNella stagione 2000-2001 \u00e8 tornato al Milan per fare una sola presenza in campionato, il 1\u00ba novembre 2000, nella partita -Milan 2-0, e altre 6 in Champions League. Nell'ottobre 2000 il brasiliano \u00e8 stato coinvolto nello scandalo passaporti perch\u00e9 trovato in possesso di un falso passaporto portoghese procuratogli dall'agente FIFA Edinho. Anche se Dida era stato tesserato come extracomunitario, la situazione \u00e8 stata prontamente denunciata dall'amministratore delegato del Milan, Galliani, e il portiere \u00e8 stato condannato a 7 mesi sospesi con la condizionale.\nNel settembre del 2001 \u00e8 tornato nuovamente in prestito al Corinthians, con cui ha disputato 8 partite nella fase conclusiva della S\u00e9rie A 2001, 18 nel Torneo Rio-San Paolo 2002, vinto in finale contro il San Paolo, e altre 10 nella Coppa del Brasile 2002, vinta contro il Brasiliense.\nRitorno al Milan.\n2002-2007.\nNell'estate 2002 \u00e8 tornato a Milano in pianta stabile, dove ha avuto subito l'occasione di giocare il secondo tempo dell'andata del terzo turno preliminare della Champions League 2002-2003 (Milan-Slovan Liberec 1-0) per via di un infortunio all'anca subito dal titolare Christian Abbiati durante la prima frazione. Dida ha sfruttato l'occasione appieno, diventando titolare per l'intera stagione. La sua consacrazione \u00e8 avvenuta nella finale della Champions League contro la a Manchester, dove il Milan ha trionfato grazie alle sue tre parate ai tiri di rigore: Dida ha neutralizzato i \"penalty\" di David Trezeguet, Marcelo Zalayeta e Paolo Montero. Ha poi vinto nella stessa stagione anche la Coppa Italia contro la Roma.\nNella stagione successiva, conclusa con solo 20 gol subiti in 32 gare di campionato, ha giocato ad alto livello e ha conquistato la Supercoppa UEFA in estate e lo scudetto a fine stagione. Le sue prestazioni in campo lo hanno fatto inserire tra i candidati per il Pallone d'oro 2003, nel quale si \u00e8 classificato al tredicesimo posto con 4 voti, e per il FIFA World Player of the Year 2003.\nNella stagione 2004-2005 ha saltato solo due partite e ha ottenuto con il Milan la vittoria della Supercoppa italiana, un secondo posto in campionato e una finale di Champions League a Istanbul, poi persa ai rigori contro il Liverpool. Nella gara di ritorno dei quarti di finale di Champions League contro l'Inter, poi vinta dal Milan per 3-0 a tavolino, Dida \u00e8 stato colpito da un petardo. Immediatamente soccorso, non ha riportato gravi conseguenze. In quest'ultima competizione inoltre Dida \u00e8 arrivato a non subire gol per 623 minuti stabilendo il record di imbattibilit\u00e0 in tale manifestazione per un portiere rossonero, appartenuto in precedenza a Sebastiano Rossi, e sfiorando il record assoluto (658 minuti) detenuto, fino a quel momento, da Edwin van der Sar. In generale nel corso di quella stagione, ha raggiunto un rendimento che lo ha posto al pari, se non superiore, al numero 1 dell'epoca Gianluigi Buffon.\nLa prima parte della stagione 2005-2006 \u00e8 stata caratterizzata da diversi errori, in particolare nel derby con l'Inter e contro e Sampdoria. \u00c8 comunque stato inserito come portiere dell'anno a fine 2005 nella prima edizione del FIFPro World XI e candidato inoltre per il Pallone d'oro 2005, dove tuttavia non ha ottenuto alcun voto dai giurati. Dida \u00e8 riuscito a riscattare l'avvio negativo nella seconda parte della stagione, tornando a giocare su ottimi livelli e venendo, quindi, confermato titolare ai Mondiali di Germania, disputati in maniera positiva.\nLa stagione 2006-2007 \u00e8 stata altalenante e caratterizzata da parecchi errori e anche da due importanti infortuni (ginocchio e spalla) che l'hanno tenuto fermo per parecchio tempo. Dopo molti tentennamenti, il 10 marzo 2007 ha rinnovato il contratto con il Milan fino al 30 giugno 2010, accordo che altrimenti sarebbe scaduto a fine stagione. Il 23 maggio 2007 si \u00e8 aggiudicato la sua seconda Champions League con il Milan che, al termine della finale di Atene, ha battuto il Liverpool per 2-1 anche grazie ad alcune parate del portiere brasiliano. Grazie alle prestazioni nella coppa pi\u00f9 importante d'Europa \u00e8 stato nominato per gli UEFA Club Football Awards come miglior portiere; il premio, per\u00f2 \u00e8 stato vinto da Petr \u010cech.\n2007-2010.\nIl 31 agosto 2007 Dida ha vinto la sua seconda Supercoppa europea, quando il Milan ha battuto il Siviglia per 3 a 1, dedicando il trofeo ad Antonio Puerta, giocatore della squadra andalusa scomparso pochi giorni prima. Anche in questa partita, tuttavia, il gol degli avversari \u00e8 stato agevolato da un'incertezza di Dida.\nLa stagione 2007-2008 \u00e8 cominciata bene per il portiere brasiliano, che ha dato sicurezza alla squadra, ma dopo la partita contro il , dove ha compiuto un errore che ha regalato, con la non trascurabile complicit\u00e0 di Kaladze, il vantaggio ai toscani, il portiere ha cominciato a commettere diversi errori, che spesso hanno inciso molto sul risultato finale degli incontri.\nNella partita di Champions League contro il Celtic del 3 ottobre 2007, dopo aver subito il secondo gol dagli scozzesi, Dida si \u00e8 reso protagonista di un brutto episodio: verso il finale di gara un tifoso, che aveva invaso il campo, si \u00e8 avvicinato al portiere brasiliano e lo ha colpito in modo lieve. Dopo averlo inseguito per pochi metri Dida si \u00e8 gettato a terra ed \u00e8 poi stato portato fuori dal campo in barella e sostituito. L'UEFA ha giudicato l'accaduto una \"sceneggiata\" e lo ha squalificato per due turni, ridotti poi a uno solo dopo il ricorso del Milan. Dopo questo episodio ha ricominciato a giocare in maniera altalenante, senza per\u00f2 commettere grandi errori fino al 23 dicembre 2007, quando nel derby con l'Inter, su tiro di Cambiasso da fuori area, si \u00e8 tuffato dalla parte sbagliata e ha lasciato sorprendentemente passare il pallone che \u00e8 finito in rete. Nonostante le incertezze dimostrate, \u00e8 stato confermato nell'undici titolare alla ripresa del campionato dopo la pausa natalizia contro il Napoli, ma poi, a seguito di un infortunio e delle contemporanee buone prestazioni del sostituto Kalac, \u00e8 diventato il secondo dell'australiano.\nAnche all'inizio della stagione successiva, con il ritorno in rossonero di Abbiati dall'Atl\u00e9tico Madrid, Dida si \u00e8 ritrovato a essere la seconda scelta alle spalle dell'italiano. \u00c8 stato comunque scelto da Ancelotti come titolare per la Coppa UEFA, manifestazione in cui ha esordito il 18 settembre 2008 contro lo Zurigo (3-1 per i rossoneri), e per l'unica partita disputata dal Milan in Coppa Italia 2008-2009 contro la Lazio, nella quale, nonostante la sconfitta per 2-1 dopo i tempi supplementari, ha disputato una gara convincente. Dopo l'infortunio di Abbiati del 15 marzo 2009, \u00e8 tornato ad essere titolare anche in campionato per gli ultimi tre mesi della stagione, subendo 7 gol in 10 partite.\nNel corso della stagione 2009-2010 Dida \u00e8 stato inizialmente il secondo portiere del Milan alle spalle di Storari. A seguito dell'infortunio di Storari, complice anche la contemporanea indisponibilit\u00e0 di Abbiati, \u00e8 tornato ad essere titolare. Dopo un avvio incerto, nel quale ha commesso un grossolano errore che ha permesso a Ra\u00fal di segnare il gol del vantaggio del Real Madrid nella partita di Champions League al Bernab\u00e9u (poi comunque vinta dai rossoneri), \u00e8 tornato a compiere parate decisive per il risultato finale come contro Chievo, Napoli e . Dopo la partita con il Manchester United Dida ha perso il ruolo di titolare per poi riacquisirlo nel finale di campionato, nella partita contro la , finita 1-1. Ha disputato la 300\u00aa partita ufficiale con la maglia del Milan il 1\u00ba maggio 2010 contro la Fiorentina e nella partita seguente del 9 maggio 2010 contro il Genoa \u00e8 diventato il secondo portiere rossonero per numero di presenze dopo Sebastiano Rossi, superando Lorenzo Buffon. Il 15 maggio 2010, in occasione della sfida contro la Juventus (ultima partita della stagione, vinta 3-0 dal Milan, e ultima giocata da Dida con la maglia rossonera), \u00e8 stato insignito da Adriano Galliani di una medaglia per celebrare le 300 partite ufficiali giocate in rossonero, traguardo raggiunto due settimane prima. Secondo i voti dai giornali sarebbe stato il secondo portiere della Serie A 2009-10 per rendimento, dopo Julio Sergio.\nIl 1\u00ba luglio 2010, alla naturale scadenza del contratto che lo legava al Milan, si \u00e8 svincolato dopo 9 stagioni disputate con il club rossonero. Dopo quasi un anno e mezzo senza squadra, durante il quale ha disputato alcune gare amichevoli con il \"Milan Glorie\" giocando anche come attaccante, ha manifestato la volont\u00e0 di continuare a giocare a calcio per almeno un altro biennio. Nel maggio 2012 Dida ha fatto parte della rappresentativa di beach soccer del Milan che ha preso parte al Mundialito de Clubes a S\u00e3o Paulo.\nRitorno in Brasile.\nDopo essere rimasto per circa due anni senza contratto \u00e8 tornato al calcio giocato firmando per la Portuguesa il 24 maggio 2012. Ha esordito con la squadra brasiliana il 23 giugno seguente nel derby \"Norte-Sul Paulistano\" contro il San Paolo, vinto per 1-0. Due gare dopo, contro l'Atl\u00e9tico Mineiro, il portiere brasiliano ha commesso due gravi errori che hanno portato alla sconfitta della sua squadra. Nel corso delle successive partite Dida \u00e8 riuscito a non subire gol in 10 occasioni mantenendo la propria porta inviolata per un totale di 12 gare. Complessivamente nella S\u00e9rie A 2012, conclusa dalla Portuguesa al 16\u00ba posto, ha disputato 32 partite subendo 31 gol; ha anche parato un calcio di rigore ad Andrezinho nella gara di ritorno contro il Botafogo, persa per 3-0.\nIl 19 dicembre 2012 Dida ha firmato un contratto annuale con il Gr\u00eamio per la stagione 2013. Ha esordito con la squadra di Porto Alegre il 23 gennaio 2013 nella gara di andata del primo turno della Coppa Libertadores 2013 contro la LDU Quito nella quale \u00e8 uscito dal campo per un infortunio alla spalla poco prima che la squadra ecuadoriana segnasse l'unico gol della partita. Durante la partita contro il Cruzeiro, valida per la 14\u00aa giornata della S\u00e9rie A 2013 e vinta per 3-1, ha parato il suo primo rigore con la divisa del Gr\u00eamio. Ha concluso giocando in totale 60 incontri nei quali ha subito 46 reti e terminando il campionato nazionale (37 presenze su 38 con 34 gol subiti) al secondo posto.\nIl 26 dicembre 2013 \u00e8 stato ingaggiato dall'Internacional di Porto Alegre, con cui ha firmato un contratto biennale. Ha esordito con l'Internacional il 23 febbraio 2014 in occasione della partita del Campionato Ga\u00facho persa per 1-0 in casa del Veran\u00f3polis. Dopo essere stato scalzato nelle gerarchie in porta a partire da settembre del 2014, al termine del 2015 non ha rinnovato il contratto con il club di Porto Alegre, svincolandosi da esso.\nNazionale.\nCon la Nazionale brasiliana Under-20 Dida ha preso parte al Campionato sudamericano Under-20 del 1992 e al Mondiale di categoria del 1993, entrambi vinti dalla selezione verdeoro. Nel corso della manifestazione Dida ha disputato 6 gare subendo 2 gol, uno nella seconda partita fase a gironi contro il Messico e uno in finale contro il Ghana.\nDida ha esordito con in Nazionale maggiore il 7 luglio 1995, a 21 anni, contro l'Ecuador durante la fase a gironi della Coppa America 1995.\nNel 1996 ha preso parte alla Gold Cup, alla quale il Brasile ha partecipato su invito della CONCACAF, schierando una selezione di Under-23 che ha concluso la manifestazione raggiungendo il secondo posto, e alle Olimpiadi di Atlanta, dove la Nazionale brasiliana ha vinto la medaglia di bronzo.\nHa partecipato da titolare alla Confederations Cup 1997, disputata in Arabia Saudita, che il Brasile ha vinto battendo in finale l'Australia per 6-0.\nNel 1998 \u00e8 stato convocato per il Mondiale in Francia come terzo portiere, dietro il titolare Cl\u00e1udio Taffarel e Carlos Germano. L'anno seguente \u00e8 diventato il portiere titolare della \"Sele\u00e7\u00e3o\", disputando la Copa Am\u00e9rica, vinta in finale contro l'Uruguay, e la Confederations Cup.\nNel corso del 2001 ha perso il posto da titolare in favore di Marcos, e ha quindi partecipato come secondo portiere alla Coppa America 2001 e al vittorioso Mondiale 2002.\nDida \u00e8 tornato ad essere titolare fisso del Brasile nella Confederations Cup 2003 in Francia. Ha giocato da titolare tutte le partite della Confederations Cup 2005, tranne quella contro il Giappone, dove \u00e8 stato sostituito ancora da Marcos. Nel corso della competizione ha parato un rigore, ripetuto dopo la battuta iniziale per 2 volte, a Borgetti nella partita contro il Messico, gara persa comunque per 1-0. In finale il Brasile ha poi battuto l'Argentina per 4-1, grazie anche alle parate di Dida.\nInfine \u00e8 stato convocato dal CT Parreira per il Mondiale 2006, la sua terza esperienza ai campionati del mondo, dove per la prima volta \u00e8 stato il portiere titolare. Nel corso delle cinque partite dei verdeoro, Dida ha subito solo due reti (contro Giappone e Francia), l'ultima delle quali ha sancito l'eliminazione del Brasile nei quarti di finale.\nDopo il Mondiale, il 1\u00ba ottobre 2006, Dida ha lasciato ufficialmente la Nazionale brasiliana.\nAllenatore.\nNel 2016 \u00e8 stato collaboratore tecnico di Clarence Seedorf allo Shenzhen. A partire da settembre 2018 ricopre il ruolo di allenatore dei portieri per la squadra egiziana Pyramids FC.\nIl 21 luglio 2019 torna al Milan come allenatore dei portieri della squadra Under-17. Dalla stagione 2020-2021 viene promosso a preparatore dei portieri della prima squadra.\nStatistiche.\nPresenze e reti subite nei club.\n\"Statistiche aggiornate al termine della carriera da calciatore.\""}
{"id": "270380", "revid": "212348", "url": "https://it.wikipedia.org/wiki?curid=270380", "title": "Torre di Londra", "text": "La Torre di Londra (Tower of London) \u00e8 una fortezza situata nel centro di Londra, sulla riva nord del Tamigi. Si trova all'interno del borgo \"London Borough of Tower Hamlets\", separato dal margine orientale della citt\u00e0 di Londra da uno spazio aperto conosciuto come \"Tower Hill\". Fu costruita a partire dalla fine del 1066 come parte della conquista normanna dell'Inghilterra. La Torre Bianca, che conferisce all'intero castello il nome, fu edificata da Guglielmo il Conquistatore nel 1078, ed \u00e8 stata un simbolo di risentita oppressione inflitta a Londra dai nuovi sovrani. Il castello \u00e8 stato utilizzato, a partire dal 1100, come prigione (Rainulfo Flambard fu il primo a esservi imprigionato) fino al 1952 con la detenzione dei gemelli Kray, anche se questo non fu mai il suo scopo principale. All'inizio della sua storia, il palazzo serv\u00ec anche come residenza reale. La torre \u00e8 un complesso costituito da diversi edifici disposti all'interno di due anelli concentrici di mura e da un fossato. Vi sono state diverse fasi di espansione, soprattutto durante il regno di Riccardo Cuor di Leone, Enrico III e Edoardo I, nei secoli XII e XIII. Il disegno architettonico stabilito alla fine del XIII secolo rimane tutt'oggi, nonostante i vari lavori che si sono susseguiti.\nLa Torre di Londra ha svolto un ruolo di primo piano nella storia inglese. Sub\u00ec svariati assedi e il suo controllo \u00e8 sempre stato ritenuto fondamentale per il controllo della nazione. Nel corso della sua storia, la Torre di Londra, \u00e8 stata utilizzata come arsenale, tesoreria, \"menagerie\", sede della \"Royal Mint\", ufficio del pubblico registro e sede dei gioielli della Corona inglese. Dall'inizio del XIV secolo fino al regno di Carlo II, l'incoronazione di un monarca era preceduta da una processione dalla Torre all'Abbazia di Westminster. In assenza del regnante, il Conestabile della Torre \u00e8 il responsabile del castello. Durante il periodo medioevale, questa era una posizione di forza e di fiducia. Verso la fine del XV secolo, il castello fu la prigione dei Principi nella Torre. Durante il regno Tudor, la torre venne utilizzata meno come residenza reale e, nonostante i tentativi di ristrutturazione, le sue difese diventarono obsolete per via degli sviluppi dell'artiglieria.\nTra il XVI e il XVII secolo l'utilizzo come prigione ebbe la sua fase di picco, quando molti personaggi caddero in disgrazia, come Elisabetta I quando non era ancora regina. Questo uso port\u00f2 a coniare la frase \"inviato alla Torre\". Nonostante la sua duratura reputazione di luogo di tortura e di morte, resa popolare da propagandisti religiosi del XVI secolo e da scrittori del XIX secolo, solo sette persone sono state giustiziate all'interno di essa, prima delle due guerre mondiali. Le esecuzioni si sono pi\u00f9 frequentemente tenute sulla famosa \"Tower Hill\", a nord del castello. Nella seconda met\u00e0 del XIX secolo, istituzioni come la \"Royal Mint\" si spostarono al di fuori della Torre di Londra, lasciando molti edifici vuoti. Anthony Salvin e John Taylor colsero l'occasione per riportare la Torre al suo aspetto medievale, sgombrando molte delle vacanti strutture post-medievali. Durante la prima e seconda guerra mondiale, la Torre \u00e8 stata nuovamente utilizzata come prigione e vi sono state le esecuzioni di 12 uomini accusati di spionaggio. Al termine del secondo conflitto mondiale, i danni causati durante la battaglia d'Inghilterra sono stati velocemente riparati e il castello ha riaperto al pubblico. Oggi la Torre di Londra \u00e8 una delle attrazioni turistiche pi\u00f9 popolari del paese. Sotto la giurisdizione cerimoniale del Conestabile della Torre, fa parte dell\"'Historic Royal Palaces\" ed \u00e8 protetta come Patrimonio Mondiale dell'Umanit\u00e0.\nStoria.\nFondazione e storia antica.\nVittorioso nella battaglia di Hastings del 14 ottobre 1066, il duca di Normandia invasore, Guglielmo il Conquistatore, impieg\u00f2 il resto dell'anno ad assicurare suoi possedimenti, fortificando le posizioni strategiche. Lungo il suo percorso fond\u00f2 numerosi castelli ma non si diresse direttamente verso Londra; solo quando raggiunse Canterbury si volse verso la pi\u00f9 grande citt\u00e0 dell'Inghilterra. Per aggirare il ponte fortificato che portava a Londra, in quel momento sotto il controllo dei sassoni, egli decise di devastare Southwark continuando poi il suo tragitto nel sud dell'Inghilterra. Grazie a una serie di vittorie normanne lungo il percorso, vennero tagliate le linee di rifornimento a Londra e nel mese di dicembre 1066, isolati e impauriti, i londinesi consegnarono la citt\u00e0 senza combattere. Tra il 1066 e il 1087 Guglielmo fond\u00f2 36 castelli, anche se altre fonti, come il \"Domesday Book\", raccontano che ne furono edificati molti di pi\u00f9 dai suoi subordinati. I nuovi regnanti intrapresero quello che fu descritto come \"il pi\u00f9 ampio e concentrato programma di costruzione di castelli-palazzo in tutta la storia dell'Europa feudale\u00bb. Essi erano edifici polifunzionali, che servivano come fortificazioni, centri di amministrazione e residenza.\nGuglielmo invi\u00f2 un gruppo di suoi fedeli in anticipo per preparare la citt\u00e0 al suo ingresso e costruire un castello; secondo le parole del biografo di Guglielmo, Guglielmo di Poitiers, \"alcune fortificazioni sono state completate in citt\u00e0 contro l'inquietudine dell'enorme e brutale popolazione. [William] Si rese conto che si trattava di primaria importanza per intimidire i londinesi\". Al momento, Londra era la citt\u00e0 pi\u00f9 grande dell'Inghilterra; la fondazione dell'Abbazia di Westminster e dell'antico palazzo di Westminster, avvenuti sotto il regno di Edoardo il Confessore, aveva posto un centro di governo, tuttavia un efficiente porto era fondamentale per i Normanni al fine di controllare la navigazione. Gli altri due castelli Londra, il castello di Baynard e il castello di Montfichet, furono edificati nello stesso tempo. La fortificazione che pi\u00f9 tardi sarebbe divenuta nota come la \"Torre di Londra\" fu costruita sul sud-est delle mura romane, usandole come difese gi\u00e0 esistenti e con il fiume Tamigi che forniva una protezione aggiuntiva a sud. Durante questo periodo pi\u00f9 antico, il castello sarebbe stato circondato da un fossato e difeso da una palizzata di legno e, probabilmente, disponeva di un alloggio per Guglielmo.\nLa maggior parte dei primi castelli normanni furono inizialmente costruiti in legno, ma dalla fine dell'XI secolo alcuni, tra cui la Torre di Londra, furono restaurati o sostituiti con la pietra. Si ritiene che i lavori per la \"White Tower\", che d\u00e0 il nome a tutto il castello, siano iniziati nel 1078, ma la data esatta \u00e8 incerta. Guglielmo nomin\u00f2 Gandolfo, vescovo di Rochester, responsabile per la sua costruzione, anche se potrebbe essere stata completata solo dopo la morte di Guglielmo, avvenuta nel 1087. La \"White Tower\" fu la prima fortezza in pietra in Inghilterra, e fu anche il punto di forza del primo castello. Al pi\u00f9 tardi, fu probabilmente finita nel 1100 quando il vescovo Rainulfo Flambard vi fu imprigionato. Flambard, fu anche il primo a fuggire da essa, grazie a una corda portata di nascosto in una botte di vino. Tale fuga avvenne con una tale sorpresa che un cronista contemporaneo accus\u00f2 il vescovo di stregoneria.\nLa cronaca anglosassone registra che nel 1097 re Guglielmo II ordin\u00f2 la costruzione di un muro attorno alla Torre di Londra; probabilmente fu realizzato in pietra a sostituzione della palizzata di legno e descrisse un arco intorno ai lati nord e ovest del castello, tra le mura romane e il Tamigi. La conquista normanna di Londra si manifest\u00f2 non solo con una nuova classe dirigente, ma con una strutturazione diversa della citt\u00e0. Il terreno confiscato fu ridistribuito tra i Normanni e, per motivi finanziari, fecero il loro arrivo centinaia di ebrei sotto la protezione diretta della Corona. Agli ebrei fu consentito l'uso della Torre come rifugio, quando erano minacciati dalla violenza antiebraica.\nNel 1135, la morte di Enrico I lasci\u00f2 l'Inghilterra con una successione contestata; anche se il re aveva convinto i suoi pi\u00f9 potenti baroni di giurare il supporto per l'imperatrice Matilde, pochi giorni dopo la morte di Enrico, Stefano di Blois giunse dalla Francia per rivendicare il trono. Il castello, che non sempre era utilizzato come residenza reale, era talvolta posto sotto il controllo di un conestabile, una carica ricoperta in quel momento da Geoffrey de Mandeville. Essendo la Torre considerata una fortezza inespugnabile posta in una posizione strategicamente importante, il suo possesso era fondamentale. Mandeville ne approfitt\u00f2 vendendo la sua fedelt\u00e0 a Matilde dopo che Stefano fu catturato nel 1141 nella battaglia di Lincoln. Tuttavia, l'anno successivo rivendette la sua lealt\u00e0 a Stephen. Attraverso il suo ruolo di Conestabile della Torre, Mandeville divenne \"l'uomo pi\u00f9 ricco e pi\u00f9 potente d'Inghilterra\". Quando cerc\u00f2 nuovamente di utilizzare lo stesso stratagemma, questa volta tenendo colloqui segreti con Matilda, Stephen lo fece arrestare, lo costrinse a cedere il controllo del castello e lo sostitu\u00ec con uno dei suoi sostenitori pi\u00f9 fedeli. Fino ad allora la carica era ereditaria, originariamente detenuta da Geoffrey de Mandeville (un amico di Guglielmo il Conquistatore e antenato del Geoffrey che tratt\u00f2 con Stefano e Matilde), ma vista l'importanza strategica da allora l'incarico fu affidato dal monarca a una persona di sua fiducia. Anche se il conestabile era ancora responsabile del mantenimento del castello e della sua guarnigione, gli venne affiancato un subordinato che lo aiutasse in questo compito: il \"Luogotenente della Torre\". I contestabili avevano anche doveri civici relativi alla citt\u00e0. Di solito erano responsabili della riscossione delle tasse, di far rispettare la legge e mantenere l'ordine. Nel 1191, l'istituzione della carica del \"Lord Mayor\" di Londra tolse al conestabile molti dei poteri civili e ci\u00f2, a volte, port\u00f2 a scontri tra i due.\nEspansione.\nSi ritiene che il castello rimase inalterato dal 1100 fino al regno di Riccardo Cuor di Leone (1189-1199), quando venne ampliato da Guglielmo di Longchamp, Lord Cancelliere di Riccardo, mentre il re era impegnato nella crociata. Secondo un cronista del tempo, Ruggero di Hoveden, Longchamp fece scavare un fossato intorno al castello e tent\u00f2 invano di riempirlo d'acqua proveniente dal Tamigi. Longchamp fu anche Conestabile della Torre e si prodig\u00f2 per la sua espansione mentre si preparava per la guerra con il fratello minore di Riccardo, il principe Giovanni, il quale cerc\u00f2 di sfruttare l'assenza del re per impossessarsi del potere. Longchamp, fece della torre il punto strategico della sua difesa. Le nuove fortificazioni furono messe alla prova nel mese di ottobre 1191, quando la Torre fu assediata per la prima volta nella sua storia. Longchamp si arrese a Giovanni dopo soli tre giorni, ritenendo che fosse pi\u00f9 vantaggioso arrendersi piuttosto che prolungare l'assedio.\nGiovanni succedette a Riccardo come re nel 1199, ma il suo governo si dimostr\u00f2 impopolare con molti dei suoi baroni, che in risposta si mossero contro di lui. Nel 1214, mentre il re si trovava al castello di Windsor, Robert Fitzwalter condusse un esercito a Londra e pose la Torre sotto assedio. La Torre, tuttavia, resistette e l'assedio fu tolto dopo che Giovanni firm\u00f2 la \"Magna Carta\". In seguito, il re rinneg\u00f2 le sue promesse di riforma, e ci\u00f2 port\u00f2 allo scoppio della prima guerra dei baroni durante la quale il presidio della Torre si un\u00ec con le forze dei baroni. Giovanni fu deposto nel 1216 e i baroni offrirono il trono inglese al principe Luigi di Francia, il figlio maggiore del re di Francia. Tuttavia, dopo la morte di Giovanni, avvenuta nel mese di ottobre 1216, molti sostennero l'incoronazione del figlio maggiore, il principe Enrico. La guerra continu\u00f2 tra le fazioni che sostenevano Luigi o Enrico, con Fitzwalter che si schier\u00f2 per Luigi. Fitzwalter mantenne ancora il controllo di Londra e della Torre, fino a quando fu chiaro che i sostenitori di Enrico avrebbero prevalso.\nNel XIII secolo, i re Enrico III (1216-1272) ed Edoardo I (1272-1307) estesero il castello, rendendolo essenzialmente cos\u00ec com'\u00e8 oggi. Enrico fu in conflitto con i suoi baroni e una reciproca mancanza di comprensione port\u00f2 a disordini e risentimento verso il suo governo. Di conseguenza, si preoccup\u00f2 di garantire alla Torre di Londra una inespugnabile fortificazione; inoltre, Enrico fu un esteta e volle fare del castello un luogo confortevole per vivere. Dal 1216-1227 quasi sterline furono spese per il complesso e solo i lavori al Castello di Windsor costarono maggiormente ( sterline). La maggior parte dei rinnovamenti si focalizzarono sugli edifici pi\u00f9 sontuosi della corte pi\u00f9 interna.\nA partire dal 1238, il castello fu ampliato a est, a nord e a nord-ovest. I lavori attraversarono il regno di Enrico III e di Edoardo I, interrotti di tanto in tanto da disordini civili. Le nuove costruzioni inclusero un nuovo perimetro difensivo, costellato da torri, mentre sui lati ovest, nord e est, dove il muro non \u00e8 difeso dal fiume, venne scavato un fossato difensivo. L'estensione orientale si protrasse oltre i confini del vecchio insediamento romano, segnato dalla cinta muraria che fu inizialmente incorporata nella difesa del castello. La torre fu a lungo considerata un simbolo di oppressione disprezzato dai londinesi e, pertanto, il programma di costruzione di Henry fu molto impopolare. Cos\u00ec, quando il corpo di guardia croll\u00f2 nel 1240, la gente del posto festeggiarono l'evento. L'espansione caus\u00f2 diversi disagi e 166 sterline furono pagate all'ospedale di Santa Caterina e al priore di Santa Trinit\u00e0 a titolo di risarcimento.\nEnrico III spesso riun\u00ec la corte alla Torre di Londra e in due occasioni anche il Parlamento (1236 e 1261), nei momenti in cui percepiva una pericolosit\u00e0 da parte dei baroni. Nel 1258, i baroni scontenti, guidati da Simon de Montfort, costrinsero il re ad accettare le riforme, tra cui il presenziare regolarmente in parlamento e rinunciare alla Torre. Enrico, preoccupato di perdere il potere, cerc\u00f2 il permesso dal papa per rompere il suo giuramento e, con l'appoggio di mercenari, si stabil\u00ec nel 1261 nella Torre. Nel mentre prosegu\u00ec i negoziati con i baroni fino ad arrivare ad una tregua a patto che lasciasse il controllo della Torre. Grazie alla significativa vittoria nella battaglia di Evesham del 1265 gli riprese il controllo del paese e della Torre. Nell'aprile 1267 Gilberto di Clare, VII conte di Gloucester marci\u00f2 su Londra e pose l'assedio al castello. Nonostante un grande esercito e l'uso di macchine d'assedio, Gilbert de Clare non fu in grado di conquistarlo e dovette ritirarsi.\nAnche se raramente si trovava a Londra, Edoardo I intraprese un restauro costoso della Torre, che ammont\u00f2 a sterline, tra il 1275 e il 1285: pi\u00f9 del doppio di quello che fu speso per il castello durante tutto il regno di Enrico III. Edoardo I fu un esperto costruttore di fortificazioni e utilizz\u00f2 la sua esperienza nella guerra d'assedio durante le crociate per portare innovazioni alla Torre di Londra, introducendo l'uso diffuso di feritoie attingendo da influenze orientali. Edoardo fece riempire il fossato scavato da Enrico III e costru\u00ec una nuova recinzione continua lungo la sua linea. La parte occidentale del muro edificato da Enrico III fu ricostruita, con la \"Beauchamp Tower\" a sostituire la vecchia portineria del castello. Fu realizzato un nuovo ingresso, con elaborate difese, tra cui due portinerie e un barbacane. Nel tentativo di rendere il castello autosufficiente, Edoardo aggiunse due mulini ad acqua. Nel 1278, seicento ebrei furono imprigionati nella Torre di Londra accusati di ritaglio di moneta. La persecuzione della popolazione ebraica durante il regno di Edoardo inizi\u00f2 nel 1276 per culminare nel 1290 quando venne emesso l'editto di espulsione, che costrinse gli ebrei ad emigrare fuori dal paese.\nPeriodo tardo medioevale.\nDurante il regno di Edoardo II (1307-1327) vi fu relativamente poca attivit\u00e0 presso la Torre di Londra. Nel 1321 Margaret de Clare, baronessa Badlesmere divenne la prima donna ad essere qui imprigionata dopo aver tentato di uccidere la regina Isabella ferendo mortalmente sei militari della scorta reale. Riservata in genere ai detenuti di alto rango, la Torre fu la prigione reale pi\u00f9 importante del paese. Tuttavia non fu mai molto sicura e spesso i prigionieri corruppero le guardie per aiutarli a fuggire. Nel 1322 Ruggero Mortimer, I conte di March, fu aiutato nella sua fuga dalla Torre dal sottotenente della Torre che permise agli uomini di Mortimer di entrare. Una volta evaso, Mortimer scapp\u00f2 in Francia dove incontr\u00f2 la regina madre Isabella di Francia con cui inizi\u00f2 una relazione e un complotto per rovesciare il re. Uno dei primi atti di Mortimer, una volta rientrato in Inghilterra, fu quello di conquistare la Torre e liberare i prigionieri detenuti. Per tre anni egli govern\u00f2 mentre Edoardo III era troppo giovane per poterlo fare; nel 1330, Edoardo e i suoi sostenitori catturarono Mortimer e lo gettarono nella Torre. Sotto il regno di Edoardo III (1312-1377) l'Inghilterra ritrov\u00f2 i successi militari, in particolare grazie alle battaglie di Cr\u00e9cy e Poitiers, in cui il re Giovanni II di Francia fu fatto prigioniero, e alla cattura del re Davide II di Scozia avvenuta nel corso della battaglia di Durham. Durante questo periodo, la Torre di Londra ospit\u00f2 molti nobili prigionieri di guerra. Edoardo II aveva permesso che la Torre cadesse in uno stato di abbandono e dunque durante il regno di Edoardo III il castello fu un posto scomodo. La nobilt\u00e0 tenuta prigioniera all'interno delle sue mura non fu nelle possibilit\u00e0 di praticare la caccia, ammessa nelle altre fortezze reali utilizzate come prigioni. Edoardo III ordin\u00f2, quindi, che il castello fosse ristrutturato.\nQuando Riccardo II fu incoronato nel 1377, guid\u00f2 una processione dalla Torre all'abbazia di Westminster. Questa tradizione perdur\u00f2 fino al 1660. Nel 1381, durante rivolta dei contadini, la Torre di Londra fu assediata con il Re rifiugiatosi all'interno. Quando Riccardo usc\u00ec per incontrare Wat Tyler, il capo dei ribelli, una folla si introdusse nel castello senza incontrare resistenza e riusc\u00ec a saccheggiare la \"Jewel House\". L'Arcivescovo di Canterbury, Simon Sudbury, si rifugi\u00f2 nella Cappella di San Giovanni, sperando che la folla rispettasse il santuario. Tuttavia, egli fu portato via e decapitato presso \"Tower Hill\". Sei anni dopo vi furono nuove sommosse e Riccardo prefer\u00ec trascorrere il Natale in sicurezza della Torre, piuttosto che nel castello di Windsor, come era pi\u00f9 usuale. Quando Enrico Bolingbroke ritorn\u00f2, nel 1399, dall'esilio, Riccardo fu imprigionato nella \"White Tower\". In seguito egli abdic\u00f2 e fu sostituito dallo stesso Bolingbroke, che divenne re Enrico IV. Nel XV secolo vi furono poche modifiche presso la Torre di Londra, ma il complesso rimase ancora importante come rifugio. Quando i sostenitori del defunto Riccardo II tentarono un colpo di stato, Enrico IV trov\u00f2 rifugio nella Torre. Durante questo periodo, nel castello vi furono rinchiusi molti illustri prigionieri. L'erede al trono scozzese, poi re Giacomo I di Scozia, fu rapito durante un viaggio in Francia nel 1406 e tenuto nella Torre. Il regno di Enrico V (1413-1422) vede rinnovarsi la fortuna dell'Inghilterra nella Guerra dei Cent'anni contro la Francia. In seguito alle vittorie di Enrico, come ad esempio la battaglia di Agincourt, molti prigionieri di alto rango furono ospitati nella Torre di Londra fino al loro riscatto.\nGran parte della seconda met\u00e0 del XV secolo fu occupata dalla Guerra delle due rose tra i pretendenti al trono: le casate di Lancaster e York. Nel 1460, la Torre fu nuovamente assediata, questa volta dall'esercito degli York, venendo danneggiata dal fuoco di artiglieria, ma si arrese solo quando Enrico VI fu catturato nella battaglia di Northampton. Con l'aiuto di Richard Neville, XVI conte di Warwick, Enrico riconquist\u00f2 il trono per un breve periodo nel 1470. Tuttavia, Edoardo IV, rovesci\u00f2 il sovrano e fece imprigionare Enrico VI nella Torre di Londra dove fu, probabilmente, ucciso. Durante le guerre, la torre fu fortificata per resistere alle nuove armi e fu dotata di feritoie per cannoni e pistole. A sud di \"tower hill\" fu realizzata una muratura per questo scopo, tuttavia \u00e8 andata distrutta.\nPoco dopo la morte di Edoardo IV, avvenuta nel 1483, tradizionalmente si ritiene che sia avvenuto il famigerato assassinio dei Principi nella Torre, considerato uno degli eventi pi\u00f9 infami associati alla Torre di Londra. Lo zio di Edoardo V, Riccardo duca di Gloucester fu dichiarato Lord Protettore, essendo il principe troppo giovane per governare. Si racconta che il dodicenne Edoardo, insieme a suo fratello minore Riccardo, viveva rinchiuso nella Torre, mentre lo zio, Duca di Gloucester, fu proclamato re Riccardo III. I principi furono visti l'ultima volta in pubblico nel giugno 1483, e la tradizione vuole che vi sia il sospetto che la loro scomparsa sia attribuibile ad una uccisione avvenuta nella tarda estate del 1483. Nel 1674, furono ritrovate delle ossa, durante la demolizione di un edificio, che si ritenne appartenessero a loro; tuttavia, la profondit\u00e0 in cui furono ritrovare (dieci piedi) fanno pensare piuttosto a dei resti di un cimitero di epoca romana. L'opposizione a Riccardo si intensific\u00f2 fino a quando fu sconfitto nella battaglia di Bosworth Field nel 1485 da Enrico Tudor dei Lancaster, che sal\u00ec al trono come Enrico VII.\nCambiamento d'uso.\nL'inizio del periodo Tudor segn\u00f2 l'inizio del declino dell'utilizzo della Torre di Londra come residenza reale. Come riporta il cronista del XVI secolo Raphael Holinshed, la Torre venne usata pi\u00f9 come \"un'armeria e un deposito di munizioni, e un luogo per il soggiorno degli autori di reati, che come un palazzo che ospiti un re o una regina\". Gli \"Yeomen Warders\" furono in servizio almeno dal 1509. Durante il regno di Enrico VIII si ritenne che la Torre avesse bisogno di un lavoro considerevole delle sue difese. Nel 1532, Thomas Cromwell spese sterline per le riparazioni e import\u00f2 quasi tonnellate di pietra di Caen per i lavori. Tuttavia, questo non fu sufficiente a portare il castello al livello delle fortificazioni militari contemporanee che erano state progettate per resistere alla potente artiglieria. Anche se le difese vennero riparate, dopo la morte di Enrico gli edifici del palazzo vennero lasciati in stato di abbandono; la loro condizione fu cos\u00ec misera che erano praticamente inabitabili. Dal 1547 in poi, la Torre di Londra fu utilizzata come residenza reale solo qualora il suo simbolismo politico e storico fosse stato ritenuto utile, per esempio sia Edoardo VI, che Maria I e Elisabetta I soggiornarono brevemente presso la Torre prima delle loro incoronazioni.\nNel XVI secolo, la Torre acquis\u00ec una duratura reputazione come una prigione truce e ostile. Tuttavia questo non fu sempre cos\u00ec; infatti come castello reale, essa fu utilizzata dal monarca in carica per imprigionare persone per vari motivi, ma queste erano di solito di alto rango, piuttosto che cittadini poich\u00e9 per essi vi erano altre prigioni comuni. Contrariamente all'immagine popolare della Torre, i prigionieri furono messi nelle condizioni di migliorare la loro condizione tramite l'acquisto di servizi, come cibo migliore o arazzi, attraverso il Luogotenente della Torre. Non essendovi state previste originariamente delle stanze per la detenzione, nel 1687 fu realizzato un edificio in mattoni, adatto a questo scopo, a nord-ovest della Torre Bianca. La reputazione della Torre per la tortura e la detenzione, deriva in gran parte da propagandisti religiosi del XVI secolo e scrittori romantici del XIX secolo. Sebbene la reputazione della Torre \u00e8 stata esagerata, i secoli XVI e XVII segnarono l'apice del suo utilizzo come prigione e molti religiosi e politici scomodi vi furono rinchiusi. Il Consiglio della Corona sanzion\u00f2 l'uso della tortura, quindi non \u00e8 stata utilizzata frequentemente; tra il 1540 e il 1640, il periodo con un maggior numero di detenuti, vi sono stati 48 casi registrati di uso della tortura. Tra coloro che subirono la tortura presso la Torre vi fu Guy Fawkes, rinchiuso il 6 novembre 1605; in seguito al supplizio egli firm\u00f2 una piena confessione di responsabilit\u00e0 della Congiura delle Polveri.\nTra le donne detenute e giustiziate presso la torre vi fu Anna Bolena. Anche se gli \"Yeoman\" furono inizialmente il corpo della Guardia Reale, a partire dal XVI e XVII secolo il loro compito principale divent\u00f2 quello di occuparsi dei prigionieri. Solitamente le esecuzioni furono effettuate a \"Tower Hill\" piuttosto che nella stessa Torre e 112 furono giustiziate sulla collina in oltre 400 anni. Prima del XX secolo, vi erano state sette esecuzioni all'interno della Torre di Londra, sulla \"Green Tower\"; come per Lady Jane Grey, ci\u00f2 fu riservato per i detenuti per i quali l'esecuzione pubblica era considerata pericolosa.\nNel XV secolo fu fondato l'\"\"Office of Ordnance and Armoury Office\"\u201d (un particolare corpo militare britannico, con lo scopo di creare, testare e produrre nuovi armamenti) che prese in consegna doveri del \"Privy Wardrobe\" nella gestione dell'arsenale e degli oggetti di valore del monarca. Nel XVII secolo, le tensioni politiche tra Carlo I e il Parlamento, spinsero a rafforzare la Torre con forze fedeli al re e, nel 1640, una milizia fu spostata nel castello. Inoltre, vennero stilati dei piano per la difesa e costruite delle piattaforme per l'artiglieria, preparando cos\u00ec la Torre per la guerra. Tuttavia, ci\u00f2 non si rese mai necessario. Nel 1642, Carlo I cerc\u00f2 di arrestare cinque membri del parlamento e, non riuscendoci, egli fugg\u00ec dalla citt\u00e0. Il Parlamento reag\u00ec rimuovendo Sir John Byron, il Luogotenente della Torre e la milizia a guardia cambi\u00f2 schieramento supportando ora i parlamentari. Al posto di Byron venne nominato Sir John Conyers e, quando nel 1642 scoppi\u00f2 la guerra civile inglese, la Torre di Londra era gi\u00e0 sotto il controllo del Parlamento.\nCarlo II fu l'ultimo monarca che mantenne la tradizionale processione dalla Torre all'abbazia di Westminster durante la sua incoronazione del 1660. Tuttavia, Carlo non pass\u00f2 la notte precedente nella Torre, poich\u00e9 non vi erano pi\u00f9 stanze in sufficienti condizioni. Sotto i re Stuart, gli edifici della Torre furono oggetto di restauri, per lo pi\u00f9 sotto l'egida dell'\"Office of Ordnance\". Nel 1663 furono spesi poco pi\u00f9 di sterline per la costruzione di un nuovo magazzino, ora conosciuto come la \"New Armouries\", nella corte interna. Durante il XVII secolo vennero pianificati ulteriori miglioramenti per le difese della Torre, tuttavia essi non vennero mai realizzati.\nQuando la dinastia Hannover sal\u00ec al trono, la loro situazione si presentava incerta e si pensava che vi potesse essere una ribellione degli scozzesi e quindi la Torre di Londra venne riparata. Nonostante questi timori, il numero di cannoni alla Torre fu ridotto da 118 a 45, e un commentatore contemporaneo osserv\u00f2 che il castello \"non avrebbe resistito ventiquattro ore contro un esercito preparato per un assedio\". La maggior dei lavori svolti nel XVIII secolo furono frammentari e incloncludenti, anche se nel 1774 fu realizzato un nuovo passaggio a sud che consentiva il raggiungimento del molo su Tamigi dalla corte esterna.\nNel 1845, quando il duca di Wellington pose la prima pietra, inizi\u00f2 la costruzione della caserma Waterloo nella corte interna. L'edificio fu in grado di ospitare fino a uomini; allo stesso tempo, furono edificati quartieri separati per gli ufficiali a nord-est della \"White Tower\". L'edificio \u00e8 oggi sede del \"Royal Regiment of Fusiliers\". La popolarit\u00e0 del movimento cartista tra il 1828 e il 1858 port\u00f2 alla volont\u00e0 di rifortificare la Torre di Londra come difesa in caso di disordini civili. Questo fu l'ultimo grande programma di fortificazione del castello. La maggior parte delle strutture per l'artiglieria e per le armi da fuoco risalgono a questo periodo.\nDurante la prima guerra mondiale, undici uomini furono processati nella Torre per spionaggio e fucilati da un plotone d'esecuzione. La Torre fu nuovamente usata per ospitare prigionieri di guerra nella Seconda Guerra Mondiale e tra questi vi fu, anche se per soli 4 giorni nel 1941, Rudolf Hess, il vice di Adolf Hitler. Egli fu l'ultimo prigioniero di stato detenuto presso il castello. L'ultima persona ad essere giustiziata nella la Torre fu la spia nazista Josef Jakobs il 15 agosto 1941. Sempre durante il secondo conflitto mondiale, la Torre fu utilizzata per l'ultima volta come fortificazione: in caso di un'invasione tedesca, la Torre, insieme con la \"Royal Mint\" e i magazzini posti nelle vicinanze, avrebbero costituito le ultime difese della capitale.\nArchitettura.\nSchema.\nLa torre fu orientata, con le sue pi\u00f9 forti ed imponenti difese, verso i prospicienti anglosassoni; l'archeologo Alan Vince ha suggerito che questa scelta sia stata intenzionale. Domina visivamente la zona circostante che fu particolarmente attiva nel traffico fluviale sul fiume Tamigi. Il castello \u00e8 composto da tre \"corti\". Quella pi\u00f9 interna contiene la \"White Tower\", che rappresenta il primo nucleo del complesso. Sui lati nord, est e ovest \u00e8 circondata dal cortile interno, realizzato durante il regno di Riccardo Cuor di Leone (1189-1199). Infine, vi \u00e8 il cortile esterno che comprende il castello e che \u00e8 stato costruito da Edoardo I. Anche se vi sono state diversi fasi di espansione dopo la sua fondazione da parte di Guglielmo il Conquistatore, lo schema generale dell'edificio \u00e8 rimasto pressoch\u00e9 immutato da quando Edoardo ne ha completato la sua ricostruzione nel 1285. Il castello si estende una superficie di quasi 4,9 ettari con altri 2,4 ettari posti intorno e che costituiscono una zona di terra libera sotto l'influenza diretta del castello e mantenuta tale per ragioni militari. Fu Enrico III, nel XIII secolo, ad ordinare di mantenere libera una striscia di terra adiacente al castello. Nonostante la narrativa popolare, la Torre di Londra non ha mai avuto una camera di tortura permanente, anche se al piano interrato della \"White Tower\" \u00e8 stato ospitato un cavalletto durante alcuni periodi. La \"Wharf Tower\" fu costruita sulla riva del Tamigi da Edoardo I e fu ampliata, portandola alle dimensioni attuali, durante il regno di Riccardo II (1377-1399).\n\"White Tower\".\nLa \"White Tower\" \u00e8 un mastio, spesso la struttura pi\u00f9 imponente in un castello medievale, che conteneva gli alloggi per il signore, in questo caso il re o un suo rappresentante. Secondo lo storico militare Allen Brown, \"La grande torre [\"White Tower\"] \u00e8 stata anche, in virt\u00f9 della sua forza, alloggio signorile, il mastio \"par excellence\"\". Una delle pi\u00f9 grandi della cristianit\u00e0, la \"White Tower\" \u00e8 stata descritta come \"il palazzo pi\u00f9 completo dell'XI secolo, in Europa\".\nLa \"White Tower\", escludendo le sue sporgenti torri angolari, misura 36 per 32 metri alla base ed \u00e8 alta , se misurata ai merli meridionali. La struttura era originariamente composta da tre piani: un piano seminterrato, un piano di ingresso e un piano superiore. L'ingresso, come \u00e8 usuale nell'architettura normanna, era al di sopra del terreno, in questo caso sulla parete sud, e vi si accede tramite una scala in legno che avrebbe potuto essere rimossa in caso di un attacco. Fu probabilmente durante il regno di Enrico II (1154-1189) che venne aggiunta al lato sud della torre per fornire maggiori difese all'ingresso, ma essa non \u00e8 sopravvissuta. Ogni piano \u00e8 diviso in tre camere, la pi\u00f9 grande posta verso occidente, una stanza pi\u00f9 piccola nel lato nord-est e la cappella. Agli angoli occidentali dell'edificio vi sono torri quadrate, mentre a nord-est una torre rotonda ospita una scala a chiocciola. All'angolo sud-est vi \u00e8 una insenatura semicircolare pi\u00f9 grande che ospita l'abside della cappella. L'edificio fu pensato per essere sia una residenza confortevole, nonch\u00e9 una roccaforte; le latrine furono costruite nelle pareti e quattro camini forniscono calore.\nIl materiale da costruzione pi\u00f9 utilizzato \u00e8 la pietra di Kent, tuttavia si fece ricorso anche a fango locale indurito. Per realizzare alcuni dettagli della facciata, \u00e8 stata importata la pietra di Caen dal nord della Francia; poco di questo materiale originale \u00e8 sopravvissuto e, in gran parte, \u00e8 stato sostituito con la pietra di Portland nei secoli XVII e XVIII. Anche la maggior parte delle finestre della torre furono modificate durante il XVIII secolo, in particolare furono ampliate, oggi ne rimangono solo due di originali, anche se restaurati, nella parete sud a livello della galleria.\nLa torre era appoggiato su un fianco ad una collinetta, in modo che il lato nord del piano interrato fosse parzialmente sotto il livello del suolo. Come \u00e8 tipico della maggior parte delle costruzioni analoghe, il piano inferiore fu concepito per essere utilizzato per lo stoccaggio e una delle camere contiene un pozzo. Anche se la disposizione \u00e8 rimasta invariata fin dalla costruzione della torre, l'interno della cantina risale in gran parte al XVIII secolo, quando la terra della collinetta fu in parte tolta e le volte di legno preesistenti sono state sostituite con controparti in mattoni. Il piano interrato \u00e8 accessibile attraverso piccoli pertugi.\nIl piano d'ingresso era probabilmente destinato ad abitazione del Conestabile della Torre, del tenente della Torre di Londra e di altri importanti funzionari. L'ingresso a sud venne bloccato durante il XVII secolo e non riaperto fino al 1973. Coloro che si recavano al piano superiore erano obbligati a passare attraverso una camera pi\u00f9 piccola posta ad est. La cripta della cappella di San Giovanni occupava l'angolo sud-est ed era accessibile solo dalla camera orientale. Vi \u00e8 un incavo nella parete nord della cripta; secondo Geoffrey Parnell, Custode della Storia Torre presso il Royal Armouries, \"la forma senza finestre e l'accesso limitato, suggeriscono che \u00e8 stata pensata come una camera blindata per la custodia di tesori reali e documenti importanti\".\nIl piano superiore conteneva una grande sala posta ad ovest, una camera residenziale ad est e la Cappella di San Giovanni a sud-est. L'ultimo piano \u00e8 stato aggiunto nel XV secolo, insieme con l'attuale tetto. La cappella di San Giovanni non faceva parte del progetto originale della \"White Tower\", infatti la nicchia absidale risulta essere stata costruita dopo le pareti dello scantinato. L'attuale aspetto della cappella, che appare nuda e disadorna, ricorda come poteva essere in epoca normanna. Nel XIII secolo, durante il regno di Enrico III, la cappella \u00e8 stata decorata con alcuni ornamenti come una croce d'oro dipinta e vetrate che raffiguravano la Vergine Maria e la Santa Trinit\u00e0.\nCorte pi\u00f9 interna.\nLa corte pi\u00f9 interna racchiude un'area posta immediatamente a sud della \"White Tower\", che si estende fino quella che era la riva del fiume Tamigi. Come era frequente in altri castelli, la corte pi\u00f9 interna fu probabilmente invasa di edifici in legno fin dalla fondazione della Torre. Tra il 1220 e il 1230, gli alloggi furono ristrutturati ed elaborati, diventando paragonabili con altre residenze sontuose, come castello di Windsor. La costruzione della \"Wakefield Tower\" e della \"Lanthorn Tower\", situate agli angoli del muro della corte pi\u00f9 interna lungo il fiume, iniziarono intorno al 1220. Probabilmente esse servirono come residenze private per, rispettivamente, la regina e il re. Le prime testimonianze di come sono state decorate le camere reali proviene dal tempo del regno di Enrico III: la camera della regina era imbiancata e vi erano dipinti di fiori e di imitazioni di pietra. Una grande sala esisteva nel sud del reparto, tra le due torri. Fu simile, anche se leggermente inferiore, a quello che fece costruire Enrico III presso il Castello di Winchester.\nVicino alla torre Wakefield vi era una postierla che consentiva l'accesso agli appartamenti privati del re. Il reparto pi\u00f9 interno era originariamente circondato da un fossato di protezione, completato nel 1220. In questo periodo, fu costruita anche una cucina in tale zona. Tra il 1666 e il 1676, la corte pi\u00f9 interna fu trasformata e gli edifici del palazzo rimossi. L'area intorno alla \"White Tower\" fu realizzata in modo che chiunque si avvicinasse avrebbe dovuto attraversare il terreno aperto. La \"Jewel House\" \u00e8 stata demolita e i Gioielli della Corona furono trasferiti nella Martin Tower.\nCortile interno.\nIl cortile interno \u00e8 stato realizzato durante il regno di Riccardo Cuor di Leone, quando \u00e8 stato scavato un fossato ad ovest del reparto pi\u00f9 interno, raddoppiando cos\u00ec le dimensioni del complesso. Enrico III fece innalzare delle pareti a est e a nord del reparto. La maggior parte dei lavori compiuti sotto il volere di Enrico sopravvivono tutt'oggi e solo due delle nove torri da lui volute sono state ricostruite. Tra i Wakefield e la torre lanterna, il muro della corte pi\u00f9 interna serve anche come cortina muraria per la cortile interno. L'ingresso principale del cortile interno era posto attraverso una guardiola, molto probabilmente nella parete ovest del sito, in quella che oggi \u00e8 la \"Beauchamp tower\". Il muro occidentale del cortile interno \u00e8 stato ricostruito da Edoardo I. La \"Beauchamp tower\", originaria del XIII secolo, segna il primo utilizzo su larga scala in Gran Bretagna di mattoni come materiale da costruzione, dopo l'abbandono dei Romani nel V secolo. La \"Beauchamp tower\" \u00e8 una delle 13 torri che costellano la facciata continua. In senso antiorario da un angolo sud-ovest che sono le torri: \"Bell\", \"Beauchamp\", \"Devereux\", \"Flint\", \"Bowyer\", \"Brick\", \"Martin\", \"Constable\", \"Broad Arrow\", \"Salt\", \"Lanthorn\", \"Wakefield\" e \"Bloody\". Nonostante queste torri fossero state edificate in una posizione di defilamento, in modo da essere utilizzate contro un potenziale aggressore, esse contenevano anche un alloggio. Come suggerisce il nome, la \"Bell Tower\" ospitava un campanile, il cui scopo era di dare l'allarme in caso di un attacco. L'armiere reale, responsabile della produzione di \"longbow\", balestre, catapulte e altre armi d'assedio e da mano, aveva una bottega nella \"Bowyer Tower\". Una torretta posta sopra la \"Lanthorn Tower\" \u00e8 stata usata come un faro per chi si avvicina di notte.\nCome risultato della espansione voluta da Enrico, la chiesa di San Pietro ad Vincula, una cappella normanna che in precedenza era rimasta al di fuori della torre, fu incorporata nel castello. Enrico fece decorare la cappella con l'aggiunta di vetri e un palco per se stesso e la regina. Fu ricostruita da Edoardo I per un costo di oltre e nuovamente da Enrico VIII nel 1519; la datazione dell'attuale edificio \u00e8 fatta dunque risalire a questo periodo, anche se la cappella \u00e8 stata ristrutturata nel XIX secolo. Posta subito ad ovest della \"Wakefield, Tower\", la \"Bloody Tower\" \u00e8 stata costruita sia come parete divisoria del cortile interno che come porta di accesso al castello dal Tamigi. Era costituita da una struttura semplice, protetta da una saracinesca e una porta. La torre ha acquisito il suo nome, in italiano \"torre sanguinosa\", nel XVI secolo essendo stata ritenuta il luogo dell'omicidio dei Principi nella Torre. Tra il 1339 e 1341, una guardiola fu costruita nella parete divisoria tra la \"Bell Tower\" e la \"Salt Tower\". Nel corso del regno dei Tudor, furono costruiti una serie di edifici destinati al deposito di munizioni lungo l'interno del cortile nord.. Durante gli Stuart gli edifici del castello sono stati ristrutturati, per lo pi\u00f9 sotto l'egida dell'Ufficio dell'Artiglieria. Nel 1663 poco pi\u00f9 di sono state spese per la costruzione di un nuovo magazzino (ora conosciuto come la \"nuova armeria\") nel cortile interno. La costruzione del \"Grande Magazzino\" a nord della \"White Tower\" fu iniziata nel 1688, sullo stesso sito dei fatiscenti magazzini dei Tudor; esso \u00e8 andato poi distrutto da un incendio nel 1841. La \"Caserma Waterloo\" fu costruita sul sito e rimane fino ad oggi ed ospita i gioielli della Corona.\nCortile esterno.\nDurante i lavori di ampliamento voluti da Edoardo I, venne aggiunto un terzo cortile che circonda completamente il castello. Allo stesso tempo, un bastione conosciuto come il \"Monte della Legge\" \u00e8 stato costruito all'angolo nord-ovest. \"Monte Ottone\", il bastione posto nell'angolo nord-est, \u00e8 stato un'aggiunta successiva. Tre torri rettangolari poste lungo la parete sono state smantellati nel 1843. Anche se i bastioni sono stati spesso attribuiti al periodo Tudor, non vi sono prove a sostegno di ci\u00f2; indagini archeologiche suggeriscono che il \"Monte della Legge\" risalga al regno di Edoardo I. Le merlature che si trovano nel lato sud del \"Monte della Legge\" sono le uniche merlature medioevali sopravvissute della Torre di Londra (le restanti sono sostituzioni di epoca vittoriana). Un nuovo fossato profondo 50 metri \u00e8 stato scavato al di fuori dei nuovi limiti del complesso; in origine al centro era pi\u00f9 profondo di 4,5 metri rispetto a quanto lo sia oggi. Con l'aggiunta di un nuovo muro divisorio, il vecchio ingresso principale alla Torre di Londra \u00e8 stato oscurato e reso ridondante; un nuovo ingresso \u00e8 stato creato nell'angolo sud-ovest della cinta muraria esterna.\nIl complesso era costituito da un interno e da un corpo di guardia esterno, che divenne nota come la \"Torre del Leone\" avendo fatto parte, almeno del 1330, al complesso della \"Royal Menagerie\". Questa torre non \u00e8 sopravvissuta. Edoardo estese il lato sud della Torre di Londra sulla terra che era stata in precedenza sommersa dal fiume Tamigi. In questa parete, tra il 1275 e il 1279, fu costruitala \"Torre San Tommaso\", pi\u00f9 tardi conosciuta come \"\"Traitors' Gate\", che sostitu\u00ec la \"Bloody Tower\"\" come porta di accesso dal Tamigi. L'edificio \u00e8 unico in Inghilterra e l'esempio pi\u00f9 simile \u00e8 stata la porta sull'acqua, ora demolita, del palazzo del \"Louvre\" di Parigi. Vi era la presenza di numerose balestriere utilizzabili in caso di un attacco al castello dal fiume; c'era anche una saracinesca all'ingresso per controllare chi entrava. Al primo piano vi erano alloggi di lusso. Edoardo spost\u00e0 anche la \"Royal Mint\" nella Torre; la sua esatta posizione iniziale non \u00e8 nota, anche se era probabilmente era posta nel cortile esterno o nella \"Lion Tower\". Nel 1560, la \"Royal Mint\" si trovava in un edificio nel cortile esterno nei pressi della \"\"Salt Tower\". Tra il 1348 e il 1355, una seconda porta rivolta verso l'acqua, \"Cradle Tower\"\", \u00e8 stata aggiunta ad est della \"Torre San Tommaso\", per l'uso privato del re.\nRestauro e turismo.\nLa Torre di Londra \u00e8 una delle attrazioni turistiche pi\u00f9 popolari e affermate del paese fin dal periodo elisabettiano. Le sue attrazioni pi\u00f9 popolari sono la \"Menagerie\" reale e l'esposizione delle armature. Anche i gioielli della corona hanno destato molto interesse e sono esposti al pubblico fin dal 1669. Durante il XIX secolo la Torre di Londra ha guadagnato costantemente popolarit\u00e0 tra i turisti tanto che nel 1851 \u00e8 stata realizzata una biglietteria dedicata. Alla fine del secolo, si registravano oltre visite ogni anno.\nDurante il XVIII e XIX secolo gli edifici sontuosi vennero progressivamente adattati per altri usi o demoliti. Solo le torri \"Wakefield\" e \"St Thomas\" sono sopravvissute. Il XVIII secolo ha segnato un crescente interesse verso il passato medievale dell'Inghilterra che ha portato ad affermarsi l'architettura neogotica. Nella torre di Londra ci\u00f2 si pu\u00f2 apprezzare quando l'armeria, caratterizzata da vari elementi neogotici, come le merlature, \u00e8 stata costruita nel 1825 nella parete sud della \"White Tower\". Altri edifici sono stati ristrutturati per assecondare questo stile. Tra il 1845 e il 1885, alcune istituzioni come la zecca che erano ospitate nel castello per secoli, si trasferirono ad altri siti; molte delle strutture post-medievali lasciate vuote sono state demolite.\nL'interesse dei turisti \u00e8 stato in parte alimentato dagli scrittori contemporanei, tra cui i lavori di William Harrison Ainsworth che furono particolarmente influenti. Nel romanzo \"The Tower of London\" egli cre\u00f2 una vivida immagine di camere di tortura sotterranee e metodi per l'estrazione di confessioni che si focalizzarono nell'immaginario pubblico. Harrison sugger\u00ec anche che la \"Beauchamp tower\" sarebbe dovuta essere aperta al pubblico. Lavorando su questo suggerimento, Anthony Salvin ristruttur\u00f2 la torre e intraprese un ulteriore programma per un restauro completo per volere del Principe Alberto. A Salvin successe nei lavori John Taylor, che rimosse diversi edifici importanti che non ha soddisfacevano le sue aspettative di architettura medievale e in alcuni casi rimosse le decorazioni interne post-medievale.\nAnche se, durante la prima guerra mondiale, solo una bomba cadde sulla Torre di Londra, il secondo conflitto mondiale ha lasciato qualche segno in pi\u00f9. Il 23 settembre 1940, durante la battaglia d'Inghilterra, bombe ad alto potenziale danneggiarono il castello, distruggendo diversi edifici e mancando la \"White Tower\". Dopo la guerra, i danni sono stati riparati e il complesso \u00e8 stato riaperto al pubblico.\nNel 1974, vi fu una esplosione in una camera della \"White Tower\" che ha provocato un morto e 35 feriti. Nessuno ha mai rivendicato la responsabilit\u00e0 per questo attentato ma le indagini della polizia hanno portato i sospetti verso l'IRA.\nNel XXI secolo il ruolo principale della torre di Londra \u00e8 quello di attrazione turistica, le restanti attivit\u00e0 militari del \"Royal Logistic Corps\" si sono trasferite fuori dal castello. Tuttavia, la Torre \u00e8 ancora la sede cerimoniale del \"Royal Regiment of Fusiliers\" e il museo dedicato ad esso e al suo predecessore: il \"Royal Fusiliers\". Inoltre, un distaccamento delle Guardie della Regina di Buckingham Palace monta ancora una guardia alla Torre e, con i \"Beefeater\", partecipa quotidianamente alla \"Cerimonia delle Chiavi\" ogni giorno. In diverse occasioni durante l'anno, salve di cannone vengono sparate dalla Torre dall\"'Honourable Artillery Company\".\nLa Torre di Londra \u00e8 gestita da una fondazione indipendente, l\"Historic Royal Palaces\", che non riceve alcun finanziamento da parte del governo e dalla Corona. Nel 1988, la Torre di Londra \u00e8 stato aggiunta alla lista UNESCO del Patrimonio Mondiale dell'Umanit\u00e0, in riconoscimento della sua importanza globale e per contribuire alla sua conservazione. I resti del palazzo medievale sono stati aperti al pubblico dal 2006. I visitatori possono esplorare le camere restaurate al loro antico splendore, un tempo utilizzati da re e regine. Anche se il ruolo del Conestabile della Torre resta la pi\u00f9 alta carica detenuta presso la Torre, la responsabilit\u00e0 della gestione ordinaria \u00e8 delegata al governatore residente. Almeno sei corvi sono conservati presso la Torre, in conformit\u00e0 con la convinzione che se fossero assenti il regno cadrebbe. Essi sono posti sotto la cura dei Beefeater (i guardiani della torre). Il primo riferimento conosciuto a un corvo della torre \u00e8 in una foto dal 1883. Oltre ad avere funzioni di rappresentanza, i guardiani della torre presenziano a visite guidate al complesso. Secondo l\"'Historic Royal Palaces\", oltre 2,4 milioni di persone hanno visitato la Torre di Londra durante il 2011.\nGioielli della corona.\nI gioielli della Corona inglese sono tradizionalmente ospitati nella Torre di Londra probabilmente dal regno di Enrico III (1216-1272). La \"Jewel House\" \u00e8 stata costruita appositamente per accogliere le insegne reali, tra cui gioielli, piatti e simboli della regalit\u00e0 quali la corona, lo scettro e la spada. Quando vi era bisogno di recuperare del denaro, il monarca poteva impegnare i gioielli. Essi hanno permesso l'indipendenza del monarca dall'aristocrazia e di conseguenza i gioielli sono stati strettamente sorvegliati. Fu istituito il ruolo di \"custode dei gioielli, armerie e altre cose\", un incarico ben retribuito; durante il regno di Edoardo III (1312-1377) il titolare veniva pagato 12d al giorno. La posizione crebbe fino a includere altri compiti, tra cui l'acquisto dei gioielli reali, di oro, d'argento e la nomina di orafi reali e gioiellieri.\nNel 1649, durante la guerra civile inglese, il contenuto della \"Jewel House\" \u00e8 stato sottratto insieme ad altre propriet\u00e0 reali. Gli elementi metallici sono stati inviati alla zecca per essere fusi e riutilizzati, mentre le corone sono state rotte. Nel 1660, quando la monarchia \u00e8 stata restaurata, le uniche regalia superstiti erano un cucchiaio del XII secolo e tre spade cerimoniali. Il resto dei gioielli della corona dovettero essere ricreati. Nel 1669, la \"Jewel House\" \u00e8 stata demolita e i gioielli della corona vennero trasferiti nella \"Martin Tower\" dove potevano essere visti dal pubblico solo con il pagamento a un custode di una tassa. Due anni pi\u00f9 tardi, il colonnello Thomas Blood tent\u00f2 di rubarli, ma senza successo.\nDurante la seconda guerra mondiale i gioielli furono temporaneamente portati fuori dalla Torre, secondo i rapporti ufficiali furono portati in segreto nel caveau delle assicurazioni Sun Life a Montr\u00e9al in Canada, insieme ai lingotti d'oro della Banca d'Inghilterra; tuttavia, alcune voci non ufficiali sostengono che potrebbero essere stati invece portati nella \"Round Tower\" del Castello di Windsor, o nel deposito di lingotti di \"Fort Knox\", negli Stati Uniti. I Gioielli della Corona sono attualmente conservati nella caserma Waterloo presso la Torre.\n\"Menagerie\".\nIl primo riferimento alla \"Royal Menagerie\" risale al regno di Enrico III. Nel 1251, agli sceriffi era ordinato di pagare quattro \"pence\" al giorno per il mantenimento dell'orso polare del re, probabilmente un dono di Haakon IV di Norvegia; l'orso attirava una grande attenzione dei londinesi quando andava a pescare nel Tamigi. Nel 1254, agli sceriffi fu ordinato di sovvenzionare la costruzione di una casa per gli elefanti della Torre. La posizione esatta della \"menagerie\" medievale \u00e8 sconosciuta, anche se i leoni erano rinchiusi in un barbacane noto come \"Lion Tower\". La collezione reale fu arricchita dai doni diplomatici, tra cui tre leopardi omaggio di Federico III d'Asburgo, Imperatore del Sacro Romano Impero. Nel XVIII secolo, la \"menagerie\" \u00e8 stata aperta al pubblico; l'ammissione costava tre mezze pence o il regalo di un gatto o un di un cane da dare in pasto ai leoni. Nel 1828 vi erano oltre 280 animali che rappresentavano almeno il 60 specie.\nL'ultimo degli animali lasci\u00f2 la Torre nel 1835 per essere trasferito a Regent's Park, dopo che uno dei leoni era stato accusato di aver morso un soldato. Il custode della \"Royal Menagerie\" aveva il diritto di utilizzare la \"Lion Tower\" come abitazione personale. Di conseguenza, anche se gli animali avessero da tempo lasciato l'edificio, la \"Lion tower\" non \u00e8 potuta essere demolita fino alla morte dell'ultimo custode, avvenuta nel 1853."}
{"id": "270382", "revid": "21583", "url": "https://it.wikipedia.org/wiki?curid=270382", "title": "Gizmondo", "text": "Il Gizmondo \u00e8 una console portatile dotata di tecnologia GPRS e GPS prodotta dalla Tiger Telematics.\nIl Gizmondo include un modulo GPS per consentire il funzionamento di programmi per la navigazione satellitare (come Autumn 2005) ma pu\u00f2 essere utilizzato per giochi multiplayer che tengono conto della posizione reale dei contendenti.\nLa console \u00e8 dotata anche di una piccola videocamera VGA montata posteriormente e pu\u00f2 inviare messaggi SMS/MMS, chiamate vocali ed email. Pu\u00f2 inoltre riprodurre MP3/WMA/WAV/MIDI, filmati WMV/MPEG-4 e diversi giochi tridimensionali.\nStoria.\nL'origine del Gizmondo risale al 2002, quando la Tiger Telematics inizi\u00f2 a sviluppare un sistema GPS per tracciare gli spostamenti dei bambini in modo che i loro genitori sapessero sempre dove fossero. Resosi conto della difficolt\u00e0 di far portare sempre a un bambino un sistema del genere, Carl Freer, fondatore dell'azienda, pens\u00f2 di integrarci un sistema videoludico. Il lancio avvenne il 19 marzo 2005 con la partecipazione di star internazionali del calibro di Busta Rhymes, Pharrell Williams, Jamiroquai e Sting. Lo stesso giorno apr\u00ec il primo negozio Gizmondo a Regent Street, Londra.\nI problemi iniziarono poco dopo: l'azienda, pagando cospicui stipendi e bonus ai suoi dipendenti e sperperando in pubblicit\u00e0 e feste milionarie, non riusciva a finanziare la produzione della propria console e a distribuirla negli scaffali dei negozi.\nNell'ottobre del 2005, l'Aftonbladet pubblic\u00f2 un articolo in cui accusava Stefan Eriksson, uno dei dirigenti della compagnia, di aver avuto legami con la mafia svedese e, insieme a Carl Freer, di aver intascato illecitamente 3.5 milioni di dollari sotto il nome dello studio Northern Lights.\nA seguito dello scandalo i due dettero le dimissioni ma il danno all'immagine della Tiger Telematics e della console era stato fatto. Inoltre, anche a causa di uno scarso supporto da parte di sviluppatori terzi e un parco titoli first party risicato, le vendite del Gizmondo non ingranavano.\nNel febbraio del 2006, dopo che Eriksson era rimasto coinvolto in un incidente automobilistico dalle dinamiche poco chiare, la console venne dismessa. In totale, aveva venduto solo 30.000 unit\u00e0."}
{"id": "270387", "revid": "2039709", "url": "https://it.wikipedia.org/wiki?curid=270387", "title": "Claus Sluter", "text": "Biografia e opere.\nAttivo principalmente a Digione, fu uno dei maggiori scultori di stile gotico internazionale nell'Europa settentrionale. Nulla si sa della sua formazione: la sua opera matura, per la vivace caratterizzazione delle figure e l'accuratissima finitura delle superfici, ha precedenti nella scultura delle Fiandre meridionali. Nel 1385 \u00e8 documentata la sua presenza a Digione nella bottega di Jean de Marville, l'artista che aveva ricevuto da Filippo II l'Ardito, duca di Borgogna, l'incarico di eseguire le sculture per la Certosa di Champmol.\nAlla morte di (1389), che guidava il cantiere, Sluter gli subentr\u00f2 nella direzione dei lavori, eseguendo il suo primo capolavoro, del 1391-1393, le statue a grandezza naturale del portale della Certosa. La Vergine col Bambino \u00e8 addossata al pilastro centrale, ai lati Filippo e Margherita III delle Fiandre inginocchiati, sono presentati alla Madonna da san Giovanni Battista e santa Caterina d'Alessandria.\nPer la prima volta nella storia della scultura gotica, Sluter rese qui le statue autonome rispetto all'architettura: il vano del portale diviene una sorta di scena tridimensionale asservita alla \"recitazione\" delle figure, sciolte anche, nelle movenze, dagli innaturali schemi gotici. La sua scultura \u00e8 infatti caratterizzata dalla monumentale plasticit\u00e0 delle figure e da una nuova concezione realistica.\nFu poi a Parigi (1392), a Dinant e a Malines (1395), prima di tornare a Digione per eseguire un'enorme \"Crocefissione\" commissionata dal duca per Champmol nel 1395: un gruppo scultoreo che doveva essere addossato alla fontana da porre al centro del chiostro maggiore della certosa. Dell'opera, la prima all'interno della certosa che possa essere considerata interamente progettata da Sluter, sopravvive un pilastro esagonale \u2013 detto il Pozzo dei Profeti o di Mos\u00e8 \u2013 cui si appoggiano sei figure di profeti e altrettanti angeli, di salda volumetria e straordinaria espressivit\u00e0. In quest'opera viene superato lo stile contemporaneo delle figure esili e eleganti, creando personaggi dalla possente fisicit\u00e0, saldamente disposti nello spazio tramite una piena consapevolezza del volume plastico. Grande espressivit\u00e0 \u00e8 data dagli effetti di chiaroscuro, mentre i dettagli sono tutti resi con la massima precisione e realismo: dai pesanti cinturoni in cuoio che reggono le vesti lanose, alle vene pulsanti sulla fronte del calvo Mos\u00e8. Ciascuna statua \u00e8 inoltre caratterizzata da una profonda indagine psicologica estranea alla tipica stilizzazione gotica.\nUltimo capolavoro dell'artista fu la sequenza dei \"Pleurants\" inseriti nella tomba di Filippo l'Ardito (ora smembrata e ricomposta in parte nel Museo delle belle arti di Digione), destinata al coro della certosa, sintesi impareggiabile di verit\u00e0 mimetica e raffinatezza esecutiva, che fu portata a termine nel 1410 dal nipote Claus de Werve. Sui fianchi del catafalco la cerimonia funebre \u00e8 rappresentata nella processione di un corteo di piangenti, parenti e ufficiali del duca, vestiti del saio, che tra le arcate di marmo segue il gruppo appartenente al clero; il tema non \u00e8 nuovo, ma \u00e8 nuova la monumentalit\u00e0 delle figure, accentuata dal loro contrapporsi al ritmo dell'architettura.\nL'opera di Sluter ebbe un vasto influsso, non solo nell'ambito della scultura, che andr\u00e0 sempre pi\u00f9 distaccandosi dall'architettura accogliendo suggestioni pittoriche e teatrali, ma anche sulla pittura fiamminga quattrocentesca che a sua volta, nei polittici, frequentemente riprende a \"grisaille\" corpose figure sluteriane."}
{"id": "270394", "revid": "1318658", "url": "https://it.wikipedia.org/wiki?curid=270394", "title": "Pale di San Martino", "text": "Le Pale di San Martino (dette anche \"Gruppo delle Pale\") sono il gruppo montuoso pi\u00f9 esteso delle Dolomiti, con circa 240\u00a0km\u00b2 di superficie, situate a cavallo tra Trentino orientale e Veneto (provincia di Belluno), nella zona compresa tra Primiero (valli del Cismon, del Canali, val Travignolo), Valle del Biois (Falcade, Canale d'Agordo) e Agordino.\nNel settore centrale del gruppo, scoperto dal marchese D\u00e9odat de Dolomieu nel 1788, costituito da dolomia, roccia sedimentaria formata da doppio carbonato di calcio e magnesio, si estende l'altopiano delle Pale, su una superficie di circa 50\u00a0km\u00b2, formando un enorme tavolato vuoto, roccioso e quasi lunare che oscilla tra i 2500 e i 2800\u00a0m s.l.m. di altitudine. \nLa parte del gruppo estesa in Trentino \u00e8 interamente compresa nel Parco naturale Paneveggio - Pale di San Martino. Secondo alcune fonti il gruppo avrebbe ispirato lo scrittore bellunese Dino Buzzati (grande amante della catena) nell'ambientazione del suo romanzo \"Il deserto dei Tartari\". Per l'eccezionale valore universale di questa bellezza naturale, il sistema geologico delle Pale \u00e8 incluso nel sito \"Le Dolomiti\", dichiarato nel 2009 patrimonio dell'umanit\u00e0 dall'UNESCO.\nIl toponimo.\nIl termine \"Pala\" deriva dal nome che veniva utilizzato localmente per indicare le rive e i pendii erbosi situati alla base della catena. Per estensione and\u00f2 poi a definire l'intero gruppo montuoso. I primi alpinisti, in maggioranza britannici, dopo aver compiuto le prime escursioni e aperto alcune vie, nelle loro memorie indicarono originariamente il complesso montuoso con i termini di \"Dolomiti di Primiero\" o \"Gruppo delle Pale\".\nSolo in un secondo tempo, con il diffondersi della pratica del turismo montano e la costruzione di strade carrozzabili che favorirono la crescita di San Martino di Castrozza, divennero note universalmente nel mondo alpinistico come \"Pale di San Martino\".\nStoria.\nLa storia alpinistica delle Pale di San Martino \u00e8 molto complessa: l'alpinismo, sebbene sia approdato su queste montagne poco dopo la salita di Ball al Pelmo, ha seguito uno sviluppo diverso a seconda dei settori del massiccio: una prima fase di esplorazione e di conquista sistematica delle vette \u00e8 quella avvenuta nella seconda met\u00e0 del XIX secolo; poi si \u00e8 avuta la seconda fase di esplorazione delle varie pareti del massiccio, che va dai primi del '900 fino alla Seconda Guerra Mondiale; la terza fase \u00e8 quella che arriva ai giorni nostri e comprende anche l'arrampicata sportiva. \u00c8 in questo ultimo periodo che alcune delle cime e delle pareti pi\u00f9 ambite e famose (come la Pala di San Martino e il Gruppo del Focob\u00f2n) perdono interesse, mentre altre continuano ad esercitare un'attrazione per gli alpinisti (come il Sass Ma\u00f2r e la Cima della Madonna, il gruppo della Val Canali) ed altre ancora rimangono neglette dai pi\u00f9 (il gruppo della Croda Granda).\nPertanto, per una storia pi\u00f9 dettagliata si rimanda alle singole e pi\u00f9 importanti cime elencate pi\u00f9 in basso.\nI primi viaggiatori e alpinisti che arrivarono sulla catena furono inglesi: Josiah Gilbert e George Cheethmann Churchill, incuriositi da una raffigurazione pittorica delle montagne e dell'ambiente naturale, giunsero in Primiero nel 1862, raccogliendo informazioni che poi trasferirono nella loro guida \"The Dolomites Mountains\" (1864).\nNel 1864 arriv\u00f2 nella valle del Cism\u00f3n un altro gruppo di alpinisti: tra questi John Ball, che defin\u00ec il Cimon della Pala il \"Cervino delle Dolomiti\", e Douglas William Freshfield, che si inoltr\u00f2 per primo negli alti passi del gruppo, raggiungendo assieme ad altri inglesi Primiero da Agordo, percorrendo il Passo Canali (2497\u00a0m s.l.m.), per poi proseguire per San Martino.\nUna descrizione delle montagne e delle vallate ai piedi delle Pale \u00e8 rappresentata dallo scritto di Amelia Edwards, \"Untrodden peaks and unfrequented valleys\" (\"Cime inviolate e valli sconosciute\"), del 1872. La Edwards si stup\u00ec della presenza in questa zona delle Dolomiti di paesi di una certa importanza, economicamente sviluppati e ricchi di testimonianze artistiche (Fiera di Primiero, Agordo, Predazzo), ma molto difficili nell'accesso, collegati tra loro solo da mulattiere, lungo le quali si incontravano villaggi molto poveri. Giunta ai piedi della vetta del Cimone, lo paragon\u00f2 ad una \"tomba faraonica, con quel pinnacolo piramidale sulla cima.\"\nIl 3 giugno 1870 l'inglese E.R. Whitwell, Santo Siorpaes (di Cortina d'Ampezzo) e Christian Lauener (svizzero di Lauterbrunnen) raggiunsero per primi la cima del Cimon della Pala (3184\u00a0m s.l.m.), attraverso il ghiacciaio del Travignolo e il versante nord. Affrontando la montagna da questo lato, che offre una prospettiva fallace, essi ritennero erroneamente che il Cimon fosse la vetta pi\u00f9 alta dell'intera catena.\nDue anni pi\u00f9 tardi, Freshfield e Charles C. Tucker riuscirono a conquistare la cima effettivamente pi\u00f9 alta (sebbene di pochi metri), la Vezzana (3192\u00a0m s.l.m.).\nNel 1875 venne vinto l'Agn\u00e8r da Cesare Tom\u00e8 e compagni e, successivamente nello stesso anno, cadde anche il Sass Ma\u00f2r.\nIl 23 giugno del 1878 Alfredo Pallavicini, Julius Meurer, Santo Siorpaes, Angelo Dimai e il primierotto Michele Bettega (uno dei primi alpinisti del gruppo delle \"Aquile di San Martino\") riuscirono a salire la vetta tecnicamente pi\u00f9 ostica della catena, la Pala di San Martino (2982\u00a0m s.l.m.).\nDopo questa serie di conquiste vennero salite, tra il 1888 ed il 1900 anche quasi tutte le vette minori dei vari sottogruppi: sono gli anni di Bortolo Zagonel, Ludwig Darmstadter, Leon Treptow, Thomas Oberwalder, dei fratelli Von Radio-Radiis ed altri.\nLe conquiste pi\u00f9 significative del periodo sono lo spigolo nord-ovest del Cim\u00f2n della Pala (Melzi-Zecchini nel 1893), la salita invernale della Croda Granda (Schuster e Zecchini nel 1900) e la salita solitaria della Cima della Madonna (Winkler nel 1886).\nDopo questa fase prolifica di ascensioni, agli albori del XX secolo comincia l'esplorazione delle grandi pareti e i pi\u00f9 attivi sono i tedeschi Plaichinger, Hamburger, Teifel, Hoffmuller, ed altri; dopodich\u00e9 scoppia la Grande Guerra nel 1914 e le attivit\u00e0 sono bloccate.\nL'alpinismo sulle Pale riprende dopo il 1918 e, nel ventennio che intercorre tra i due conflitti mondiali, vi \u00e8 una grande ripresa dell'alpinismo sul massiccio: a cominciare da Gunther Langes, che nel 1920 sale per primo l'elegante spigolo della Cima della Madonna, noto come \"Spigolo del Velo\", gi\u00e0 tentato da Angelo Dibona, poi altre decine di itinerari su tutte le Pale. L'anno successivo \u00e8 la volta del grande appicco nord dell'Agn\u00e8r, la pi\u00f9 alta parete dolomitica, vinta da Francesco Jori, Arturo Andreoletti ed Alberto Zanutti, mentre tra il 1926 ed il 1930 operano sulle Pale Emil Solleder e Fritz Wiessner: il primo apre una serie di fortunate vie, come la parete est del Sass Ma\u00f2r (primo VI grado delle Pale di San Martino), la nord della Pala di San Martino, lo spigolo della Cima Immink; il secondo opera nella Val Canali, tracciando alcuni itinerari che diventano molto famosi (lo spigolo ovest del Sass d'Ortiga, la parete sud della Cima dei Lastei).\nTra il 1932 ed il 1935 operano sul massiccio: Celso Gilberti, che con Oscar Soravito supera lo spigolo nord dell'Agn\u00e8r nel 1932; Ettore Castiglioni, che apre ben 7 vie sulle Pale (spesso col suo compagno Bruno Detassis) nel solo 1934, Alvise Andrich, che traccia una nuova via di VI sul Cim\u00f2n della Pala ed un'altra via sulla parete sud della Cima Val di Roda, e i tedeschi Bertl e Kleisl, che aprono vie sul Cim\u00f2n della Pala.\nLo scoppio della Seconda Guerra Mondiale frena nuovamente l'attivit\u00e0 sul gruppo, che per\u00f2 prosegue in sordina con l'opera della guida di Primiero Gabriele Franceschini, che tra gli anni '40 e '50 apre circa un centinaio di vie sulle montagne di casa, molte delle quali diventano delle classiche negli anni successivi.\nGli anni '60 sono quelli delle direttissime e vi \u00e8 un nuovo fiorire di itinerari su tutte le pareti del massiccio: 1963 la direttissima delle Fiamme Gialle al Cim\u00f2n della Pala, 1964 la diretta alla parete sud-est del Sass Ma\u00f2r, 1967 la Sudtirolesi alla nord-est dell'Agn\u00e8r, 1969 la via Settimo Bonvecchio alla Pala di San Martino, e cos\u00ec via. Sono anche gli anni delle grandi salite invernali, come la via Jori all'Agn\u00e8r, portata a termine nel 1968 da Reinhold Messner. In questo periodo operano sulle Pale Renzo Timillero \"Ghigno\", Claudio Barbier, Renato Gobbato e Carlo Andrich, oltre ai finanzieri Quinto Scalet e P. de Lazzer. Nella seconda met\u00e0 del decennio si fanno avanti anche i fratelli Camillo e Gianpaolo de Paoli, Bepi Pellegrinon, Toni Marchesini che susciter\u00e0 polemiche per le sue \"silenziose\" salite solitarie, ed Hans Frisch, autore di una splendida ed ambita salita sulla Pala del Rifugio.\nIl decennio successivo vede all'opera Enzo Cozzolino nel gruppo dell'Agn\u00e8r e sulla Pala di San Martino: le sue vie sono temute ed ammirate per l'arditezza dell'apertura, ognuna con meno di 10 chiodi e su pareti sperdute. Benvenuto Laritti e Guido Pagani sono altri due forti alpinisti delle Fiamme Gialle, che aprono numerosi itinerari sulle muraglie ancora inesplorate del massiccio; \u00e8 per\u00f2 nel 1978 che si affaccia per la prima volta sul palcoscenico delle Pale uno dei pi\u00f9 affezionati scalatori: Maurizio Zanolla, detto Manolo. La sua prima via nel posto \u00e8 la \"via dei Piazaroi\" sulla Cima della Madonna, che raggiunge il grado massimo di VII e A4 (oggi VIII-). Poi ripercorre in libera la Biasin-Scalet nel 1979, valutando difficolt\u00e0 di IX. Nel 1980 \u00e8 di nuovo la volta del Sass Ma\u00f2r con la via \"Supermatita\", aperta con poco materiale e con difficolt\u00e0 in apertura fino al VII-, su roccia friabile. Da questa c'\u00e8 poi un susseguirsi di itinerari di ogni genere di difficolt\u00e0, passando per \"Nurejev\" (X-/8a) ed \"el Marubio\" (IX/7c) fino alla recentissima \"Cani morti\" sul Campanile Basso dei Lastei (X/8b).\nGli anni '80, anch'essi prolifici di scalate di tutti i generi, vedono all'opera principalmente Renzo e Giacomo Corona, Riccardo Bee e Lorenzo Massarotto. I primi due aprono in vent'anni numerosi itinerari ed effettuano anche delle prime invernali; il terzo esplora principalmente l'Agn\u00e8r, dove traccia in solitaria dei percorsi temerari; l'ultimo apre una quantit\u00e0 impressionante di vie nel gruppo dell'Agn\u00e8r, esplorando tutto il massiccio, in Val d'Angher\u00e0z ed in Val Canali, ed effettua anche prime invernali e concatenamenti (celebre quello tra la Vinci-Bernasconi sull'Agn\u00e8r e lo Spigolo Dal Bianco sulla Torre Armena).\nAi giorni nostri continua l'attivit\u00e0 esplorativa delle Pale di San Martino e vengono ancora tracciate nuove vie, anche se con un ritmo meno serrato rispetto a prima.\nDiversi sono stati i cedimenti della roccia dolomitica negli anni. I pi\u00f9 recenti sono stati nel 2008, sul pilastro Castiglioni, e nel dicembre 2011, quando un cuneo roccioso della dimensione di 150x300 metri circa \u00e8 franato dalla parete est del Sass Maor, cancellando parzialmente 3 vie alpine.\nDescrizione.\nClassificazione.\nLa SOIUSA classifica le Pale di San Martino come un gruppo alpino delle Dolomiti di Feltre e delle Pale di San Martino e vi attribuisce il codice SOIUSA: \"II/C-31.IV-A.1\"\nSuddivisione.\nLe vette delle Pale, uno dei gruppi dolomitici pi\u00f9 estesi, possono essere raggruppate in cinque settori, a loro volta suddivisi in diversi sottogruppi:\nCitazioni.\nLe Pale di San Martino sono state descritte in un libro di viaggio ottocentesco, scritto da una delle prime escursioniste della storia delle Dolomiti, Amelia Edwards; in un romanzo di uno dei pi\u00f9 famosi scrittori austriaci del Novecento, Arthur Schnitzler; e dal geografo Cesare Battisti:"}
{"id": "270395", "revid": "124459815", "url": "https://it.wikipedia.org/wiki?curid=270395", "title": "Sega Saturn", "text": "Il \u00e8 una console di quinta generazione prodotta da SEGA dal 22 ottobre 1994 al 10 agosto 1998.\nPresentata in Giappone il 22 ottobre 1994, fu commercializzata nel paese asiatico a partire dal 22 novembre di quello stesso anno, e in Occidente nel 1995, prima di essere sostituita dal Sega Dreamcast. \nIl Saturn, dopo un esaltante avvio, si posizion\u00f2 al terzo posto nella guerra delle console, ostacolato non tanto dal Nintendo 64, bens\u00ec dal successo della PlayStation. La console fu la prima della SEGA a fare del Giappone il suo mercato principale, perdendo per\u00f2 la leadership in Europa e Nord America. \nLa macchina fu inoltre prodotta nel corso degli anni da Hitachi (HiSaturn), Samsung (SamsungSaturn) e JVC (V-Saturn), poich\u00e9 esse fornivano rispettivamente: processore, SSD e lettore CD. Queste tre versioni si distinguevano comunque per i prezzi di listino molto pi\u00f9 alti rispetto all'originale, regola stabilita da SEGA stessa in fase di accordi.\nStoria.\nGi\u00e0 dalla prima met\u00e0 degli anni 90, con l'avvento delle tecnologie 3D ed il costante affermarsi dei CD-ROM come supporto principale, alla SEGA si sentiva sempre di pi\u00f9 la necessit\u00e0 di rinnovare l'ormai datata tecnologia del Mega Drive. Il Mega CD, lanciato tra 1991 e 1992 per allungarne il ciclo vitale e farlo restare all'avanguardia, risult\u00f2 per\u00f2 troppo dispendioso da produrre (in relazione ai risultati), difficile da programmare e soprattutto da distribuire. Fu cos\u00ec che la casa di Sonic inizi\u00f2 i lavori su un nuovo prodotto che potesse sostituire il Mega Drive nel 1992. La console, chiamata internamente \"Project Mars\", sarebbe stata venduta con il nome di \"Gigadrive\", avrebbe dovuto supportare unicamente i CD ed offrire prestazioni grafiche all'avanguardia, utilizzando i chip contenuti nelle schede System 32 (per il 2D) e Model 1 (per il 3D). Nel 1993 arrivarono i primi prototipi, con un singolo processore 32-bit a 16\u00a0MHz. L'obiettivo di SEGA non era di creare una macchina basata sul 3D, ma piuttosto di creare una console in grado di offrire un 2D perfetto e contemporaneamente permettere conversioni di classici arcade come \"Virtua Fighter\", all'epoca molto diffusi e richiesti nelle sale giochi.\nQuando per\u00f2, a inizio 1993, SEGA venne a sapere del progetto 3DO di Trip Hawkins, si rese conto che il \"Gigadrive\" non fosse assolutamente all'altezza della concorrenza. Tent\u00f2 cos\u00ec di acquisire in esclusiva la licenza del progetto ma ci\u00f2 non fu possibile, essendo gi\u00e0 stato reso disponibile ad altre sette compagnie. Non volendo proporre una console fotocopia di molte altre (temendo un danno d'immagine), decise di non aderire al consorzio. Continuarono perci\u00f2 i lavori sul \"Gigadrive\". I dirigenti SEGA erano infatti convinti che solo un progetto scellerato e costoso come quello del 3DO Interactive Multiplayer potesse elaborare un vero 3D, mentre la sua macchina, in linea con l'Atari Jaguar, ne ricreava un semplice abbozzo. Perci\u00f2, essendo 3DO un hardware d'\u00e9lite, per i pochi che avrebbero potuto permetterselo, non fu ritenuto un vero concorrente, siccome il \"Gigadrive\" sarebbe stato venduto a un prezzo molto pi\u00f9 basso. \nTutto cambi\u00f2 alla fine del 1993, quando trapelarono le specifiche di PlayStation ed del basso prezzo di lancio, SEGA fu costretta a rivedere i piani. La necessit\u00e0 di competere con Sony, la spinse a riprogettare la console, tentando di fornirla di un'architettura 3D al livello della concorrenza. Fu cos\u00ec che vennero proposte due idee: una dalla filiale statunitense, che propose una nuova console a singolo processore in collaborazione con Silicon Graphics (che avevano gi\u00e0 lavorato con successo alla tecnologia grafica di \"Donkey Kong Country\" per SNES), l'altra dalla casa madre giapponese, basata su due processori paralleli in grado di ricreare, se correttamente sincronizzati, la potenza di calcolo della PlayStation. Venne scelta l'idea del doppio processore, tecnologia gi\u00e0 sperimentata con il Mega CD e soprattutto veloce da produrre, in modo da poter anticipare la PlayStation per il lancio sul mercato, e inizi\u00f2 cos\u00ec il progetto del Saturn. Si decise comunque di non buttare via due anni di lavori e il \"Gigadrive\" fu ripensato come add-on per il Mega Drive, in grado di donargli caratteristiche ibride fra un 16 bit e un 32 bit, senza per\u00f2 il lettore CD, non volendo ostacolare il Mega CD, con cui era interfacciabile. Tale hardware prese il nome di Sega 32X e si rivel\u00f2 un insuccesso per vari motivi: il prezzo elevato, i pochi giochi pubblicati e la contemporanea uscita delle console di nuova generazione in primis.\nIl nome Saturn deriva dal pianeta Saturno e si diceva che fosse nato in riferimento al fatto che il Saturn \u00e8 la sesta console della Sega, cos\u00ec come Saturno \u00e8 il sesto pianeta del sistema solare. Secondo Hideki Okamura, responsabile di prodotto del Saturn, era un nome in codice usato dagli sviluppatori dell'hardware, poi rimasto come nome ufficiale, accattivante in quanto richiama gli anelli del pianeta. Un altro progetto chiamato Jupiter (da Giove), una versione solo a cartucce del Saturn, venne abbandonato.\nPurtroppo l'idea del doppio processore fin\u00ec col creare molti problemi agli sviluppatori di terze parti, che si ritrovarono a dover gestire due processori contemporaneamente in un processo tanto complesso da spingere molti a utilizzarne uno solo, dimezzando ovviamente le prestazioni della macchina e riportandola allo stato di ibrido 2D-3D in cui si trovava nel 1992. I kit di sviluppo SEGA inoltre erano in assembly, un linguaggio molto pi\u00f9 arduo del C di Sony. Fu cos\u00ec che, al lancio nipponico, la console pot\u00e9 contare su di un parco titoli ristrettissimo, che vedeva in Virtua Fighter l'unica, reale attrattiva. Un'attrattiva che riusc\u00ec comunque a garantire vendite molto alte e a tenere il Saturn in testa alle classifiche per ben 6 mesi di fila, a discapito della PlayStation stessa, arrivata, come previsto, con una settimana di ritardo. Nel 1994 venne presentata ufficialmente, ma i problemi iniziarono con il lancio americano delle due macchine, con PlayStation in testa con un prezzo di 100$ inferiore alla concorrenza e soprattutto con 12 titoli di lancio contro i 3 del Saturn. \nIntanto, all'Electronic Entertainment Expo del 1995, Nintendo annunci\u00f2 lo sviluppo del Nintendo 64 (\"Ultra64\" all'epoca), anch'esso meno costoso del Saturn e, soprattutto, lanciato dall'allora incredibile Super Mario 64. Fu cos\u00ec che SEGA si ritrov\u00f2 costretta ad abbandonare tutte le altre console, compreso il recente Sega 32X ed il Mega Drive, che avrebbe potuto, se ribassato nel prezzo, fornire ancora guadagni come fu per lo SNES che fu supportato per tutto il 1996. Intanto l'arrivo di \"Super Mario 64\" e dei primi giochi 3D per la PlayStation misero pressione alla dirigenza SEGA, che dopo 3 anni dal lancio non aveva ancora sviluppato un gioco di Sonic, la mascotte che aveva portato il Mega Drive a ottimi livelli di vendite.\nFurono progettati nuovi giochi come \"Sonic X-treme\", mai per\u00f2 completato a causa di numerosissime problematiche interne che includevano ripetuti cambi di engine e un caso di polmonite nel team di sviluppo. Nemmeno Nights: Into Dreams e la raccolta Sonic Jam salvarono la situazione: i giochi per Saturn erano pochi, e molti generi erano scarsamente supportati, come il gioco di ruolo alla giapponese, che aveva visto un ritorno agli albori grazie a Final Fantasy VII per PlayStation. Il vero problema era che le case produttrici, potendo scegliere su quale console portare i propri giochi, preferirono spesso la concorrenza, essendo il Saturn s\u00ec potente ma anche il pi\u00f9 complesso. SDK semplificati vennero messi a disposizione solo nel 1996 e solo per le grandi aziende. Ci\u00f2 allontan\u00f2 definitivamente i piccoli sviluppatori, portando la softeca della macchina SEGA a contare pochi titoli rispetto alle rivali. Il 10 agosto 1998 la Sega interrompe ufficialmente la produzione della console, dopo che SEGA aveva perso quasi met\u00e0 della dirigenza e aveva ridotto la fetta di mercato nordamericano all'1%, per preparare l'uscita del Sega Dreamcast.\nCaratteristiche.\nIl Saturn rispetto alla PlayStation pu\u00f2 vantare un maggior numero di poligoni semplici generabili ed \u00e8 in grado di offrire una risoluzione grafica leggermente superiore, anche se la PlayStation, avendo una GPU ibrida dedicata alla gestione di effetti 3D (texture mapping, flat-gouraud shading, alpha blending), \u00e8 superiore nella resa finale di ambienti/strutture tridimensionali.\nTuttavia l'hardware della piattaforma era difficile da programmare e questo fece in modo che per la quasi totalit\u00e0 dei giochi la modesta superiorit\u00e0 in termini di poligoni e risoluzione rispetto alla PlayStation risultasse impercettibile o nulla, fatta eccezione per i giochi proprietari che, soprattutto con il perfezionamento del nuovo sistema operativo, riuscirono a sfruttare al meglio ogni aspetto della console.\nI programmatori del Saturn dovevano gestire due CPU e un terzo coprocessore, la parte grafica \u00e8 divisa in due unit\u00e0 (VDP1 e VDP2), una dedicata alla gestione della grafica tridimensionale e un'altra dedicata al perfezionamento della grafica 2D. Un'altra delle caratteristiche che distingueva il Saturn dalle altre console era quello di possedere un adattatore per il modem chiamato Sega NetLink per connettere la macchina al server di SegaNet, per\u00f2 l'hardware era da acquistare separatamente.\nController.\nIl controller che era fornito con la console \u00e8 un gamepad a croce direzionale, con sei tasti frontali e due dorsali.\nNel 1996 venne messo in commercio il Saturn 3D Pad, un pi\u00f9 grande controller di forma quasi circolare, dotato anche di una levetta analogica posta frontalmente sopra la croce direzionale e di grilletti analogici al posto dei pulsanti dorsali. Venne concepito per ottimizzare alcuni dei giochi di maggior successo; tra i titoli che beneficiarono di pi\u00f9 del supporto al 3D Pad ci sono \"\", \"Sega Touring Car Championship\", \"Sonic 3D\", \"Quake\" e \"Doom\". Nonostante fosse piuttosto innovativo, il successo del 3D Pad non raggiunse le aspettative, probabilmente per l'alto costo di lancio e l'eccessivo ingombro. Un concetto simile venne per\u00f2 ripreso con maggior successo con il controller del Dreamcast.\nDal 1994 venne prodotto il joystick Virtua Stick, con leva a pomello stile videogioco arcade e 8 pulsanti frontali, dal 1996 uscito anche in una versione ancora pi\u00f9 simile ai classici comandi di un arcade. Nel 1995 \u00e8 uscito il joystick con leva analogica \"Mission\", pi\u00f9 grande e dotata anche di pulsanti integrati, e spostabile sul lato sinistro o sul lato destro della base rispetto alla pulsantiera. Altre varianti del joystick sono il doppio controllo arcade Virtua Stick Pro (1996), che ricorda la pulsantiera di un cabinato per due giocatori, e la doppia leva Twin Stick (1996).\nAltre periferiche includono il volante Arcade Racer (1995) e la pistola ottica Virtua Gun (1995).\nIl multitap permette di collegare fino a sei controller per ogni porta.\nVideogiochi.\nIn totale uscirono pi\u00f9 di 1000 giochi per Saturn, sebbene buona parte pubblicati ufficialmente solo sul mercato giapponese.\nSecondo una retrospettiva di \"The Games Machine\" il Saturn divenne il sistema pi\u00f9 apprezzato per quanto riguarda i picchiaduro bidimensionali, un genere allora nel suo periodo d'oro. In una selezione di dieci giochi rappresentativi della console, la rivista descrive \"Radiant Silvergun\", \"Panzer Dragoon Saga\", \"Sega Rally Championship\", \"Guardian Heroes\", \"Princess Crown\", \"X-Men vs. Street Fighter\", \"Fighters Megamix\", \"The King of Fighters '97\", \"Burning Rangers\", \"Dungeons &amp; Dragons Collection\" (raccolta di \"Tower of Doom\" e \"Shadow over Mystara\").\nSecondo la rivista \"Retro Gamer\" il software per Saturn diede il meglio di s\u00e9 nelle conversioni di arcade, cosa poco sorprendente viste le radici arcade della Sega e dei suoi principali sviluppatori terzi, come Capcom e SNK. I giochi convertiti esclusivamente per Saturn furono pochi, ma quelli non esclusivi spesso erano di qualit\u00e0 nettamente superiore rispetto alle altre conversioni domestiche. Ad esempio colpirono molto i cosiddetti \"grandi tre\" (\"Big Three\") videogiochi di fine 1995, \"Virtua Cop\", \"Virtua Fighter 2\" e \"Sega Rally Championship\", che probabilmente erano perfino meglio dei rispettivi originali arcade. Secondo una selezione generale fatta dalla rivista, i dieci pi\u00f9 grandi giochi per Saturn sono \"Nights into Dreams...\", \"Saturn Bomberman\", \"Guardian Heroes\", \"Shining Force III\", \"\", \"Radiant Silvergun\", \"Street Fighter Alpha 3\", e i \"grandi tre\" sopra citati. In una selezione successiva, basata sul sondaggio dei lettori, insieme a diversi dei precedenti vennero nominati anche \"Baku Baku Animal\", \"Street Fighter Alpha 2\", \"Daytona USA\", \"Virtua Cop 2\", \"Exhumed\", \"Athlete Kings\", \"Galactic Attack\", \"Mass Destruction\", \"Duke Nukem 3D\", \"Die Hard Arcade\", \"Soukyugurentai\", \"Sonic R\", \"Panzer Dragoon\"."}
{"id": "270397", "revid": "2014155", "url": "https://it.wikipedia.org/wiki?curid=270397", "title": "Margherita di Borgogna", "text": "Origine.\nSeconda figlia dell'erede della contea di Borgogna, Eudes di Borgogna e della contessa di Nevers, Auxerre e di Tonnerre, Mahaut di Borbone-Dampierre, figlia del signore di Borbone, Arcimbaldo IX, e di Iolanda di Ch\u00e2tillon-Nevers.\nBiografia.\nAlla morte della madre, nel 1262, Margherita eredit\u00f2 il titolo di Contessa di Tonnerre, che tenne fino alla morte. Il 18 novembre 1268 and\u00f2 in sposa, come seconda moglie, a Carlo I d'Angi\u00f2, re di Sicilia e conte d'Angi\u00f2, del Maine e di Provenza. Dal matrimonio nacque un'unica figlia, Margherita, che mor\u00ec in tenera et\u00e0. Nel 1277, Carlo compr\u00f2 da Maria di Antiochia il titolo di re di Gerusalemme divenendone cos\u00ec il titolare, mentre Margherita divenne regina titolare consorte del regno crociato ormai decaduto.\nCon lo scoppio della Guerra del Vespro, il 30 marzo 1282, a Palermo, i francesi furono scacciati da tutta l'isola e Carlo d'Angi\u00f2 perse la corona di Sicilia, che fu offerta a Pietro III d'Aragona, marito di Costanza, la figlia di Manfredi, mentre Carlo riusc\u00ec a difendere la parte continentale del regno, che avrebbe preso il nome di Regno di Napoli. Margherita segu\u00ec le sorti del marito e dal 1282 divenne regina consorte di Napoli.\nAlla morte di re Carlo, nel 1285, Margherita fece ritorno nel suo feudo di Tonnerre, prendendo dimora in quel castello insieme a Margherita di Brienne, vedova di Boemondo VII d'Antiochia (1275\u20131287), e a Caterina I di Courtenay, Imperatrice titolare di Costantinopoli, figlia di Beatrice d'Angi\u00f2 (1252-1275) e di Filippo I di Courtenay (1243-1283).\nA Tonnerre le tre donne si dedicarono a una vita di carit\u00e0 e di preghiera. Margherita fond\u00f2 l\u00ec l\"'Hospice des Fontenilles\" e si occup\u00f2 di reperire fondi per il suo mantenimento.\nMargherita di Borgogna mor\u00ec nel 1308, lasciando tutti i suoi averi alla nipote Giovanna II di Ch\u00e2lon-Auxerre. Fu sepolta all'interno dell\"'Hospice\".\nFigli.\nMargherita e Carlo ebbero un'unica figlia:"}
{"id": "270399", "revid": "2025449", "url": "https://it.wikipedia.org/wiki?curid=270399", "title": "Acilia", "text": "Acilia \u00e8 una frazione di Roma Capitale, gi\u00e0 borgata ufficiale, situata nelle zone Z. XXXII Acilia Nord e Z. XXXIII Acilia Sud, nel territorio del Municipio Roma X (ex Municipio Roma XIII).\nGeografia fisica.\nSorge al km 18-19 della via del Mare tra il quartiere dell'Eur ed Ostia, divisa in Acilia Nord, estesa tra il fiume Tevere e la via Ostiense ed Acilia Sud, da questa via fino a verso la via Cristoforo Colombo, esternamente al Grande Raccordo Anulare, confinando con Casal Palocco.\nStoria.\nIl territorio di Acilia fu abitato gi\u00e0 in et\u00e0 preistorica, come reperti trovati confermano.\nIl primo nucleo urbano di cui si hanno notizie \u00e8 quello della latina Ficana, sito abitato sin dalla fine del II millennio a.C. Ficana fu eretta in cima al \"Monte Cugno\", intorno alle cui pendici il Tevere compiva un giro, permettendo ai ficani una posizione dominante per il controllo dei traffici sul fiume; per questo scopo i ficani eressero qui la loro citt\u00e0. Roma per espandersi verso il mare dovette abbattere Ficana, distrutta, secondo la tradizione, da Anco Marzio.\nAcilia prende il nome dall'antica famiglia aristocratica romana degli Acilii Glabrones, che ebbero in zona una sontuosa villa oramai scomparsa; gli Acilii utilizzarono il territorio come possedimento agricolo. Recenti ritrovamenti archeologici, al lato dell'antica via Ostiense, hanno riportato alla luce uno scalo di epoca romana utilizzato come luogo di mercato. La via Ostiense collegava Roma ai porti di Ostia e di Porto e con la via Portuense aveva intenso traffico di merci e passeggeri verso l'Urbe o viceversa, verso i porti d'imbarco. Molti personaggi di fama storica passarono per Acilia di allora, tra cui Cleopatra VII, Nerone, Gaio Giulio Cesare, Augusto, Paolo di Tarso durante uno dei suoi viaggi; del suo passaggio rimane la zona di Acilia chiamata ancora Monti di San Paolo. Nel 1950 durante lavori agricoli, fu trovato un pregevole sarcofago romano denominato poi Sarcofago di Acilia.\nNel medioevo, caduta la potenza romana, il traffico sulla via Ostiense rimase abbastanza intenso per via delle saline di Ostia la cui produzione di sale restava forse l'unica fonte di benessere della zona, diventata un ammasso di rovine e paludi. Il sale era pagato letteralmente a peso d'oro e i briganti e \"fattacci\" sulla via di Ostia erano all'ordine del giorno. Ad Acilia ci sono antiche cronache in merito e la presenza dei briganti \u00e8 ricordata dalle zone chiamate ancora \"Ponte ladrone\" e \"Malafede\".\nNel 1913 la zona di Acilia viene approvata, con un Consiglio Comunale dell'epoca, come localit\u00e0 rurale nel piano per la prevista colonizzazione dell'Agro Romano. Nel 1916, in piena prima guerra mondiale, Acilia \u00e8 requisita dall'Autorit\u00e0 Militare per l'accantonamento delle scorte militari e l'apertura di un campo di concentramento per soldati austriaci prigionieri, impiegati alla costruzione della linea ferroviaria Roma-Ostia.\nUna prima stazione antimalarica nacque ai primi decenni del XX secolo a seguito dell'intensa opera di bonifica dei vasti stagni di Ostia, nella piana alluvionale del Tevere. che port\u00f2 nel 1919 alla creazione del cosiddetto Borgo Acilio da parte dei progetti di \"Roma Marittima\" del grande ingegnere Paolo Orlando per la sistemazione e la bonificazione dell'Agro romano. Fino ad allora la zona si era chiamata \"Monti di San Paolo\".\nIl 28 ottobre 1928 fu aperta la seconda autostrada al mondo, dopo la Milano-Laghi, la Roma-Ostia o pi\u00f9 conosciuta come \"Via del Mare\". Questa autostrada partiva dal \"Teatro di Marcello\" a Roma e univa simbolicamente il Campidoglio con il Mar Tirreno. Questa autostrada attraversa e divide in due Acilia come del resto fa la ferrovia Roma-Ostia di costruzione precedente, che insieme alla via Ostiense le scorrono parallele.\nIl progetto dell'attuale Acilia fu redatto nel 1939 e terminato dopo 8 mesi con una prima realizzazione nel 1940 a poche settimane dall'ingresso dell'Italia nella seconda guerra mondiale. Il governo fascista, su interessamento della principessa Iolanda Margherita di Savoia, decise di dare un alloggio alle famiglie numerose e pi\u00f9 indigenti di Roma. Erano stati compiuti i famosi sventramenti nel centro della citt\u00e0 per cui molte famiglie furono collocate nelle borgate ufficiali volute dal regime, ma non fu questo il caso di Acilia, in quanto quest'ultima sorse anni dopo tali sventramenti.\nFurono lottizzati i terreni intorno alla via del Mare, all'altezza di Borgo Acilio, in frazioni di circa 1000 metri quadri ciascuna e attraverso uno schema di vie a reticolo ortogonale, furono collegate tra loro.\nPer le case fu eseguito il progetto che prevedeva l'uso preponderante di un materiale di costruzione assai economico, il \"Populit\", un materiale costituito da una specie di grossa paglia in fibra di legno pressata e compattata con una velatura di cemento, ideato durante la precedente Autarchia dall'ingegnere svizzero Dario Pater, amico personale di Mussolini.\nLe \"Casette Pater\", che ne vennero fuori erano casette bifamiliari su un unico piano, realizzate con pannelli rettangolari di \"Populit\", la fibra di legno pressata e cementata, formanti i muri perimetrali; il solaio costruito con intravature complesse sostenenti un tetto di tegole a spiovente, tutte uguali e tutte dotate di oltre 1.000 m\u00b2 di terreno di pertinenza, per lo pi\u00f9 usato ad orto/giardino. Erano prive in origine, di portico, terrazzi, box, soffitte e cantine (non hanno nemmeno le fondamenta).\nErano a pigione bassa di circa 90 lire al mese. Il contratto d'affitto non prevedeva il passaggio in propriet\u00e0; se le autorit\u00e0 riscontravano da parte del locatario un diverso uso e destinazione del terreno o della casa, che non fosse l'uso personale abitativo o per grave inosservanza delle varie clausole sulla buona tenuta dell'abitazione, il contratto veniva rescisso. Queste casette \"rapide\", antesignane dei moderni prefabbricati, dovevano durare qualche anno, ma molte esistono ancora oggi.\nPer l'inaugurazione di Acilia, con le prime 150 delle 286 casette Pater ancora da costruire, Il 21 aprile 1940 venne Benito Mussolini in persona accompagnato tra gli altri, dal segretario del partito di allora Ettore Muti. Mussolini visit\u00f2 le prime casette Pater vicino alla via del Mare e nella piazzetta dov'era la \"Chiesa della Sacra Famiglia\" oggi scomparsa, incontr\u00f2 la popolazione di Acilia.\nPer anni molti abitanti di Acilia, scoprendo le caratteristiche delle economiche pareti di fibra di legno stuccata (se si batteva con un martello un chiodo su una parete, questo spariva nel muro), credettero a una truffa che il \"Duce\" non conosceva perch\u00e9 \"a lui avevano fatto vedere quelle costruite con i mattoni\".\nLe casette erano divise ciascuna in due appartamenti, formati da salone angolo cottura, un piccolo bagno, dotato solo di un vaso WC e piccolo lavandino e due camere, una grande e una piccola; anche il terreno veniva diviso a met\u00e0 per la cura degli orti che numerosissimi crebbero in seguito; l'acqua era a forfait, un grande cassone posto in alto in ciascun bagno raccoglieva continuamente acqua erogata razionata da una chiavetta bollata non regolabile; per irrigare l'orto si scavarono pozzi azionati da pompe idrauliche a mano.Le casette dovevano essere abitate da due famiglie diverse, ma, visto il grande numero di componenti di ciascuna delle \"numerose\", il governo fascista decise di dare una casa a famiglia. Paradossalmente ogni famiglia, pur sotto lo stesso tetto, viveva in due appartamenti separati, con due ingressi principali, due cucine, due saloni ma ben 4 camere e due bagni e un terreno di 1000 m\u00b2.\nI traslochi della mobilia e delle masserizie degli assegnatari furono effettuati gratuitamente su autocarri del Governatorato di Roma, che si occup\u00f2 persino della fornitura delle lampadine elettriche. I primi abitatori di Acilia sembravano pi\u00f9 coloni che inquilini. La zona scelta per l'insediamento era umida, fredda, sabbiosa e desolata, non certo adatta alla salute di chi ci viveva; ma forse una casa con bagno molte famiglie ancora non l'avevano mai avuta.\nIl \"centro commerciale\" di allora, era la zona dei Monti di San Paolo, dov'era l'osteria, la chiesa della Sacra Famiglia, completa di campanile anch'essa in fibra di legno pressata, un porticato con un bar e qualche negozietto di alimentari e merce varia, il tutto intorno ad una piazzetta, piazzetta che nel dopoguerra fu intitolata a Lido Duranti, martire aciliano delle Fosse Ardeatine.\nLa zona al di l\u00e0 della ferrovia era collegata da un tornante per i pedoni e le macchine, il \"Ponte di Acilia\" che scavalcava la Via del Mare con un lungo arco decorato con tondi di fasci littori; da qui si scendeva per arrivare alla stazione di Acilia oppure pi\u00f9 avanti si attraversava il ponte sulla ferrovia e si era ad \"Acilia vecchia\" quella del Borgo Acilio, formata dalla Casa del Fascio, le scuole elementari inaugurate il 27 ottobre 1929, il presidio medico, qualche casa e pi\u00f9 avanti dalla chiesa di san Leonardo da Porto Maurizio, inaugurata il 7 novembre del 1936.\nPomposamente, com'era nello stile della propaganda fascista, Acilia fu inserita nella collana \"Le citt\u00e0 di Mussolini\" con un piccolo libro, illustrato con diverse fotografie. In queste foto si mostrava la famiglia-tipo di Acilia mentre coltivava l'orto, desinava e passeggiava sui nuovi viali della borgata; per quelle foto ai giornalisti, la famiglia aveva indossato gli abiti pi\u00f9 decorosi che possedeva: si vedeva signore a pranzo con il vestito da sera di festa, uomini che coltivavano l'orto con il vestito del matrimonio e ragazzi che giocavano con il vestito della Prima Comunione. I giornalisti scrissero che quello che stupiva di Acilia era l'estrema povert\u00e0 dei suoi abitanti.\nIn tempo di guerra per ragioni militari gli abitanti dovettero esodare e le casette aciliane furono occupate da diversi sfollati. Fu nel dopoguerra dopo lotte legali che molti poterono rientrare nelle loro case.\nSempre nel dopoguerra vi fu l'insediamento dei profughi giuliano-dalmati provenienti dall'Istria, ceduta per i trattati di guerra alla Jugoslavia. Fu eretto per loro un altro centro abitativo chiamato \"Villaggio giuliano\" nel territorio di Acilia vicino alla ferrovia; con il tempo questa zona divenne malfamata.\nOggi Acilia ospita un'edilizia sia popolare sia residenziale, un polo industriale e due stazioni della Linea Roma-Lido: Acilia e Casal Bernocchi-Centro Giano.\nAcilia ospita una ricca biblioteca del sistema bibliotecario del Comune di Roma, dedicata allo scrittore e giornalista Sandro Onofri.\nCon un totale di 60.656 abitanti Acilia \u00e8 la terza frazione pi\u00f9 popolata d'Italia, dopo Mestre (Venezia) e Ostia (Roma).\nGeografia antropica.\nSuddivisioni storiche.\nFanno parte di Acilia gli agglomerati di Monti di San Paolo (zona \"O\" 29), Case Basse e Acilia Nuova.\nSport.\nAltri sport.\nSono presenti alcune squadre di pallavolo, la Roma Mare Rugby e il Cali Roma Baseball 1972\nImpianti sportivi.\nLo stadio Kristall di Acilia \u00e8 il pi\u00f9 grande impianto sportivo del quartiere.\nVi disputa le partite interne la Roma Mare Rugby militante in serie C. Fino a pochi anni fa era la casa della Pro Calcio Acilia Sono presenti due tribune, quella sul lato ovest \u00e8 provvista di copertura, e nella parte centrale si trovano anche i box per le riprese televisive e l'area per i giornalisti La tribuna sul lato est \u00e8 pi\u00f9 bassa e non presenta copertura.\nLa capienza totale \u00e8 di 2.264 posti.\n\u00c8 inoltre presente un campo regolamentare di Baseball, dove milita la societ\u00e0 Cali Roma Baseball 1972."}
{"id": "270403", "revid": "125650752", "url": "https://it.wikipedia.org/wiki?curid=270403", "title": "Accompagnamento", "text": "L'accompagnamento \u00e8 un disegno musicale, spesso basato su accordi, che funge da sostegno armonico e ritmico della melodia. Pu\u00f2 spaziare dai semplici canti folcloristici con accordi di chitarra fino ai pi\u00f9 elaborati accompagnamenti orchestrali di un'aria d'opera.\nMolti brani musicali raggiungono il loro effetto grazie all'accompagnamento: il primo tema del movimento lento della settima sinfonia di Beethoven consiste per esempio in gran parte nella ripetizione della nota \"Mi\" che ottiene il suo senso grazie agli accordi d'accompagnamento.\nEsistono due tipi di musica senza accompagnamento: la musica monofonica e la polifonia di voci equivalenti, come la si trova nei mottetti del Rinascimento.\nAccompagnamento semplice da canzone.\nSia con la chitarra all'aperto, col pianoforte sotto l'albero di natale o con la tastiera del coro scolastico: dove si canta, un accompagnamento \u00e8 sempre il benvenuto; ma quando non ci sono spartiti o simboli degli accordi ci\u00f2 non \u00e8 facile ed \u00e8 consigliabile un po' di conoscenza di teoria musicale.\nLa maggior parte delle canzoni folcloristiche e per bambini, ma anche molte canzoni della musica leggera, si possono accompagnare con i tre accordi basilari di tonica, dominante e sottodominante.\nLe tastiere digitali che offrono accompagnamenti automatici in base agli accordi suonati dal musicista si chiamano arranger.\nL'accompagnamento nel corso della storia della musica.\nPrima del 1600.\nLe prime forme d'accompagnamento erano probabilmente movimenti a percussione nel ritmo delle melodie cantate, che inizialmente erano battuti sul proprio corpo e pi\u00f9 avanti su strumenti a percussione. L'estensione musicale si \u00e8 manifestato quindi soltanto nel senso ritmico, fatto mantenuto anche quando si sono sviluppati strumenti melodici pi\u00f9 evoluti. Nella musica antica e di altre culture (per esempio fino ad oggi nell'opera cinese) l'accompagnamento strumentale d'una canzone consisteva praticamente nel suonare la stessa melodia pi\u00f9 o meno ornamentata.\nIl termine accompagnamento nel senso odierno poteva quindi nascere solo grazie allo sviluppo della polifonia. Anche delle forme che la anticipavano come l'antifona, responsorio, canone non distinguevano ancora tra canto ed accompagnamento. Solo con la creazione dell'organum, in modo particolare della versione provenzale, nel quale il controcanto \u00e8 enfatizzato da ornamenti melismatici si pu\u00f2 parlare dell'emancipazione del canto principale e della sottomissione delle altre melodie all'accompagnamento.\nMa anche la musica del Rinascimento con la sua polifonia rigida non possiede univocamente un canto principale ed un accompagnamento. Pi\u00f9 tardi con l'entrata nella musica barocca questa distinzione \u00e8 possibile.\nBasso continuo.\nNella musica barocca si usava soprattutto il \"basso continuo\" per accompagnare strumenti solistici nelle sonata o aria. Il basso continuo aveva per\u00f2 anche nell'orchestra il suo posto fisso e serviva come base dell'armonia che naturalmente era supportata anche da altri strumenti. Nel tipico concerto barocco di tipo italiano (Vivaldi) i passaggi dello strumento solista sono accompagnati soltanto dal basso continuo mentre gli intermezzi (ritornelli) erano suonati da tutta l'orchestra (senza solisti).\nNella musica dei maestri barocchi si trovano varie forme e tecniche per l'accompagnamento del canto principale in parte anche senza il basso continuo come per esempio nella \"Sonata per 4 violini senza b.c.\" di Telemann. Per Johann Sebastian Bach ci sono due forme tipiche:\nDa un lato usa spesso Ostinati dei motivi musicali semplici sui quali si sviluppano lunghe melodie come nei movimenti centrali dei concerti per violino e del qui rappresentato \"Concerto Italiano\".\nDall'altro lato ci sono strutture polifoniche raffinate dove accompagnamento e canto attraversano diverse melodie principali sostituendosi. Questo si trova spesso in arie con strumenti solistici obbligati nelle cantate e passioni. La rappresentazione mostra un ritaglio del \"Magnificat\" dove soprano e Oboe d'amore si dividono il canto principale.\nAccompagnamento obbligato.\nNella seconda met\u00e0 del Settecento l'importanza del \"Basso continuo\" diminuiva ed i compositori iniziavano a strumentare ed annotare precisamente l'accompagnamento delle loro opere. Questo \"Accompagnamento obbligato\" era indirizzato contro la libert\u00e0 della strumentazione del basso continuo e contro la libert\u00e0 nell'esecuzione e negli ornamenti dell'accompagnamento. Nel periodo classico non c'era pi\u00f9 spazio per improvvisazioni permesse o meglio richieste come nel barocco, che sono stati indispensabili per lo sviluppo dell'opera lirica o del \"Lied\".\nSpesso l'accompagnamento obbligato era stato migliorato a partire dalla tecnica barocca, ma qualche volta i maestri usavano regole semplici d'accompagnamento. Un esempio tipico sono gli accompagnamento in 4/4 negli archi che si trovano in molti concerti ed arie di Mozart: in battere sull'uno e tre i violoncelli e contrabbassi suonano la nota base mentre le crome successive erano suonate ad accordi dai violini e le viole. \nIl basso albertino (dal nome di Domenico Alberti, che ne fece largo uso) nasce come uno dei presupposti della forma-sonata, nel periodo dell'et\u00e0 galante. Nato per accompagnamenti clavicembalistici, \u00e8 caratterizzato dall'arpeggio del basso della mano sinistra e non dall'impronta dell'accordo, alleggerendo la forma armonica a beneficio della parte tematica.\nLied ed opera lirica.\nGi\u00e0 nelle prime opere liriche di Claudio Monteverdi si mostra che il contenuto emozionale d'una melodia ed il suo contenuto testuale pu\u00f2 essere amplificato da un accompagnamento adatto. Con passaggi cromatici, accordi a fanfare o dei tremoli l'opera lirica del barocco esprime tristezza, trionfo o paura.\nMozart nelle sue opere liriche fa un passo avanti e svela anche i pensieri ed emozioni non detti dei suoi caratteri con sottili accompagnamenti: nella sua opera tragicomica \"Cos\u00ec fan tutte\" esiste a fianco al livello superficiale del testo anche un mondo di emozioni espresse dall'accompagnamento, che non sempre coincide con le affermazioni cantate delle persone. Nella scena della morte di Don Giovanni, nell'opera \"omonima\", se di fronte alla presenza della statua del Commendatore ostenta sicurezza, \u00e8 l'accompagnamento in sincope dei violini a rivelarci la sua agitazione.\nNel \"Lied\" l'\"accompagnamento psicologico\u201c, gi\u00e0 accennato da Haydn e Mozart, \u00e8 stato perfezionato da Schubert che riesce a portare l'ascoltatore nell'umore della poesia musicata con poche battute d'introduzione del pianoforte (\"Der Lindenbaum\") oppure a sciogliere tensioni create dal testo con un postludio (\"Fr\u00fchlingstraum\"). Schumann, Brahms e Wolf hanno proseguito questa tradizione.\nNell'opera italiana il canto \u00e8 tradizionalmente accompagnato con la massima semplicit\u00e0, da accordi ribattuti o, nei momenti pi\u00f9 lirici, da arpeggi larghi di sestine, terzine o quartine, quasi a mo' di chitarra. Esso diviene allora, specie con Vincenzo Bellini e Gaetano Donizetti, il supporto metrico, il respiro musicale di fondo su cui il canto si distende e si dipana in tutta la sua limpidezza.\nCon lo sviluppo del Leitmotiv come elemento principale per la creazione del tessuto orchestrale nell'opera lirica compositori come Richard Wagner e Richard Strauss hanno avuto a disposizione uno strumento potente con cui non solo i personaggi sul palco esprimono le loro motivazioni ma anche personaggi assenti possono essere richiamati: Quando per esempio alla fine de \"Il Cavaliere della Rosa\" la \"Marescialla\" parla degli uomini, in generale, l'ascoltatore percepisce che intende specialmente \"Octavian\" perch\u00e9 risuona il suo Leitmotiv. A questo punto tuttavia la trama orchestrale guida il discorso musicale e il percorso melodico assai pi\u00f9 della linea vocale, cosicch\u00e9 \u00e8 difficile parlare ancora di accompagnamento in senso stretto.\nBalli e musica leggera.\nI ballerini del barocco distinguevano le singole forme di ballo dal tempo, dai ritmi tipici nella melodia o semplicemente dalla sequenza nella suite. Anche il minuetto del periodo classico ha come caratteristica il ritmo a 3/4, il tempo adagio e la forma A-B-A, ma non ha l'accompagnamento tipico.\nSolo nel valzer viennese l'accompagnamento caratteristico con la nota bassa all'inizio della battuta seguita da due gruppetti di chiusura di strumenti pi\u00f9 alti diventa l'elemento formante del suono. Questa struttura letteralmente \"um-pa-pa\" \u00e8 presente anche in alcune danze popolari ma ora diventa la caratteristica primaria di riconoscimento del ballo. \nCome il valzer anche la polka si riconosce facilmente dal accompagnamento dove si alternano note basse con alti gruppetti di chiusura al ritmo di crome. Lo stesso vale per la maggior parte delle altre danze del XIX secolo.\nAnche gli stili della musica leggera del XX secolo si possono distinguere in prima linea dal loro accompagnamento: ritmi tipici, armonie caratteristiche e gli strumenti permettono all'ascoltatore di associare anche un pezzo sconosciuto ad un genere. La musica Rock'n'Roll per esempio si riconosce dall'accordo in settima arpeggiato dal contrabbasso pizzicato e dallo swing negli altri strumenti: \nAltri esempi sono i brevi colpi di chitarra \"stoppati\" del Reggae o i passaggi virtuosi del basso elettrico nel Funk. Nel Rap in cui cantilena parlata melodia ed armonia hanno un ruolo inferiore l'accompagnamento tipico \u00e8 una figura puramente ritmica: \nNel Jazz l'accompagnamento normalmente \u00e8 suonato dal gruppo ritmico che pu\u00f2 consistere in batteria, contrabbasso, pianoforte od altri strumenti. Ma anche qui spesso singoli musicisti si staccano temporaneamente dal gruppo in modo solistico. Pi\u00f9 raramente e principalmente in arrangiamenti di Big Band anche ad altri strumenti Jazz \u00e8 affidato l'accompagnamento.\nAccompagnatori e solisti.\nAttraverso le varie fasi della storia della musica si nota un certo distacco tra i musicisti degli strumenti di melodia ed i loro accompagnatori. Gli ultimi non sono mai esposti come i solisti anche se la loro funzione \u00e8 indispensabile, e spesso i virtuosi solisti sorridono alle spalle degli accompagnatori. Musicisti di musica classica amano le barzellette sui violisti o sui contrabbassisti; nel Jazz si fanno dispetti ai chitarristi.\nMolti musicisti e teorici hanno pensato a come dovrebbe essere un bravo accompagnatore. Johann Joachim Quantz nel \"Saggio sul metodo per imparare a suonare il flauto traverso\" dedic\u00f2 un intero capitolo ai \"doveri di tutti gli strumentisti accompagnatori\", dove tra l'altro scrisse:\nNel \"Metodo per imparare a suonare il violino\", Leopold Mozart descrive le qualit\u00e0 che un accompagnatore deve avere:\nOggi la responsabilit\u00e0 dell'esecuzione \u00e8 affidata piuttosto al direttore che ai singoli musicisti e si pu\u00f2 osservare che certi maestri accompagnano volentieri dei solisti mentre altri preferiscono suonare solo con l'orchestra.\nImpegnativo \u00e8 anche il compito dell'accompagnatore di Lied, che da un lato deve saper risolvere la scrittura pianistica elaborata di Schubert o Wolf ma dall'altro lato deve sempre saper ascoltare il cantante, limitarsi nel volume e seguire tempi adatti al canto. Maestri di questo genere sono stati per esempio Gerald Moore e Erik Werba."}
{"id": "270404", "revid": "125363882", "url": "https://it.wikipedia.org/wiki?curid=270404", "title": "The Animals", "text": "Gli Animals sono stati una rock band britannica degli anni sessanta originaria di Newcastle.\nStoria.\nThe Animals (1962-1966).\nFormatosi a Newcastle-upon-Tyne verso la fine del 1962 dal nascente sodalizio di Eric Burdon con gli Alan Price Rhythm and Blues Combo, il gruppo inizi\u00f2 ad esibirsi nei locali del circondario; a seguito del discreto successo ottenuto e grazie ai buoni uffici di Giorgio Gomelsky, manager degli Yardbirds, nel 1964 la formazione si trasfer\u00ec a Londra, giusto in tempo per essere inserita nel novero della nascente corrente di gruppi passata alla storia come British invasion. Dopo le prime esibizioni, che vedevano in repertorio diversi brani del repertorio R&amp;B e blues classico nonch\u00e9 di artisti come Jimmy Reed e John Lee Hooker, il gruppo riusc\u00ec a pubblicare il suo primo singolo, una versione rock di \"Baby, Let Me Follow You Down\" reintitolata per l'occasione \"Baby Let Me Take You Home\".\nNel giugno del 1964 gli Animals pubblicano la loro prima hit, intitolata \"House of the Rising Sun\" e caratterizzata da arrangiamenti in cui spicca l'organo Vox Continental suonato da Alan Price. Il brano, un pezzo folk tradizionale (la prima versione registrata esistente \u00e8 quella di Alger \"Texas\" Alexander e risale al 1928), \u00e8 stato oggetto di numerose controversie per quanto riguarda il suo riarrangiamento nella versione odierna: ci\u00f2 \u00e8 dovuto al fatto che in quello stesso periodo diversi artisti come Bob Dylan ed il chitarrista blues Josh White avevano nel proprio repertorio questo pezzo.\nDurante i loro primi anni, sotto la direzione del produttore Mickie Most, The Animals ricorsero di frequente alla pubblicazione su 45 giri di \"cover\" di canzoni pop, come \"Bring It On Home to Me\" di Sam Cooke e \"Don't Let Me Be Misunderstood\" di Nina Simone. Discorso differente invece per gli LP, caratterizzati da sonorit\u00e0 molto pi\u00f9 vicine al blues ed al R&amp;B: esempi ne sono brani come \"Boom Boom\" di John Lee Hooker e \"I Believe to My Soul\" di Ray Charles. Fu proprio in quel periodo che si defin\u00ec il sound caratteristico del gruppo incentrato sulla voce potente e profonda di Burdon e su un uso delle tastiera pi\u00f9 esteso rispetto a quello delle chitarre.\nDal maggio del 1965 il gruppo inizi\u00f2 a disgregarsi: Price abbandon\u00f2 a causa di motivi musicali, vista la sua intenzione di dedicarsi alla carriera solista, nonch\u00e9 personali (si dice che avesse paura degli aerei). Alan Price fu sostituito da Dave Rowberry prima della registrazione dei brani \"We've Got to Get Out of This Place\" and \"It's My Life\". Nel febbraio del 1966 Steel abbandon\u00f2 il gruppo e venne sostituito da Barry Jenkins; in quello stesso periodo vide la luce l'ultima hit del gruppo, una cover della canzone \"Don't Bring Me Down\" di Goffin-King. Il colpo di grazia giunse solo alcuni mesi dopo, quando la band decise di sciogliersi a causa di problemi finanziari dovuti alla cattiva gestione del manager Mike Jeffery.\nEric Burdon and the New Animals (1966-1969) e altre formazioni con Eric Burdon.\nNell'ottobre del 1966 Eric Burdon rifond\u00f2 assieme a Jenkins il gruppo, sotto il nome di Eric Burdon and the New Animals. Fecero parte della nuova formazione John Weider (chitarra, violino, basso), Vic Briggs (chitarra, pianoforte) e Danny McCulloch (basso). Il genere musicale del gruppo (che diverr\u00e0 esponente della Love Generation) vir\u00f2 dal blues alla psichedelia. Tra le hit del gruppo vi furono \"San Franciscan Nights\", \"Monterey\" (un omaggio al Monterey Pop Festival del 1967), e la canzone pacifista \"Sky Pilot\". In seguito si verificarono ulteriori variazioni nella formazione: nell'aprile del 1968 il tastierista Zoot Money (George Bruno) sostitu\u00ec Briggs, mentre tre mesi dopo Andy Summers, futuro chitarrista dei Police, prese il posto di McCulloch.\nNel 1969 The Animals si sciolsero definitivamente ed Eric Burdon si un\u00ec al gruppo californiano dei War.\nLa formazione originale del gruppo si riun\u00ec brevemente nel 1977 per registrare \"Before We Were So Rudely Interrupted\" e nel 1983 per un ulteriore LP intitolato \"The Ark\", generalmente ritenuto meno pregevole del precedente. L'uscita del disco venne seguita da un tour che vide impegnati diversi musicisti di supporto, tra cui anche Zoot Money. Chandler mor\u00ec nel 1996.\nPer alcuni anni Eric Burdon ha inciso dischi da solista - pur col supporto della Eric Burdon Band, da lui stesso fondata - e nel 1990 la canzone \"No Man's Land\" con Anne Haigis e Tony Carey (nell'ambito del progetto \"Tony Carey and Friends\"). Solo dal 2000 Burdon ha intrapreso nuovamente un tour assieme ad alcuni musicisti, sotto il nome di Eric Burdon and the Animals. Durante gli anni novanta e 2000 Valentine, Steel, e Rowberry (morto poi nel 2003) si sono ritrovati per una serie di tour sotto le insegne di \"(Hilton Valentine's) The Animals\"; lo stesso hanno fatto Valentine e Steel con il nome di Animals II.\nThe Animals sono stati introdotti nella Rock and Roll Hall of Fame nel 1994.\nStile musicale.\nInterpreti principali del rhythm and blues dell'Inghilterra settentrionale e protagonisti della scena del British blues, The Animals vengono considerati i precursori del blues dei neri filtrato attraverso la sensibilit\u00e0 di musicisti bianchi, e sono ritenuti fra i nomi di punta della prima ondata del fenomeno che \u00e8 indicato con il termine di British invasion. I loro esordi furono contraddistinti dall\u2019esecuzione di pezzi skiffle, jazz, soul, e rhythm and blues; nel singolo di debutto, \"Baby Let Me Take You Home\", \u00e8 presente un mix di rhythm &amp; blues, beat e folk, e nel successo \"The House of the Rising Sun\" il rock venne adattato al folk anzich\u00e9 al blues come invece nel loro stile abituale.\nLa carriera del gruppo fu caratterizzata da molti brani tratti dal repertorio blues e rhythm and blues di origine statunitense, mescolati con un rock and roll dalle forti venature blues per andare incontro alla ricettivit\u00e0 di un pubblico del Regno Unito giovanile e delle fasce popolari e operaie, attingendo alla produzione di artisti neri di oltreoceano \u2013 da John Lee Hooker a Ray Charles, passando per Fats Domino \u2013 e coprendo tre generazioni di musicisti afro-statunitensi. In seguito, con un primo scioglimento e con la formazione dei New Animals, pur non abbandonando il genere blues che la aveva contraddistinta nel passato, la musica devi\u00f2 dall\u2019originale rhythm and blues verso forme di psichedelia.\nDiscografia.\nSingoli.\nDiscografia UK.\nCome \"The Animals\"\nCome \"Eric Burdon and the New Animals\"\nCome The Original Animals\nDiscografia USA.\nCome The Original Animals"}
{"id": "270408", "revid": "33689", "url": "https://it.wikipedia.org/wiki?curid=270408", "title": "TurboGrafx-16", "text": ""}
{"id": "270410", "revid": "1793900", "url": "https://it.wikipedia.org/wiki?curid=270410", "title": "Manzicerta", "text": ""}
{"id": "270412", "revid": "6066", "url": "https://it.wikipedia.org/wiki?curid=270412", "title": "Filippo II l'Ardito", "text": ""}
{"id": "270413", "revid": "1982", "url": "https://it.wikipedia.org/wiki?curid=270413", "title": "Videogioco strategico a turni", "text": "Un videogioco strategico a turni \u00e8 un videogioco di strategia che \u00e8 organizzato a turni, ossia l'azione va periodicamente in attesa mentre il giocatore o i giocatori inseriscono i propri comandi di gioco.\nIl principio di funzionamento \u00e8 quello di un gioco strategico a turni riprodotto sullo schermo, ma i videogiochi consentono anche un livello di complessit\u00e0 impraticabile al tavolo, incluse alcune caratteristiche pressoch\u00e9 impossibili ai giochi tradizionali, ad esempio la possibilit\u00e0 di rendere visibili ad ogni giocatore parti diverse del tabellone di gioco.\nSi distinguono in particolare dai videogiochi strategici in tempo reale dove tutti i giocatori agiscono contemporaneamente e anche la rapidit\u00e0 nei controlli ha la sua importanza.\nEsempi.\nDopo un periodo di conversioni di giochi da tavolo e storici per computer, le grandi compagnie hanno iniziato a sviluppare nuove idee per i giochi strategici a turni, bench\u00e9 i giochi strategici di maggior successo continuino a essere legati a tematiche storiche, o alla storia reale, ad esempio la serie \"Civilization\", che permette lo sviluppo di una storia alternativa ma basata su civilt\u00e0, tecnologie e unit\u00e0 reali; un formato tipico di questi giochi, specialmente quelli di maggiore complessit\u00e0, \u00e8 il cosiddetto 4X. \nProbabilmente lo strategico pi\u00f9 conosciuto \u00e8 proprio \"Civilization\", il quale ha dato origine ad una serie di successori (l'ultimo \u00e8 \"Civilization VI\") e derivati (la serie \"\" e \"FreeCiv\"). Celebre anche la serie di \"Heroes of Might and Magic\". Si segnalano inoltre la serie \"Master of Orion\", la serie \"X-COM e\" la serie \"Worms\" (ibrida con i giochi d'azione).\nSono stati sviluppati anche giochi open source come \"Battle for Wesnoth\"."}
{"id": "270415", "revid": "2216364", "url": "https://it.wikipedia.org/wiki?curid=270415", "title": "Game Boy Color", "text": "Il , abbreviato in GBC, \u00e8 una console portatile successore dell'originale Nintendo Game Boy in bianco e nero.\nLa console fu messa in commercio il 23 ottobre del 1998 in Giappone e, soltanto un mese dopo, nel resto del mondo.\nIl GBC \u00e8 dotato di uno schermo a colori non retroilluminato. \u00c8 leggermente pi\u00f9 spesso e pi\u00f9 alto del Game Boy Pocket, il suo immediato predecessore, presenta uno schermo leggermente pi\u00f9 piccolo. Come per il Game Boy originale, ha un processore a 8 bit personalizzato realizzato da Sharp che \u00e8 considerato un ibrido tra l'Intel 8080 e lo Zilog Z80.\nIl Game Boy Color fa parte della quinta generazione di console per videogiochi. I principali concorrenti del GBC in Giappone erano i palmari a 16 bit in scala di grigi, Neo Geo Pocket di SNK e WonderSwan di Bandai, sebbene il Game Boy Color li superasse di un ampio margine. SNK e Bandai risposero rispettivamente con Neo Geo Pocket Color e WonderSwan Color, ma questo influ\u00ec poco sulle vendite di Nintendo. Dato che Sega aveva cessato di produrre il Game Gear nel 1997, l'unico concorrente del Game Boy Color negli Stati Uniti era il suo predecessore, il Game Boy, fino a quando non fu reso disponibile il Neo Geo Pocket Color nell'agosto 1999. Il Game Boy e il Game Boy Color hanno venduto insieme 118,69 milioni di unit\u00e0 in tutto il mondo, rendendolo il terzo sistema pi\u00f9 venduto di tutti i tempi.\nLa produzione \u00e8 stata interrotta il 23 marzo 2003, poco dopo l'uscita del Game Boy Advance SP.\nCaratteristiche.\nNel marzo del 1998 Nintendo decise di infondere nuova linfa vitale alla sua microconsole: il Game Boy Color disponeva di uno schermo a colori prodotto dalla Sharp e di un processore a 8\u00a0MHz (sempre prodotto da Sharp) simile allo Z80, ma con pi\u00f9 memoria.\nIl Game Boy Color dispone inoltre di una porta di comunicazione a infrarossi, tuttavia tale caratteristica \u00e8 supportata solo in alcuni giochi, come Pok\u00e9mon Trading Card Adventure, ed \u00e8 stata eliminata nel Game Boy Advance e nelle sue versioni successive. La console \u00e8 in grado di visualizzare fino a 2560 diversi colori contemporaneamente sullo schermo dalla sua tavolozza di 32.768, e pu\u00f2 aggiungere una base di quattro colori ai giochi che erano stati sviluppati per il Game Boy originale.\nCartucce.\nI giochi progettati specificamente per il Game Boy Color sono alloggiati in cartucce con scocca trasparente; quelli che comprendono anche le retrocompatibilit\u00e0 con i precedenti sistemi Game Boy, hanno un design simile a quello originale grigio dei Game Pak per Game Boy, ma sono di colore nero per l'identificazione. Le uscite europee e americane di \"Pok\u00e9mon Oro\" e \"Argento\" e \"Pok\u00e9mon Giallo\" sono delle cartucce di colore diverso e con del glitter, anche se sono tecnicamente identici a quelle standard nero.\nPalette utilizzate per i giochi per Game Boy.\nDurante l'utilizzo di un gioco per Game Boy su Game Boy Color o Game Boy Advance, il giocatore pu\u00f2 scegliere quale palette viene utilizzata. Ci\u00f2 \u00e8 ottenuto premendo alcune combinazioni di pulsanti, vale a dire A o B e un tasto del D-Pad quando il logo Game Boy viene visualizzato sullo schermo.\nLe palette possono contenere fino a dieci colori. Nella maggior parte dei giochi, i quattro colori visualizzati su Game Boy si tradurrebbero in diversi sottogruppi di questi 10 della tavolozza dei colori, come ad esempio visualizzando sprite mobili in un sottoinsieme e sfondi, ecc. in un altro. La scala di grigi (ottenuta premendo Sinistra e B) produce un aspetto sostanzialmente identico a quello sperimentato su Game Boy.\nInoltre, i Game Boy Color hanno una palette che viene attivata quando non ne vengono selezionate altre. La palette di default \u00e8 quella verde scuro (ottenuta premendo Destra e A). Da notare che alcuni giochi hanno tavolozze predefinite, per esempio:\nLe palette di default sono memorizzate in un database all'interno della ROM interna di avvio del Game Boy Color, e non nella cartuccia.\nInoltre funzionano anche i giochi per Super Game Boy; nonostante la compatibilit\u00e0, per\u00f2, il Game Boy Color non riconoscer\u00e0 la palette propria delle cartucce Super Game Boy nei titoli che l'hanno.\nColorazioni.\nIl colore standard del Game Boy Color \u00e8 il viola traslucido, chiamato Atomic Purple, usato anche per i controller del Nintendo 64.\nIl logo per Game Boy Color precisava cinque colori in cui sarebbe stato fabbricato:\nAltri colori sono stati venduti come edizioni limitate o in paesi specifici. Questi comprendevano:\nHi-Color Mode.\nUna delle peculiarit\u00e0 poco note del Game Boy Color \u00e8 il cosiddetto \"Hi-Color Mode\", tramite un trucco tecnico potevano essere visualizzati pi\u00f9 di 2000 colori simultaneamente. Esempi di giochi dove viene utilizzato l'Hi-Color Mode sono The Fish Files, The New Addams Family Series, e F-1 Racing Championship.\nVideogiochi.\nLa libreria di giochi per Game Boy Color \u00e8 molto ampia, con oltre 900 titoli, senza contare la possibilit\u00e0 di eseguire i giochi per Game Boy.\nSecondo una selezione fatta dalla rivista \"Retro Gamer\", dichiaratamente approssimativa data la difficolt\u00e0 di scelta, i dieci pi\u00f9 grandi giochi per Game Boy Color sono ', \"Pok\u00e9mon Oro e Argento\", \"Super Mario Bros. DX\", \"Metal Gear Solid\", \"Tetris DX\", \"R-Type DX\", \"Wario Land 3\", '/\"\", \"Resident Evil Gaiden\", \"Stranded Kids\"."}
{"id": "270416", "revid": "1893", "url": "https://it.wikipedia.org/wiki?curid=270416", "title": "Io &amp; Annie", "text": ""}
{"id": "270417", "revid": "287204", "url": "https://it.wikipedia.org/wiki?curid=270417", "title": "Giannini", "text": "Giannini Automobili S.p.A. \u00e8 una casa automobilistica italiana, fondata nel 1920 dai fratelli Attilio e Domenico Giannini. Ha sede a Roma.\nStoria.\nOrigini.\nNata come officina specializzata di riparazioni meccaniche, nel 1922 la Giannini diventa parte della rete di assistenza Itala. Grazie a questa collaborazione ed alle competenze maturate, nel 1927 vengono sperimentate le prime preparazioni e, in occasione dell'edizione inaugurale della Mille Miglia, viene preparata una Itala Tipo 61 su commissione del marchese Pellegrini.\nAnni trenta.\nDurante gli anni trenta la Giannini si cimenta nella elaborazione di vetture di cilindrata pi\u00f9 piccola, in particolare dei modelli Balilla e Topolino della Fiat, non limitandosi a modifiche sul motore, ma anche all'assetto e ai freni.\nLo scoppio della Seconda guerra mondiale interrompe la normale attivit\u00e0 dell'azienda che viene convertita per la riparazione e allestimento di mezzi militari.\nAnni quaranta.\nDopo la seconda guerra mondiale i fratelli Giannini cominciano la produzione in proprio di motori. Nel 1947 producono un motore tre cilindri Diesel iniezione diretta per autocarri denominato \"3A\" con una potenza di 40 CV a 3000 giri/min. Non ottengono un gran successo, ne vendono solo poche centinaia.\nNel 1948 abbandonato il settore autotrasporto, si cimentano nel settore a loro pi\u00f9 congeniale, quello delle corse. Dall'esperienza decennale sui motori della \"Topolino\" e con l'apporto dato da un progettista poliedrico come l'ingegner Carlo Gianini, padre della \"Rondine\", creano il motore \"G1\" di 750\u00a0cm\u00b3 che ottiene ottimi risultati durante la Mille Miglia del 1949. Sar\u00e0 ancora l'ingegner Gianini a progettare per loro il motore bialbero \"Giannini G2\" che motorizzeranno le vetture Giaur, acronimo di Giannini Urania, costruite con il teramano Berardo Taraschi.\nAnni cinquanta.\nDurante il decennio l'azienda porta avanti varie politiche commerciali, tra cui l'apertura di concessionarie con annesse officine, vendite conto terzi, vendite per conto della stessa Fiat.\nNel 1953, una parentesi motociclistica vede la Gianini impegnata a realizzare il prototipo da competizione Moto Guzzi 4, meglio noto come \"La Romana\". Si tratta di una moto destinata ai gran premi con motore quadricilindrico in linea, progettata dall'ing. Carlo Gianini e dal figlio Giovanni, su commissione di Giorgio Parodi.\nLa divisione.\nPer svariati motivi per\u00f2 e malgrado i buoni risultati commerciali, l'azienda si ritrova in gravissime difficolt\u00e0 economiche che la portano nel 1961 alla chiusura. I due fratelli e i rispettivi figli, si trovano in tale disaccordo che creeranno due nuove societ\u00e0 distinte.\nNascono cos\u00ec la Costruzioni Meccaniche Giannini S.p.A. di Attilio Giannini e la Giannini Automobili S.p.A. di Domenico Giannini.\nCostruzioni Meccaniche Giannini S.p.A..\nLa \"Costruzioni Meccaniche Giannini S.p.A.\"con sede sulla via Tiburtina, prosegue nel settore delle elaborazioni, progettazione motori e prototipi, rinunciando completamente ai meno pregiati servizi di assistenza e manutenzione. Questa scelta, malgrado i tanti ottimi lavori svolti, si riveler\u00e0 fatale per il suo futuro. La \"Costruzioni Meccaniche Giannini S.p.A.\" chiuder\u00e0 definitivamente nel 1971. I vecchi capannoni situati a Setteville di Guidonia in Vittorio Alfieri ora di propriet\u00e0 del Comune, sono ancora esistenti ma in stato di completo abbandono.\nGiannini Automobili S.p.A..\nLa \"Giannini Automobili S.p.A.\" potenzia inizialmente la rete commerciale e le officine di riparazione e manutenzione, mentre le personalizzazioni si riducono drasticamente a piccoli interventi. Successivamente dal 1963 vengono riprese le elaborazioni di vetture standard e la vendita di kit di trasformazione: in quell'anno vengono presentate le versioni elaborate della piccola 500 della Fiat, la Fiat 590 Gt e la 500 TV. Assieme a questa sono prodotti altri modelli, prevalentemente, ma non solo,della massima casa torinese,derivati da 850 berlina (anche in edizione 1000 sport prototipo,con 994 cmc e 104 CV a 7500 giri/min.,accreditata di oltre 180 km/h di velocit\u00e0 massima) e coup\u00e9,1300 e 1500 berlina,e Lancia Fulvia berlina,quest'ultima sia con la cilindrata originaria di 1091 cmc,sia in versione maggiorata a 15 CV fiscali (circa 1300 cmc,quando le versioni Lancia 1298 cmc non erano ancora state approntate).\nGli anni sessanta trascorrono ottimamente, tra elaborazioni e partecipazioni a gare, anche se il 16 marzo 1967 Domenico Giannini muore per un infarto.\nL'arrivo di Volfango Polverelli.\nDopo la morte di Domenico Giannini si apre un nuovo periodo per l'azienda, che si trover\u00e0 a fare i conti con grandi problemi di conduzione e organizzazione, tali da portare gli amministratori dell'epoca a chiamare una persona esterna per recuperare la piena funzionalit\u00e0. Viene chiamato a questo delicato compito l'avvocato Volfango Polverelli. Inizialmente contrario, ma grande appassionato di automobili e motori, viene progressivamente attratto dalla missione proposta.\nIl coinvolgimento nel tempo \u00e8 tale che non solo risana l'azienda ma ne diventa anche socio. Poi progressivamente con acquisizioni di quote sempre maggiori ne diverr\u00e0, nel 1973, unico proprietario.\nLa nuova gestione porta grandi, cambiamenti tra cui una nuova sede e l'ingresso nell'organigramma aziendale dei figli di Polverelli; Gabriele, Gaetano, e Giacomo, ognuno responsabile di un proprio settore. Le nuove elaborazioni fanno capo all'ingegner Armando Palanca conosciuto sia nel settore automobilistico sia in quello aeronautico. Sono i primi anni ottanta. L'avvento di Palanca d\u00e0 nuovo slancio alla Giannini, nuovi modelli vengono presi in considerazione ed elaborati come la 126, la Ritmo e la Panda(di quest'ultima vengono proposte versioni turbo con motori FIRE 750 e 1000 con 66 e 78 CV in versione 4x4,che appaiono al Salone dell'Automobile di Torino del 1988 come prototipi,senza seguito produttivo) e parallelamente aumentano le partecipazioni, dirette e non, a manifestazioni sportive.\nIl mondo delle elaborazioni che tante aziende avevano intrapreso era per\u00f2 destinato ad entrare in una crisi irreversibile. Le cause furono molteplici ma principalmente risiedevano sia nei costi sempre maggiori da sostenere, sia nel fatto che le grandi case cominciavano a creare loro stesse modelli in varie versioni. Tale crisi \u00e8 amplificata dalla morte dell'avvocato Volfango Polverelli, asse portante dell'azienda, che viene a mancare il 13 luglio 1984 in seguito a una grave crisi respiratoria.\nIn seguito al perdurare della crisi, nel 1985, viene presa la decisione di abbandonare completamente l'elaborazione e passare nel settore della carrozzeria; partono quindi le nuove personalizzazioni del \"Look\" di diverse vetture come la Uno, la Tipo, la Panda e la Punto. Le modifiche riguardano principalmente le tappezzerie, sellerie, accessori, ma anche le verniciature, paraurti e alettoni.\nLa Giannini oggi.\nLa Giannini \u00e8 anche una carrozzeria specializzata, collabora con FIAT, enti ed istituzioni, operando su mezzi speciali, auto d'epoca ed ultimi modelli del Gruppo FCA.\nOltre alle storiche commesse di assistenza con la Guardia di Finanza e il Ministero dell'Interno, \u00e8 inoltre membro del Gruppo Carrozzieri presso l'ANFIA.\nA fine Ottobre 2016 la Famiglia Polverelli, proprietaria del marchio, ha inaugurato il museo Giannini presso la sede operativa di Via delle Idrovore della Magliana a Roma; presenti nella struttura modelli come la 590 Corsa Replica, la 650NP, la Giaur 750, la Punto Drago, la Uno Turbo Torino.\nLe vetture Giannini nello sport.\nLe vetture elaborate da Giannini hanno caratterizzato negli anni '60, '70 e anche '80, le gare riservate alle vetture elaborate.\nNegli anni '60 fu caratteristica la rivalit\u00e0 delle tante versione elaborate della 500 Giannini con le vetture Abarth.\nNegli anni dal 1983 al 1984 la Giannini conquist\u00f2 formalmente anche due titoli mondiali sport nella categoria C-Junior. Si tratt\u00f2 in realt\u00e0 di uno stratagemma per permettere ad un costruttore artigianale di motori, la \"Carma\" di Facetti e Finotto di partecipare a detto campionato, riservato solo a costruttori riconosciuti dalla FIA. Il motore di questa casa (un 1,8 litri turbo 4 cilindri) venne cos\u00ec marchiato \"Giannini\". Ma non vi fu alcun coinvolgimento della casa romana. Cambiato il regolamento sportivo, nel 1985 il motore fu denominato \"Carma FF\""}
{"id": "270419", "revid": "842", "url": "https://it.wikipedia.org/wiki?curid=270419", "title": "Strategico a turni", "text": ""}
{"id": "270421", "revid": "2214234", "url": "https://it.wikipedia.org/wiki?curid=270421", "title": "Neo Geo Pocket", "text": "Il Neo Geo Pocket \u00e8 una console portatile monocromatica sviluppata dalla SNK. Venne presentato in Giappone e in Europa alla fine del 1998 e venne dismesso nel 1999 in favore del Neo Geo Pocket Color.\nIl sistema venne venduto solo in Giappone, Asia ed Europa. Nonostante la sua ridotta vita vennero sviluppati alcuni giochi notevoli come \"Samurai Shodown\" e \"King of Fighters R-1\".\nEra tecnicamente superiore al concorrente Game Boy e inizialmente ebbe un po' di successo, ma due mesi dopo del Neo Geo Pocket usc\u00ec l'acclamato Game Boy Color. Ci fu scarsit\u00e0 di nuovi giochi e il pubblico perse presto interesse nel Neo Geo Pocket, per cui anche la SNK punt\u00f2 su un successore a colori.\nIl Neo Geo Pocket pu\u00f2 utilizzare molti giochi a colori sebbene esistano alcune notevoli eccezioni come \"\". Il nuovo Neo Geo Pocket Color invece \u00e8 totalmente retrocompatibile con le cartucce del Neo Geo Pocket.\nVideogiochi.\nNeo Geo Pocket \u00e8 spesso compatibile con i giochi Neo Geo Pocket Color, senza ovviamente il colore, e Neo Geo Pocket Color \u00e8 compatibile con i giochi Neo Geo Pocket. Comunque i titoli pubblicati nativamente per Neo Geo Pocket furono molto pochi, e in buona parte vennero poi aggiornati e ripubblicati a colori:"}
{"id": "270425", "revid": "2214234", "url": "https://it.wikipedia.org/wiki?curid=270425", "title": "Neo Geo Pocket Color", "text": "Il Neo Geo Pocket Color \u00e8 una console portatile sviluppata da SNK e commercializzata nel 1999. La console \u00e8 dotata di un display a colori a 16 bit ed \u00e8 retrocompatibile con il precedente Neo Geo Pocket. Il nome della console deriva dal Neo Geo, famosa piattaforma per coin-op di SNK, per sfruttarne la scia del successo commerciale.\nLa scelta di uno schermo non retroilluminato \u00e8 stata fatta per aumentare la longevit\u00e0 delle batterie, stimata in 40 ore di gioco con due pile stilo.\nSono state prodotte molte versioni della console dai pi\u00f9 svariati colori.\nDopo oltre 10 anni dalla sua dismissione, venne rimpiazzata dal Neo Geo X.\nVideogiochi.\nIn tutto uscirono circa 80 giochi per Neo Geo Pocket Color.\nSecondo una selezione fatta dalla rivista \"Retro Gamer\", i dieci pi\u00f9 grandi giochi per Neo Geo Pocket Color sono ', \"Puzzle Bubble Mini\", ', \"Neo Turf Masters\", \"Metal Slug 1st Mission\", \"Sonic the Hedgehog Pocket Adventure\", \"Faselei!\", \"Ganbare neo poke-kun\", \"\", \"Pocket Tennis color\"."}
{"id": "270426", "revid": "2166030", "url": "https://it.wikipedia.org/wiki?curid=270426", "title": "Regno di Cipro", "text": "Il Regno di Cipro (in francese: Royaume de Chypre; in greco: \u0392\u03b1\u03c3\u03af\u03bb\u03b5\u03b9\u03bf\u03bd \u03c4\u1fc6\u03c2 \u039a\u03cd\u03c0\u03c1\u03bf\u03c5) fu uno Stato crociato fondato sull'Isola di Cipro ed esistito nel Basso Medioevo, tra il 1192 e il 1489. Fu governato dalla casata francese dei Lusignano. Il Regno comprendeva inizialmente solo Cipro, ma poi vennero assoggettate anche alcune terre sulla costa meridionale dell'Anatolia: Adalia, tra il 1361 e il 1373, e Corico, tra il 1361 e il 1448.\nIl regno fin\u00ec con l'ultima regina Caterina Corner, madre dell'ultimo dei Lusignano, Giacomo III. La regina venne costretta, infatti, ad abdicare nel 1489 a favore della Repubblica di Venezia; al suo rientro nella serenissima venne accolta con tutti gli onori e venne nominata \"Signora di Asolo\".\nStoria.\nConquista inglese.\nL'isola venne conquistata nel 1191 dal re Riccardo I d'Inghilterra, detto \"Riccardo Cuor di Leone\", durante la Terza Crociata, strappandola a Isacco Comneno, un governatore locale che si era auto-proclamato imperatore dell'isola nel 1184. Re Riccardo I non aveva originariamente intenzione di conquistare l'isola, ma quando la sua flotta fu dispersa da una tempesta durante il cammino per l'assedio della citt\u00e0 di Acri, tre delle sue navi furono spinte sulle coste di Cipro, distrutte e affondate nei pressi del porto di Limassol. I sopravvissuti al naufragio furono pertanto catturati da Isacco e quando una nave che portava la sorella di re Riccardo I, Giovanna, e la sua sposa, Berengaria, entr\u00f2 nel porto, Isacco rifiut\u00f2 la loro richiesta di sbarcare per mare. Riccardo I e il resto della sua flotta arrivarono poco dopo e, venuto a conoscenza dell'imprigionamento dei suoi compagni naufragati e degli insulti recati alla sua sposa e a sua sorella, decise di affrontare Isacco in battaglia. \nC'erano anche voci che Komnenus era segretamente in affari con Saladino, Sultano d'Egitto e Siria, per proteggersi dai suoi nemici nella capitale bizantina di Costantinopoli, la famiglia degli Angeli, a quel tempo dominante sull'Impero. Inoltre, il controllo dell'isola di Cipro era una base altamente strategica. L'esercito inglese sbarc\u00f2 sulle sponde di Limassol e attaccarono i ciprioti che non si dimostrarono abili in battaglia e ben armati come invece lo erano i soldati inglesi. Nel frattempo, durante la notte, Isacco riusc\u00ec a fuggire sulle colline con il resto del suo esercito, tuttavia Riccardo I e le sue truppe seguirono il governatore cipriota e bombardarono il suo campo prima dell'alba; Isacco riusc\u00ec a fuggire di nuovo con pochi uomini e il giorno successivo molti nobili ciprioti giurarono fedelt\u00e0 a re Riccardo I. Nei giorni successivi, Isacco, ormai conscio di aver perduto, offr\u00ec a Riccardo I il tributo di 20.000 marchi d'oro e 500 uomini, e inoltre promise di abbandonare sua figlia e i suoi castelli come pegno per il suo buon comportamento.\nTuttavia, temendo un tradimento per mano dei nuovi invasori, Isacco fugg\u00ec ancora una volta dopo aver fatto offerto questi tribuni e scapp\u00f2 nel castello di Kantara. Alcune settimane dopo il matrimonio di Riccardo I con la sua sposa il 12 maggio 1191, Isacco pianific\u00f2 la sua fuga, ma venne arrestato nell'abbazia di Capo S. Andrea nel punto orientale dell'isola e successivamente imprigionato nel castello di Markappos in Siria, dove mor\u00ec poco dopo. Riccardo I intanto riprese il suo viaggio verso Acri e part\u00ec per la Terra Santa accompagnato dal re di Gerusalemme, Guido di Lusignano, e da vari altri nobili degli Stati crociati occidentali. Riccardo I lasci\u00f2 guarnigioni nelle citt\u00e0 e nei castelli dell'isola prima di partire e lasci\u00f2 il comando dell'isola a Riccardo di Camville e a Roberto di Tornham.\nPossesso dei Cavalieri templari.\nSuccessivamente alla partenza di Riccardo I per la Terra Santa, scoppi\u00f2 una rivolta sull'isola di Cipro, e ci\u00f2 spinse il re a dubitare sul considerare la conquista dell'isola un valido guadagno e alla fine si convinse a vendere il territorio ai Cavalieri Templari, che l'acquistarono per 100 000 bisanti.\nL'invasione inglese di Cipro segn\u00f2 l'inizio di quattrocento anni di dominio occidentale sull'isola e l'introduzione del sistema feudale dei Normanni. Venne anche introdotta in questo modo la fede latina a Cipro, che fino ad allora era di fede ortodossa.\nNel giorno di Pasqua del 1192, scoppi\u00f2 una seconda rivolta e i ciprioti tentarono di massacrare i loro governanti templari. Tuttavia, i Cavalieri Templari riuscirono a rifugiarsi nella loro roccaforte a Nicosia. I templari affrontarono i ciprioti all'alba, prendendoli completamente di sorpresa. Dopo quest'evento, anche se il governo dei Templari fu ripristinato, l'ordine militare era riluttante a continuare il proprio governo sull'isola e chiesero a Riccardo I di riprendersi Cipro. Riccardo I accolse le richieste dei Templari e quest'ultimi ritornarono in Siria, mantenendo solo alcune propriet\u00e0 sull'isola.\nDinastia dei Lusignano.\nNel frattempo, la regina ereditaria di Gerusalemme, Sibilla, era morta e l'opposizione verso suo marito, Guido di Lusignano, crebbe notevolmente fino a quando venne privato di ogni diritto sulla Corona di Gerusalemme. A quel punto, re Riccardo I offr\u00ec a Guido di Lusignano il Regno di Cipro, permettendogli di mantenere una sorta di potere in Oriente, e contemporaneamente liberandosi di un feudo fastidioso. Nel 1194, Guido di Lusignano mor\u00ec senza alcun erede e cos\u00ec suo fratello maggiore, Amalrico, divenne re Almarico I di Cipro, una corona e un titolo che vennero approvati da Enrico VI, imperatore del Sacro Romano Impero.\nDopo la morte di Amalrico di Lusignano il regno pass\u00f2 a una serie di giovani sovrani che governarono sotto tutela. Alcuni membri della famiglia Ibelin, che ebbero gran parte del potere a Gerusalemme prima della sua caduta in mano ai musulmani, funsero da reggenti in questi primi anni. Nel 1229 uno dei reggitori Ibelin fu obbligato ad abbandonare il suo ruolo da Federico II di Svevia, che provoc\u00f2 lo scontro tra guelfi e ghibellini anche nell'isola. I sostenitori di Federico furono sconfitti nel 1233 mentre il conflitto continu\u00f2 in Europa per molti altri anni.\nI discendenti della famiglia di Federico, gli Hohenstaufen, continuarono a regnare su Gerusalemme fino a quando, nel 1268, Ugo III di Cipro reclam\u00f2 il titolo e il territorio di San Giovanni d'Acri, in seguito alla morte di Corradino di Svevia: in questo modo pot\u00e9 unire i due Regni.\nI territori palestinesi vennero alla fine persi sotto Enrico II di Cipro nel 1291, ma i sovrani ciprioti continuarono comunque a rivendicare il titolo regale. Con la caduta di San Giovanni d'Acri anche i cavalieri ospitalieri lasciarono la Terrasanta e cercarono rifugio a Cipro. Poco inclini a essere coinvolti nella politica del regno cipriota, e in disaccordo con il re di Cipro Enrico II, gli Ospitalieri con il gran maestro Folco di Villaret nel 1309, dopo una campagna durata due anni, si trasferirono nell'isola di Rodi.\nCome Gerusalemme, anche Cipro aveva un\"'Haute Cour\" (Corte Suprema), nonostante fosse meno potente di quella di Gerusalemme. Infatti l'isola era pi\u00f9 ricca e feudalizzata del Regno di Gerusalemme e di conseguenza il re disponeva di una maggiore ricchezza personale e poteva permettersi di ignorare l'Haute Cour. Tuttavia, il re era spesso in conflitto con i mercanti italiani, soprattutto perch\u00e9 Cipro era diventato il centro del commercio europeo con l'Africa e l'Asia.\nI Lusignano alla fine furono sempre pi\u00f9 condizionati e sottomessi dai mercanti genovesi nel XIV secolo. Cipro allora si schier\u00f2 con il Papato di Avignone, durante il Grande Scisma, nella speranza che il Regno di Francia provvedesse a cacciare gli italiani dall'isola.\nFine del Regno.\nNel 1426 i Mamelucchi trasformarono il reame in uno Stato tributario d'Egitto.\nLudovico di Savoia spos\u00f2 nel 1458 Carlotta, unica erede di Giovanni di Lusignano, e l'anno dopo divenne re di Cipro. Si vide contrastata la successione al regno di Cipro da un figlio illegittimo del re defunto, Giacomo II, che con aiuti datigli dal sultano di Egitto, assal\u00ec il regno e assunse il trono nel 1460.\nNel 1489 la vedova di Giacomo II di Lusignano e ultima regina, la veneziana Caterina Cornaro, fu costretta ad abdicare e cedere l'isola alla repubblica di Venezia. Lo stesso sultano d'Egitto ne prese atto, accettando il fatto compiuto."}
{"id": "270429", "revid": "2028514", "url": "https://it.wikipedia.org/wiki?curid=270429", "title": "Alettone (veicoli)", "text": "Un alettone in campo automobilistico \u00e8 un particolare elemento aerodinamico, fisso o mobile, atto a generare una spinta verso il basso del veicolo per incrementarne l'aderenza al suolo.\nIl principio fisico che sta alla base del funzionamento di un alettone automobilistico \u00e8 esattamente lo stesso che permette agli aerei di volare, ma a differenza dell'aeronautica viene utilizzato nella maniera opposta, invece di sostenere il mezzo in aria, lo spinge maggiormente verso terra, ovvero lavora per creare deportanza invece che portanza come negli aeromobili.\nNelle moderne vetture di Formula 1 circa i 2/3 del totale carico aerodinamico \u00e8 da imputare alla presenza degli alettoni.\nComponenti.\nUn alettone \u00e8 costituito essenzialmente da tre categorie di elementi:\nProfili alari.\nI profili alari sono delle superfici il cui compito \u00e8 quello di generare spinta verso il basso. Il funzionamento di un profilo alare \u00e8 esattamente l'opposto degli omologhi elementi degli aerei: infatti la sua sezione \u00e8 quella di un'ala di aereo rovesciata di 180 gradi, in modo da generare deportanza. In questo modo la spinta viene diretta verso il terreno, incrementando, proporzionalmente con la corrente d'aria che investe l'alettone, la tenuta degli pneumatici del corrispondente asse al suolo, evitando che venga a mancare il contatto tra le ruote e il terreno. La quantit\u00e0 di pressione che viene a crearsi segue la formula formula_1, con formula_2 pari al carico generato, formula_3 corrispondente al fattore di deportanza e formula_4 rappresentante la velocit\u00e0. Il fattore di deportanza \u00e8 influenzato dal numero di profili dell'alettone e dal loro angolo di incidenza, ovvero l'angolo creato da ogni profilo alare rispetto al piano. Al crescere di questa variabile maggiore \u00e8 il muro d'aria che investe il profilo, quindi maggiore \u00e8 il carico aerodinamico che questo genera. Per contro, ci\u00f2 genera anche una maggiore resistenza all'avanzamento, quindi minori punte di velocit\u00e0 su tratti rettilinei a parit\u00e0 di prestazione del motore.\nGli alettoni delle macchine di serie, erroneamente confusi con gli spoiler, comunemente hanno un solo profilo alare, e per questo tali alettoni vengono definiti \"monoplani\". Nelle competizioni automobilistiche, dove il carico aerodinamico necessario \u00e8 maggiore per permettere alle vetture di affrontare ad alta velocit\u00e0 le curve, spesso e volentieri si notano dispositivi con 2 o 3 profili (detti rispettivamente alettoni \"biplano\" e \"triplano\"), se non di pi\u00f9. A titolo di esempio, prima che fossero introdotte delle limitazioni sul numero di profili utilizzabili negli alettoni delle monoposto di Formula 1, non era raro vedere vetture con 9 o 10 profili installati sull'ala posteriore laddove maggiore era il bisogno di deportanza.\nConseguenza di quanto detto, i profili degli alettoni anteriori delle vetture hanno il compito di aiutare la fase di sterzata del veicolo, nonch\u00e9 ottimizzare i flussi d'aria diretti verso la vettura. In particolare nelle vetture da competizione, ci\u00f2 influisce anche sulla resa del sistema di raffreddamento e sul carico aerodinamico generato dal corpo vettura.\nI profili di norma sono fissi (per quanto nelle auto da competizione mantengano un certo grado di flessibilit\u00e0), anche se nella seconda met\u00e0 degli anni 60 si videro in Formula 1 alettoni dotati di profili mobili, che permettevano al pilota tramite una leva di variare l'angolo di incidenza dall'interno della vettura. In questo modo, il pilota disponeva del massimo carico disponibile in curva (alzando l'incidenza), e non risentiva in rettilineo di grandi resistenze all'avanzamento (portando i profili in posizione parallela al suolo). Per la loro fragilit\u00e0, furono banditi nel 1969.\nParatie.\nLe \"paratie\", solitamente 2, sono degli elementi pi\u00f9 o meno perpendicolari al suolo, poste alle estremit\u00e0 dei profili alari. Il loro compito \u00e8 quello di ridurre i vortici d'estremit\u00e0 e quindi la resistenza indotta, e secondariamente indirizzare il flusso d'aria laddove pi\u00f9 conveniente per l'aerodinamica della vettura. \nUlteriori piccole paratie secondarie vengono talvolta utilizzate all'interno dei profili alari per ottimizzare la fluidodinamica interna del gruppo alettone.\nSupporti.\nI supporti hanno il compito di ancorare l'alettone al mezzo su cui \u00e8 montato. Questo particolare \u00e8 quello che deve sostenere l'intera spinta verso il basso generata dai profili, e allo stesso tempo deve trasmetterla al veicolo, per questo deve essere progettato per resistere ad altissime sollecitazioni (per le auto da corsa si parla di carichi aerodinamici che superano anche la tonnellata). \nTalvolta negli alettoni posteriori paratie e supporti formano un unico blocco, proprio per aumentare la rigidit\u00e0 dell'elemento e distribuire su una superficie maggiore lo stress a cui i profili sottopongono gli altri elementi dell'alettone.\nConsiderazioni sui veicoli stradali.\nFatta eccezione per alcuni modelli di supercar, gli alettoni installati sui veicoli stradali non ne modificano le performance in modo apprezzabile. Per un profilo alare singolo, di corda 20cm e lunghezza 180cm, la deportanza a 150 km/h \u00e8 nell'ordine di 60 Kgf (assumendo un valore di 1.5 per il coefficiente di portanza); circa un ventesimo del peso della vettura. Come termine di paragone si tenga conto che una vettura di formula 1 alla stessa velocit\u00e0 pu\u00f2 generare una deportanza superiore suo stesso peso. \nGli spoiler, invece, hanno talvolta un ruolo significativo nelle vetture che presentano un tettuccio dalla forma simile a quella di un profilo alare (a esempio l'Audi TT mk1). Lo spoiler permette di separare il flusso d'aria evitando che venga indirizzato verso il basso, in questo modo si rimedia alla tendenza del tettuccio a generare portanza che destabilizzerebbe la macchina ad alte velocit\u00e0."}
{"id": "270431", "revid": "78273", "url": "https://it.wikipedia.org/wiki?curid=270431", "title": "Nelson De Jesus Silva", "text": ""}
{"id": "270433", "revid": "6923", "url": "https://it.wikipedia.org/wiki?curid=270433", "title": "Automa a pila", "text": "Un automa a pila o (noto anche con la sigla PDA, dall'inglese \"pushdown automaton\") \u00e8 un tipo di macchina astratta, in particolare un automa la cui memoria di lavoro \u00e8 costituita da una pila, una struttura dati i cui dati possono essere estratti in ordine necessariamente inverso rispetto a quello di inserimento.\nUn automa a pila \u00e8 in grado di riconoscere ed accettare tutti i linguaggi che nella teoria delle grammatiche formali sono detti \"non contestuali\", ovvero di \"tipo 2\" secondo la classificazione gerarchica di Chomsky.\nDefinizione formale.\nAutoma a pila non deterministico.\nL'automa a pila non deterministico \u00e8 un sistema formale composto da formula_1, dove:\nAutoma a pila deterministico.\nUn automa a pila deterministico \u00e8 un automa a pila formula_10 tale che per ogni carattere a di formula_2, per ogni stato formula_12 di formula_3 e per ogni stato formula_14 di formula_5 si ha formula_16\nConfigurazione di un automa a pila.\nDato un automa a pila formula_10 si dice configurazione di formula_18 una tripla formula_19, dove formula_14 appartiene a formula_5, formula_22 a formula_23 e formula_24 a formula_25.\nAccettazione degli automi a pila.\nUn automa a pila ha due diversi modi di accettare un linguaggio:\nAccettazione per pila vuota.\nDato un automa a pila formula_18, una sua configurazione \u00e8 di accettazione se formula_27. In base a tale definizione una stringa formula_22 \u00e8 accettata da un automa a pila se e solo se al termine dell'elaborazione di formula_22 la pila \u00e8 vuota.\nAccettazione per stato finale.\nDato un automa a pila formula_18, una sua configurazione formula_19 \u00e8 di accettazione se formula_32 e formula_14 appartiene a formula_34. Secondo questa definizione una stringa formula_22 \u00e8 accettata da formula_18 se e solo se al termine dell'elaborazione di formula_22 stringa l'automa si trova in uno stato finale.\nIn generale, dato un automa a pila formula_18, il linguaggio riconosciuto da formula_18 per pila vuota \u00e8 diverso dal linguaggio riconosciuto da formula_18 per stato finale. \u00c8 importante notare, tuttavia, che la \"classe\" dei linguaggi riconosciuti dagli automi a pila non cambia sia che si scelga l'accettazione per pila vuota che per stato finale. Vale, cio\u00e8 che formula_41 \u00e8 un linguaggio accettato per pila vuota da un automa a pila formula_42 se e solo se formula_41 \u00e8 un linguaggio accettato per stato finale da un automa a pila formula_44. In particolare, la classe dei linguaggi accettati dagli automi a pila coincide con quella dei linguaggi liberi da contesto."}
{"id": "270437", "revid": "287204", "url": "https://it.wikipedia.org/wiki?curid=270437", "title": "Atari Jaguar CD", "text": "L'Atari Jaguar CD, soprannominato Jag CD, \u00e8 un lettore di CD-ROM per la console Atari Jaguar, uscito nel 1995. L'accessorio permette di eseguire videogiochi appositamente pubblicati su CD-ROM e di riprodurre CD musicali. Come la stessa Jaguar, ebbe poco successo e i giochi pubblicati furono pochi.\nCaratteristiche tecniche.\nIl dispositivo si posiziona nella parte superiore della Jaguar, e un connettore della periferica si inserisce nell'ingresso delle cartucce della console. Il lettore carica i CD-ROM inseriti da uno sportello superiore, e ha a sua volta anche una porta per le cartucce.\nIl Jaguar CD \u00e8 un lettore 2X con capacit\u00e0 di memorizzazione di ben 790\u00a0MB, superiore agli altri sistemi a CD-ROM dell'epoca grazie a una tecnica inedita. La sua particolare progettazione aiutava anche a combattere la pirateria, ma lo rendeva pi\u00f9 soggetto al rischio di errori di lettura.\nI componenti erano perlopi\u00f9 standard, per tenere bassi i costi, eccetto un circuito integrato chiamato Butch, che fa da interfaccia verso la console e fornisce il codec Cinepak per riprodurre il full motion video.\nIl Jaguar CD \u00e8 anche un riproduttore di CD audio e CD+G standard. \u00c8 dotato di un programma chiamato Virtual Light Machine, che provvede a generare degli effetti video decorativi astratti quando il lettore sta eseguendo CD musicali. Gli effetti sono parzialmente controllabili dall'utente.\nEra in commercio una cartuccia speciale chiamata Memory Track che aggiunge ai giochi su CD funzionalit\u00e0 di salvataggio di partite e punteggi e altro, con capacit\u00e0 di circa 128kb.\nStoria.\nL'uscita era inizialmente prevista nell'estate del 1994.\nLa console Jaguar era gi\u00e0 in difficolt\u00e0 sul mercato quando il Jaguar CD finalmente usc\u00ec dopo una lunga attesa. La Atari sperava invano che la nuova periferica l'avrebbe aiutata contro la concorrenza. Il lettore era fabbricato dalla Philips e usc\u00ec l'11 settembre 1995 al prezzo di lancio di $149,99 in USA e \u00a3129,99 nel Regno Unito.\nLe prime unit\u00e0 prodotte vennero vendute nel giro di due settimane. Un secondo lotto fu ordinato, ma non si sa di quante unit\u00e0 fosse, n\u00e9 se and\u00f2 mai effettivamente in produzione. L'Atari infatti si fuse con la JTS qualche mese dopo e liquid\u00f2 tutto del Jaguar. Molti ex lavoratori ritengono che sia stato prodotto soltanto il primo lotto, infatti il sistema \u00e8 divenuto un pezzo da collezione molto raro.\nVideogiochi.\nI videogiochi pubblicati per Atari Jaguar CD furono soltanto 13, ma c'\u00e8 stata anche una produzione significativa di giochi homebrew.\nI giochi prodotti ufficialmente sono:\nCon l'acquisto della periferica erano inclusi \"Blue Lightning\", \"Vid Grid\", un demo di \"Myst\" e la colonna sonora di \"Tempest 2000\"."}
{"id": "270439", "revid": "12222", "url": "https://it.wikipedia.org/wiki?curid=270439", "title": "Game Gear", "text": "Il \u00e8 una console portatile a colori prodotta da SEGA tra il 1990 e il 1997.\nLa piattaforma dal punto di vista hardware era un derivato del Sega Master System.\nStoria.\nSviluppata con il nome in codice \"Project Mercury\", la console venne lanciata sul mercato per competere il Game Boy, lanciato sul mercato l'anno precedente da Nintendo, e dispone di uno schermo composto da un LCD a matrice passiva a colori, dotato di retro-illuminazione.\nFu distribuita in Giappone nel 1990, in America settentrionale ed Europa nel 1991 e in Australia nel 1992; in Italia era distribuito dalla Giochi Preziosi. Prima della sua dismissione ufficiale avvenuta nel 1997, si stima che il Game Gear abbia venduto 8,65 milioni di unit\u00e0, battendo altri sistemi contemporanei come Atari Lynx e Watara Supervision.\nLe cause dell'insuccesso.\nNonostante l'ambizione, in parte riuscita, di proporsi come una console che risolvesse i problemi del Game Boy, il Game Gear non ebbe lo sperato successo commerciale a causa di alcuni motivi:\nAccessori e software.\nDisponeva di alcune periferiche come il \"TV Tuner\", che trasforma la console in una televisione portatile da 3\" con ingressi audio e video e sintonizzatore analogico, e il \"Master Gear Converter\", che consente di utilizzare i giochi del Sega Master System.\nVideogiochi.\nI videogiochi pubblicati per Game Gear sono oltre 350, senza contare che con l'apposito accessorio pu\u00f2 eseguire anche i giochi per Master System.\nGran parte dei giochi per Game Gear \u00e8 prodotta dalla SEGA stessa e molti sono in ogni caso conversioni di giochi per Master System, ma non mancano i titoli originali. La diversit\u00e0 dell'offerta di giochi consent\u00ec alla console di sconfiggere la concorrenza dell'Atari Lynx, sebbene non scalf\u00ec il dominio della Nintendo.\nSecondo una selezione fatta dalla rivista \"Retro Gamer\", dieci dei migliori giochi per Game Gear sono \"Gunstar Heroes\", \"Baku Baku Animal\", ', \"Sonic the Hedgehog 2\", \"Bubble Bobble\", \"Streets of Rage 2\", ', \"Power Strike 2\", \"Prince of Persia\" e \"Shining Force II\".\nTra i migliori titoli esclusivi del Game Gear la rivista ricorda \"Popils: The Blockbusting Challenge\", \"Shinobi II\", \"Defenders of Oasis\", \"Power Strike 2\" (uscito anche per Master System, ma molto diverso), \"Arena\"."}
{"id": "270440", "revid": "1893", "url": "https://it.wikipedia.org/wiki?curid=270440", "title": "Automa push-down", "text": ""}
{"id": "270442", "revid": "22828", "url": "https://it.wikipedia.org/wiki?curid=270442", "title": "Input output", "text": ""}
{"id": "270443", "revid": "1149807", "url": "https://it.wikipedia.org/wiki?curid=270443", "title": "Playhouse Disney", "text": "Playhouse Disney \u00e8 stato un blocco di programmi statunitensi per bambini di et\u00e0 compresa tra 1 e 8 anni gestito dalla The Walt Disney Company, che andava in onda su Disney Channel. Il blocco ha cominciato a trasmettere nel 1997, anno in cui Disney Channel passava dal pacchetto premium a quello base. In diverse nazioni, era il competitore principale di Nick Jr. Il 14 febbraio 2011 il blocco \u00e8 rimpiazzato dal nuovo brand \"Disney Junior\".\nStoria.\nPlayhouse Disney comincia a trasmettere su Disney Channel il 10 maggio del 1997. Playhouse Disney aveva come mascotte una palla di creta animata di nome Clay, il quale slogan era \"Are you with me?\" (trad. \"Siete con me?\"), successivamente rimpiazzata da due simpatiche scimmiette, Ooh e Aah.\nPrima ancora i programmi erano segnalati dall'attrice Allyce Beasley, conosciuta per il suo ruolo come Agnes DiPesto nella serie televisiva \"Moonlighting\" e per il suo ruolo di doppiatrice, nei panni della signorina Grotke, in \"Ricreazione\".\nIl canale ha chiuso, rimpiazzato da Disney Junior, il 19 febbraio 2011."}
{"id": "270446", "revid": "33689", "url": "https://it.wikipedia.org/wiki?curid=270446", "title": "PC Engine", "text": ", nota come TurboGrafx-16 in Nordamerica, \u00e8 una console da tavolo giapponese prodotta da NEC in collaborazione con Hudson Soft tra il 1987 e il 1994.\nLa versione per il mercato nordamericano venne introdotta nel 1989, mentre in Europa la console ebbe una distribuzione ufficiale come PC Engine in Francia e una piuttosto limitata, con il nome Turbografx, in Regno Unito, Spagna e Portogallo; ci fu comunque una certa diffusione del PC Engine in Europa attraverso il mercato grigio.\nLa console \u00e8 basata su un microprocessore a 8 bit (il Hudson HuC6280, un derivato dalla famiglia del MOS 6502, di potenza superiore alla media), coadiuvato da un coprocessore grafico a 16 bit. Nel complesso aveva capacit\u00e0 vicine a quelle delle allora emergenti console con processore a 16 bit, ed ebbe un grande successo in Giappone, ma non riusc\u00ec ad affermarsi negli Stati Uniti.\nIl PC Engine ebbe anche la capacit\u00e0 innovativa di eseguire giochi su CD-ROM, prima con l'introduzione, pochi mesi dopo il lancio della console, di una periferica opzionale (il CD-ROM\u00b2, o TurboGrafx-CD in Nordamerica), poi con la versione PC Engine Duo dotata di lettore integrato.\nStoria.\nIl contesto e il progetto.\nAll'inizio degli anni 1980 in Giappone erano molto popolari i personal computer PC-88 e PC-98, in competizione con MSX, su cui venivano sviluppati numerosi videogiochi che tuttavia non venivano distribuiti nel resto del mondo.\nNel 1983 Nintendo mise in commercio sul mercato giapponese il Family Computer, riuscendo a venderne oltre 2 milioni di unit\u00e0 nell'arco di un anno. Oltre alla possibilit\u00e0 di giocare a titoli basati sugli arcade prodotti della casa giapponese, il Famicom presentava alcuni giochi di terze parti. La prima azienda a sviluppare per la console Nintendo fu Hudson Soft che nel 1983 realizz\u00f2 una conversione di \"Lode Runner\" per Famicom. La software house aveva inoltre ottenuto l'autorizzazione da Nintendo per la realizzazione di \"Super Mario Bros. Special\" per PC-88, oltre alla creazione di versioni per home computer giapponesi di titoli celebri della console.\nNonostante il successo come produttrice di videogiochi, Hudson Soft aveva altri progetti: voleva realizzare una nuova console che non utilizzasse le cartucce come supporto di memorizzazione dei giochi, tuttavia aveva necessit\u00e0 di un partner per realizzare e mettere in commercio la nuova piattaforma. L'idea venne inizialmente proposta a Nintendo, che rifiut\u00f2, ma NEC colse l'occasione per inserirsi nel mercato delle console sfruttando il \"know-how\" dei tecnici Hudson Soft.\nLa commercializzazione e la versione USA.\nConsiderata una delle pi\u00f9 compatte console mai realizzate, la piattaforma venne messa in commercio in Giappone il 30 ottobre 1987. Il nome PC Engine, oltre a richiamare le precedenti serie di personal computer prodotti da NEC, fu scelto per indicare la capacit\u00e0 di espansione del sistema. Nell'aprile del 1988 il PC Engine aveva raggiunto le 1,5 milioni di unit\u00e0 vendute, conquistando met\u00e0 del mercato videoludico giapponese. Nell'ottobre dello stesso anno la console si trov\u00f2 in competizione con il Sega Mega Drive.\nIl 23 maggio 1989 NEC annunci\u00f2 di voler commercializzare la console nel mercato statunitense con il nome di TurboGrafx-16. Nonostante la console arriv\u00f2 negli scaffali solamente in autunno al prezzo di 199 dollari, durante l'estate il TurboGrafx-16 venne distribuito a New York e Los Angeles, replicando quanto gi\u00e0 fatto da SEGA alcune settimane prima con il Genesis. Nella confezione, oltre alla piattaforma, era incluso un solo gamepad e una copia di \"Keith Courage in Alpha Zones\".\nNonostante fosse esteticamente diversa dal PC Engine, essendo pi\u00f9 ingombrante e di colore nero, il TurboGrafx-16 utilizzava lo stesso tipo di cartucce del suo omologo giapponese, sebbene non fosse in grado di eseguire le versioni nipponiche dei titoli disponibili. La console era inoltre in grado di eseguire giochi su CD-ROM grazie al TurboGrafx-CD, versione statunitense del lettore CD esterno per PC Engine. Oltre che negli Stati Uniti d'America, un numero molto ridotto di pezzi venne distribuito in Europa, con il nome TurboGrafx (senza il 16 finale) e con un accorgimento per rendere la console compatibile con lo standard PAL.\nLe nuove revisioni e il SuperGrafx.\nMentre negli Stati Uniti NEC si concentrava sul TurboGrafx-16, in Giappone venivano messe in commercio tre differenti versioni del PC Engine: Shuttle, CoreGrafx e SuperGrafx. Questi ultimi modelli vennero distribuiti in Francia dalla Sodipeng, mentre lo Shuttle, modello economico incompatibile con il CD-ROM\u00b2, non riscosse particolare successo. Il SuperGrafx, il cui nome era ispirato alla console distribuita sul suolo americano, doveva competere con la console Nintendo che avrebbe sostituito il Famicom, il Super Famicom, tuttavia oltre a essere compatibile con la libreria del PC Engine, era in grado di eseguire solamente cinque giochi esclusivi. Al Consumer Electronics Show del 1990 NEC present\u00f2 il TurboExpress, console portatile compatibile con i giochi del TurboGrafx-16 disponibili su TurboChip.\nLa concorrenza e la fine.\nNel 1991 tuttavia il mercato era gi\u00e0 dominato per diversi motivi da Nintendo e SEGA. NEC prov\u00f2 prima a ridurre il prezzo della sua console domestica e in seguito annunci\u00f2 il lancio del TurboDuo, una versione del TurboGrafx-16 con lettore CD integrato, gi\u00e0 disponibile in Giappone con il nome di PC Engine Duo. Nell'aprile 1992 NEC e HudsonSoft fondarono la joint venture Turbo Technologies Incorporated (TTi), che si occup\u00f2 della distribuzione sul mercato americano della nuova piattaforma a partire dall'ottobre dello stesso anno. TTi prov\u00f2 a ridurre ulteriormente il prezzo del TurboGrafx-16, del TurboGrafx-CD e del TurboExpress, senza ottenere particolare successo neanche dopo aver modificato il nome della sua ultima console in Duo. Nel 1993 NEC inizi\u00f2 a lavorare alla successiva console ovvero il PC-FX, mentre l'ultima versione del PC Engine venne immessa sul mercato nel 1994 col nome di DUO-RX ma la produzione cess\u00f2 definitivamente nel 1995.\nCaratteristiche.\nLa console \u00e8 una macchina con processore a 8 bit e una GPU a 16 bit dedicata, con 64 kbyte di memoria video, in grado di visualizzare fino a 482 colori sullo schermo contemporaneamente, e un chip dedicato al sonoro.\nLa console utilizza come supporto di memorizzazione delle schede dette HuCard, un tipo di cartucce molto sottili e piccole sviluppate dalla Hudson, il co-sviluppatore della console. Le cartucce hanno la dimensione di una carta di credito pi\u00f9 spessa. Come dimensione assomigliano ai supporti utilizzati dal Sega Master System per alcuni tipi di giochi, ma a differenza di questo il PC Engine prevede solo questo tipo di cartucce.\nVideogiochi.\nSi conoscono quasi 900 titoli per PC Engine, in gran parte usciti ufficialmente solo in Giappone.\nLa rivista \"The Games Machine\", in una selezione di dieci giochi rappresentativi della console, inserisce \"R-Type\", \"Winds of Thunder\", \"Bikkuriman World\", \"Galaga '88\", \"Gunhead\", \"PC Genjin\", \"Parasol Stars\", \"Akumaj\u014d Dracula X Chi no Rondo\", \"\", \"Ginga Fukei Densetsu Sapphire\".\nLa rivista \"Retro Gamer\" identifica in particolare cinque \"giochi essenziali\" usciti su CD per PC Engine dotata di CD-ROM\u00b2: \"Akumaj\u014d Dracula X Chi no Rondo\", \"Seirei Senshi Spriggan\", \"Ys: Book I &amp; II\" (raccolta di versioni migliorate di ' e '), \"Lords of Thunder\", \"Fatal Fury Special\".\nTra i migliori giochi sviluppati in Occidente e non arrivati ufficialmente in Giappone, la rivista ricorda \"Davis Cup Tennis\", \"Falcon\", \"Impossamole\", \"Turrican\", \"Andr\u00e9 Panza Kick Boxing\", \"Yo, Bro\", \"TaleSpin\", \"Order of the Griffon\", \"Battle Royale\", \"Darkwing Duck\"."}
{"id": "270447", "revid": "1543377", "url": "https://it.wikipedia.org/wiki?curid=270447", "title": "Notting Hill", "text": "Notting Hill \u00e8 un distretto residenziale di Londra, appartenente alla municipalit\u00e0 del Royal Borough of Kensington and Chelsea. \n\u00c8 situato nella parte occidentale della prima fascia urbana e, a partire dalla fine degli anni novanta del Novecento, \u00e8 diventato un\u2019area residenziale particolarmente richiesta ed esclusiva.\nL'area \u00e8 nota anche per la sua vocazione turistica poich\u00e9 ospita la celebre Portobello Road, con il suo caratteristico mercato dell'usato e il festoso Carnevale Caraibico che si svolge annualmente nell'ultima settimana di agosto.\nStoria.\nLe origini.\nPosta in una zona semicollinare, in origine l'area era un territorio rurale appartenente al Middlesex la cui etimologia toponomastica deriverebbe da alcune lettere patenti risalenti al 1356 che menzionano la collina di \"Knottynghull\", ovvero un toponimo probabilmente derivante da un castello che sorgeva nelle vicinanze denominato \"Knotting-Bernes\" e in seguito \"Nutting-barns\". A sua volta, l\u2019origine del toponimo \"knotting\" deriverebbe dall\u2019antico nome maschile sassone \"Cnotta\".\n\"Potteries and piggeries\".\nL\u2019area di Notting Hill \u00e8 da sempre caratterizzata da un terreno argilloso, elemento che agli inizi dell\u2019Ottocento favor\u00ec il massiccio insediamento di cave e di fornaci di mattoni e vasellame in coccio. Tuttavia essendo anche una zona rurale da secoli, Notting Hill fu altres\u00ec nota per la presenza di molti cascinali di allevatori di suini a tal punto da diventare un'area identificata come \"potteries and piggeries\"; un retaggio di quest'eredit\u00e0 storica sono ancora oggi Pottery Lane, una caratteristica via del quartiere, nonch\u00e9 la ciminiera superstite di Walmer Road.\nL'espansione ottocentesca.\nL\u2019area di Notting Hill vide l\u2019espandersi del tessuto urbano a partire dagli anni venti dell\u2019Ottocento per volere delle famiglie Norland e Ladbroke, ovvero i principali proprietari terrieri della zona. A James Ladbroke si deve la costruzione dei primi isolati di case edoardiane progettate dall\u2019architetto Thomas Allason, autore anche di un primo piano regolatore della zona, che prevedeva un profondo risanamento dell\u2019area ormai disseminata di cave d\u2019argilla abbandonate divenute discariche a cielo aperto.\nEgli dapprima progett\u00f2 una grande piazza circolare da cui sarebbe dovuta partire una raggiera di strade per i nuovi quartieri residenziali sul modello dei grandi viali parigini; tuttavia in seguito il progetto venne accantonato a favore di una soluzione pi\u00f9 tradizionale ridisegnata dallo stesso Allason nel 1824, dove \"Ladbroke Grove\" divenne l\u2019asse viario principale dei quartieri residenziali di Notting Hill, arricchiti da svariati \"crescent\", ovvero i viali curvi tipici di Londra, da giardini interni e dal Ladbroke Garden nell\u2019omonima piazza, che fu per l\u2019epoca il pi\u00f9 grande parco privato della citt\u00e0.\nMalgrado l\u2019eleganza della nuova zona residenziale caratterizzata da raffinati edifici provvisti di giardini interni, Notting Hill restava pur sempre una zona periferica, pertanto a popolare la nuova area urbana non fu la nobilt\u00e0, che prefer\u00ec continuare a risiedere negli aristocratici distretti centrali di Belgravia, Mayfair e Marylebone, bens\u00ec la borghesia emergente ed esponenti dell\u2019arte e della letteratura, che in Notting Hill trovarono il quartiere adatto per vivere come la nobilt\u00e0 del centro ma a prezzi pi\u00f9 accessibili.\nL'immigrazione afroamericana e caraibica.\nA partire dai primi decenni del Novecento, nonostante la costante espansione dei nuovi ed eleganti isolati di abitazioni in stucco bianco e l'apertura dell'omonima stazione della metropolitana nel 1868, Notting Hill stentava ad affermarsi come area residenziale di prestigio e, contestualmente, inizi\u00f2 a ospitare le prime comunit\u00e0 di afroamericani provenienti dalle colonie inglesi caraibiche.\nEssi si stabilirono in zone al limitare dei nuovi isolati progettati da Allason, prevalentemente in modeste abitazioni affittate a prezzi accessibili e sovente ricavate da vecchi fabbricati che ospitavano in precedenza scuderie, magazzini o fornaci di mattoni. Fu proprio per ravvivare i toni spenti di questi edifici che i nuovi occupanti iniziarono a tinteggiare le facciate e i portoni con colori sgargianti tipici dei loro luoghi di origine, cos\u00ec da diventare presto la caratteristica prettamente tipica e predominante di Notting Hill e che oggi ancora contraddistingue fortemente l'area.\nUna delle prime strade a diventare cos\u00ec variopinta fu proprio la celebre Portobello Road, di fatto una semplice via secondaria di modeste abitazioni come moltissime altre, dove hanno vissuto per decenni centinaia di famiglie di immigrati caraibici, ma che con il tempo \u00e8 divenuta la principale attrazione della zona, nonch\u00e9 una della maggiori vie commerciali a ospitare svariati negozi e il settimanale mercato dell\u2019usato con numerose bancarelle che vi si svolge dal 1857.\nGli scontri e i \"Race Riots\".\nA inizio Novecento Notting Hill era diventata una zona decisamente multietnica e popolosa ma, seppur compresa nel prestigioso quartiere di Kensington, non era ancora considerata un'area sicura.\nEffettivamente il suo tessuto urbano appariva eterogeneo e la convivenza con le nuove etnie talvolta causava problemi a tal punto che, a partire dagli anni cinquanta, Notting Hill divenne epicentro dei \"Race Riots\", ovvero di una serie di episodi di violenza e intolleranza contro la comunit\u00e0 afroamericana nera che culminarono nell'agosto del 1958 con l\u2019aggressione di Majbritt Morrison, moglie svedese di un giovane imbianchino giamaicano.\nI \"Race Riots\" di Notting Hill generarono disordini per svariati mesi, con ripetuti attacchi da parte delle famigerate bande di \"Teddy Boys\" contro le abitazioni dei migranti afroamericani e caraibici; tuttavia, a seguito di provvedimenti delle autorit\u00e0 e di alcune centinaia di arresti, i moti si placarono.\nIn memoria di questo conflitto razziale nacque l\u2019iniziativa del Carnevale Caraibico, che ebbe la sua prima edizione ufficiale nell'agosto del 1965. Contestualmente, migliorarono anche l\u2019integrazione e la qualit\u00e0 di vita degli immigrati residenti nella zona grazie soprattutto al \"Notting Hill Housing Trust\", un ente benefico fondato nel 1963 dal filantropo Bruce Kenrick e che esiste tuttora.\nL'odierna \"Notting Hill\".\nOrmai affermatasi da tempo come zona residenziale di prestigio, Notting Hill \u00e8 divenuta con il tempo anche indiscussa meta turistica grazie al coloratissimo Carnevale Caraibico ma anche per le molteplici attivit\u00e0 commerciali come pub, ristoranti, librerie, negozi di accessori artigianali, antiquari e rigattieri che fanno parte del celeberrimo mercato di Portobello Road.\nDa sempre zona ambita da scrittori e poeti, ancora oggi molte celebrit\u00e0 del mondo della politica e dello spettacolo risiedono in zona, tra cui l\u2019ex Primo Ministro David Cameron, la cantante Annie Lennox, il chitarrista Brian May e svariati altri.\nIl Carnevale Caraibico.\nIl Carnevale Caraibico di Notting Hill \u00e8 considerato l'evento tematico mondano pi\u00f9 importante del mondo dopo il Carnevale di Rio De Janeiro in termini di affluenza e di esibizioni, nonch\u00e9 il pi\u00f9 importante carnevale europeo.\nLa sua prima edizione ufficiale risale al 1965, su iniziativa di numerosi immigrati afroamericani e caraibici insediati nell\u2019area a partire dagli anni cinquanta del Novecento.\nLa manifestazione si svolge l'ultima settimana di agosto di ogni anno in memoria dell'evento scatenante dei \"Race Riots\" dell'agosto del 1958 ma, allo stesso tempo, si conferma una data favorevole per l'affluenza turistica che assiste a questo importante appuntamento cittadino che dura circa sette giorni, attraendo ogni anno migliaia di persone in strada per assistere alla variopinta sfilata di svariati carri e gruppi danzanti che percorrono le strade a ritmo di musica.\nCaratteristiche topografiche e architettoniche.\nNotting Hill si estende da Notting Hill Gate, dove svetta la \"Campden Hill Tower\" e dov\u2019\u00e8 anche situata l'omonima stazione della metropolitana servita dalle linee Central, Circle e District, fino a Portobello Road, celebre e coloratissima via commerciale dove si svolge anche il caratteristico mercato dell\u2019usato dal 1857.\nTuttavia gli edifici colorati sono presenti un po\u2019 ovunque nella zona e numerose sono le coloratissime vie simili alla pi\u00f9 celebre Portobello Road. \nL\u2019archittetura di Notting Hill \u00e8 molto variegata, coniuga infatti le colorate ma un tempo modeste case delle vie secondarie agli isolati di eleganti ville ed edifici edoardiani in stucco bianco progettate da Allason, nonch\u00e9 alla presenza, seppur minima, di architettura moderna sorta del secondo dopoguerra.\nNotting Hill nella cultura di massa.\nLetteratura.\nLo scrittore britannico Charles Warren Adams fu forse il primo autore a dedicare un romanzo giallo a Notting Hill, pubblicando il racconto a puntate a partire dal 1865 sul periodico \"Once a week\", intitolato \"The Notting Hill Mistery\".\nGilbert Keith Chesterton vi ambient\u00f2 \"Il Napoleone di Notting Hill\", un romanzo dove si racconta come il quartiere riusc\u00ec a combattere contro gli eserciti dei quartieri confinanti.\nNel romanzo \"Il mastino dei Baskerville\" del celebre Arthur Conan Doyle si fa riferimento a Notting Hill per introdurre il misterioso personaggio di Selden, chiamato \"l'assassino di Notting Hill\".\nCinema.\nA Notting Hill \u00e8 ambientato l'omonimo film sentimentale del 1999 con Julia Roberts e Hugh Grant, in cui protagonista gestisce una caratteristica libreria collocata in Portobello Road. Il negozio dove \u00e8 stato ambientato parte del film \u00e8 tuttora visibile in Portobello Road e conserva l'insegna originale del film che reca scritto , anche se in realt\u00e0 \u00e8 un negozio di articoli turistici; il suo nome deriva da un negozio analogo tuttora esistente poco distante, al 13-15 di Blenheim Crescent.\nMusica.\nNel 2019 il gruppo musicale italiano \"Pop X\" pubblica l'album \"Notihng Hill\", storpiatura del nome del distretto londinese."}
{"id": "270451", "revid": "124313782", "url": "https://it.wikipedia.org/wiki?curid=270451", "title": "PC-FX", "text": "Il \u00e8 una console a 32 bit prodotta da NEC. Annunciata nel maggio del 1992, in occasione dell'anniversario della fondazione di Hudson Soft, come successore del PC Engine, la piattaforma fu commercializzata a partire dal 1994 fino al 1998, anno del ritiro di NEC dal mercato delle console.\nStoria.\nLa macchina venne presentata in Giappone il 23 dicembre 1994. Il PC-FX utilizza esclusivamente CD-ROM a differenza del PC Engine che utilizzava le cartucce HuCard (se non era installato il lettore di CD).\nLa commercializzazione del PC-FX fu interrotta all'inizio del 1998; al momento dell'interruzione il PC-FX aveva venduto circa unit\u00e0.\nCaratteristiche.\nLa console ha una forma simile a quella di un personal computer, nello specifico un computer in un case Tower, mentre in quel periodo la maggior parte delle console concorrenti erano inserite in case piatti in modo da poter essere agevolmente posizionate vicino agli altri elettrodomestici.\nIl controller \u00e8 un joypad simile a quello utilizzato dal Sega Mega Drive, ma con molti pi\u00f9 pulsanti. Un'altra caratteristica interessante erano le tre porte di espansione della macchina. Le porte di espansione in questo genere di macchine sono abbastanza inusuali dato che la loro inclusione ha un costo, ma la maggior parte degli utenti non ha necessit\u00e0 di espandere le potenzialit\u00e0 delle console e quindi in sostanza si innalza il costo della console senza fornire un servizio migliore all'utente.\nVideogiochi.\nPer la console sono stati commercializzati 62 giochi. I titoli del lancio commerciale iniziale erano \"\", \"Battle Heat\" e \"Team Innocent\" il 23 dicembre 1994, mentre l'ultimo gioco commercializzato \u00e8 stato \"First Kiss Story\" il 24 aprile 1998. La console e i giochi furono commercializzati solamente in Giappone. Un certo numero di dischi demo furono venduti insieme a riviste, e permettevano all'utente di giocare con la demo in un PC-Engine dotato di CD o con il PC-FX.\nNon c'erano protezioni contro la copia in nessuno dei giochi per il PC-FX. Questo fu deciso dal momento che ai tempi in cui fu venduta la console l'alto prezzo dei CD vuoti e dei masterizzatori per CD-R rendeva non conveniente la pirateria.\nGran parte dei giochi sono simulatori di appuntamenti incomprensibili a chi non parla giapponese, ma la rivista britannica \"Retro Gamer\" ha tentato comunque una selezione dei dieci pi\u00f9 grandi giochi per PC-FX: \"Battle Heat\", \"Chip Chan Kick!\", \"Der Langrisser FX\", \"\", \"Tyoushin Heiki Zeroigar\", \"Farland Story FX\", \"Last Imperial Prince\", \"Tengai Makyo Karakuri Kakutoden\", \"Fire Woman Matoigumi\", \"Dragon Knight 4\"."}
{"id": "270452", "revid": "1543377", "url": "https://it.wikipedia.org/wiki?curid=270452", "title": "Riccardo Orioles", "text": "Biografia.\nNato a Milazzo, qui comincia negli anni settanta con il giornalismo \"impegnato\" in piccoli giornali locali e le prime radio libere. Assieme a Pippo Fava ha fondato nel 1982 e poi sostenuto il mensile \"I siciliani\", edito a Catania, l'unico giornale cittadino che all'epoca denunciava le attivit\u00e0 illecite di Cosa Nostra. Il giornale si occupava di massoneria, mafia e politica; gli autori dichiaravano di voler pubblicare inchieste rigorose, e portare alla luce ci\u00f2 che la mafia per anni aveva fatto al buio. Giuseppe Fava, a un anno dalla nascita del giornale, venne ucciso dalla mafia.\nOrioles, giornalista professionista dal 1983, fu il punto di riferimento pi\u00f9 forte nella redazione dopo l'omicidio di Fava. Egli \u00e8 stato inoltre tra i fondatori del settimanale \"Avvenimenti\" e caporedattore dello stesso fino al 1994. Dalla riapertura, nel 1993, fino al 1995 ha diretto \"I siciliani nuovi,\" fallito nel 1996.\nDal 1999 svolge la sua attivit\u00e0 giornalistica scrivendo e diffondendo l\"'e-zine\" gratuita \"La Catena di San Libero\".\nNel maggio 2006 esce \"Casablanca\", mensile (che ha fondato e dirige) col quale continua a denunciare mafie e corruzioni. Nel corso del 2008, la redazione di \"Casablanca\" annuncia l'imminente chiusura per mancanza di fondi e, nonostante i numerosi appelli lanciati a livello nazionale, \u00e8 costretta a sospendere le pubblicazioni. Parte dei giornalisti impegnati in \"Casablanca\", insieme alle personalit\u00e0 pi\u00f9 attive della societ\u00e0 civile, d\u00e0 seguito ai precedenti contenuti nel magazine online U cuntu\"\nNel 2008 nasce il mensile \"I Siciliani giovani\" , diretto da Riccardo Orioles, che \u00e8 tornato in edicola nel 2017.\nNel 2010, il mensile d'inchiesta \"Casablanca\" torna nuovamente online e viene distribuito via mail.\nA ottobre 2015, Orioles rischia la radiazione dall'ordine dei giornalisti di Sicilia per morosit\u00e0. Riceve la solidariet\u00e0 di numerosi colleghi ed esponenti del movimento antimafia, tra cui Don Luigi Ciotti, presidente di \"Libera\", che paga il suo debito.\n\u00c8 direttore responsabile di Telejato.\nNel marzo 2017 usufruisce della legge Bacchelli, anche in seguito a una petizione su change.org che ha avuto 32.000 adesioni tra cui quelle dei presidenti di Camera e Senato Laura Boldrini e Pietro Grasso.\nA maggio 2017 viene affidato all'associazione \"I Siciliani giovani\" , un bene confiscato alla mafia a Catania, che viene intitolato al magistrato Giambattista Scid\u00e0.\n\"La catena di San Libero\".\n\"La Catena di San Libero\" vide la sua prima diffusione il 25 ottobre 1999. Da allora \u00e8 stata diffusa sempre tramite posta elettronica, e ripresa da numerosi siti Internet ed alcune testate giornalistiche.\nDal 1999 al 2004 il portale di intrattenimento \"Clarence\" ha pubblicato la \"Catena di San Libero\" all'interno della rubrica \"Tanto per abbaiare\"."}
{"id": "270453", "revid": "287204", "url": "https://it.wikipedia.org/wiki?curid=270453", "title": "Playdia", "text": "Playdia \u00e8 una console presentata nel 1994 da Bandai.\nStoria.\nLa console venne distribuita unicamente in Giappone. La macchina \u00e8 stata sviluppata per un pubblico giovane e quindi il sistema di controllo era volutamente semplice. Questa \u00e8 l'unica console \"tradizionale\" prodotta da Bandai (escludendo la linea WonderSwan, composta da console portatili). Bandai ha prodotto anche l'Atmark interactive multimedia player, conosciuto anche come Orange Pippin. Il prezzo della console era compreso tra i 250 e i 300 Dollari statunitensi.\nMolti giochi basati su anime sono stati prodotti per questa macchina. Alcuni titoli di successo sono: \"Dragon Ball Z Shin Seiyajin Zetsumetsu Keikaku Chikyu Hen\", \"Dragon Ball Z Shin Seiyajin Zetsumetsu Keikaku Uchyu Hen\", \"Sailor Moon S Quiz Taiketsu!\", e \"SD Gundam Daizukan\"."}
{"id": "270455", "revid": "33689", "url": "https://it.wikipedia.org/wiki?curid=270455", "title": "Virtual Boy", "text": "Il , chiamato VR-32 durante lo sviluppo, \u00e8 una console stereoscopica sviluppata e prodotta da Nintendo, presentata il 21 luglio 1995 in Giappone e il 14 agosto 1995 negli USA.\nIl sistema, per diversi motivi, ha avuto uno scarso successo di pubblico e di critica, tanto che la produzione \u00e8 terminata l'anno seguente alla commercializzazione.\nFunzionamento.\nLa console si basa sulla stereoscopia e utilizza degli occhiali contenenti un complesso sistema di specchi oscillanti, lenti e LED per proiettare negli occhi del giocatore le immagini tridimensionali monocromatiche dei videogiochi.\nTale sistema consiste in una singola linea di 224 LED che fa \"scorrere\" orizzontalmente i fotogrammi, sincronizzata con le oscillazioni dello specchio per proiettare agli occhi immagini complete e stereoscopiche.\nPer evitare problemi di costi vennero utilizzati soltanto LED rossi, pertanto l'immagine \u00e8 monocromatica, in rosso su sfondo nero.\nIl microprocessore \u00e8 il NEC V810 a 32 bit, allora usato anche dalla console PC-FX, in grado di fornire buone capacit\u00e0 nella grafica bidimensionale, ma limitate capacit\u00e0 di riprodurre i nuovi tipi di giochi tridimensionali allora emergenti nelle sale giochi e sulle console.\nIl visore del Virtual Boy \u00e8 un tutt'uno con la console, ma il dispositivo \u00e8 troppo grosso e fragile per poterlo ritenere una console portatile. Pu\u00f2 comunque essere alimentato anche a batterie.\nStoria.\nLa console venne progettata dalla divisione Nintendo R&amp;D1 sotto la supervisione di Gunpei Yokoi, l'inventore dei Game &amp; Watch e del Nintendo Game Boy, sebbene con questo non intendesse rimpiazzare la linea dei Game Boy. Nintendo intendeva utilizzare la console per avvantaggiarsi della popolarit\u00e0 del film \"Il tagliaerbe\" e intendeva anche verificare la reattivit\u00e0 del mercato in presenza di un prodotto cos\u00ec innovativo.\nNei primi anni '90 era opinione diffusa tra i produttori di console che il futuro dei videogiochi fosse nella realt\u00e0 virtuale. Ci furono infatti anche progetti di visori per Sega Mega Drive e Atari Jaguar, ma non superarono lo stadio di prototipi, mentre la Nintendo riusc\u00ec a entrare in produzione.\nSecondo un libro dei 1993 di David Sheff, \"Game Over\", Yokoi era contrario alla commercializzazione della console cos\u00ec come \u00e8 conosciuta oggi, ritenendola ancora inadatta al grande pubblico. Tuttavia, Nintendo riteneva che il tempo di sviluppo si era protratto abbastanza, e, volendo puntare tutte le attenzioni dello staff sul Nintendo 64, decise di mettere in vendita il Virtual Boy. Per questo motivo Yokoi decise di andarsene da Nintendo, rimanendo tuttavia in stretti rapporti con essa nonostante il lavoro alla Bandai, dove cre\u00f2 il WonderSwan.\nIl lancio commerciale del Virtual Boy avvenne il 21 luglio 1995 in Giappone e il 14 agosto in Nordamerica, al prezzo iniziale di 180 dollari. Era pi\u00f9 costoso delle classiche console a 16 bit che erano ancora in voga, ma meno costoso di quelle di nuova generazione, il nuovo Saturn e l'imminente PlayStation; si poneva quindi in una fascia propria sul mercato.\nLa console vendette pochissimo, rimase in produzione per poco tempo e vendette meno di un milione di unit\u00e0 in tutto il mondo. Furono vendute 770.000 unit\u00e0 entro marzo 1996, contro un obiettivo previsto di tre milioni. Il risultato, pessimo di per s\u00e9, assume proporzioni ancora maggiori se viene paragonato ai grandi successi ottenuti da Nintendo con NES, SNES e Game Boy (rispettivamente: 61,91; 49,10; 118,69 milioni di unit\u00e0).\nNegli Stati Uniti ci fu anche un accordo per noleggiare il Virtual Boy attraverso la catena Blockbuster, che totalizz\u00f2 oltre 750.000 noleggi, ma fu controproducente per la vendita della console.\nLa fine prematura del Virtual Boy venne segnata dalla stessa Nintendo, che visti i risultati abbandon\u00f2 il progetto e annull\u00f2 l'uscita di circa 30 videogiochi e di diverse periferiche gi\u00e0 annunciate dalla casa madre, tra cui il cavo System Link, che avrebbe permesso il gioco in multigiocatore attraverso l'uso di due Virtual Boy connessi tra di loro.\nL'insuccesso del Virtual Boy influenz\u00f2 negativamente la stessa idea generale di avvicinare la tecnologia della realt\u00e0 virtuale e il mondo dei videogiochi; in seguito non ci fu quasi nessun progetto simile di altre aziende fino a molti anni dopo, con Oculus Rift.\nVideogiochi.\nLista completa dei 22 videogiochi per Virtual Boy. In Giappone ne vennero pubblicati 19 (di cui otto esclusivi), mentre negli Stati Uniti 14 (di cui tre esclusivi)."}
{"id": "270457", "revid": "1886166", "url": "https://it.wikipedia.org/wiki?curid=270457", "title": "Decoerenza quantistica", "text": "La teoria della decoerenza quantistica, o desincronizzazione della funzione d'onda, afferma che l'interazione irreversibile (in senso termodinamico) fra i sistemi quantistici e l'ambiente esterno determina la perdita della coerenza della funzione d'onda.\nTale fenomeno impedirebbe l'osservazione di una sovrapposizione di stati per i sistemi macroscopici, fornendo un'interpretazione del collasso della funzione d'onda che non necessita dell'interazione tra sistema quantistico e apparato di misura classico postulata dall'Interpretazione di Copenaghen della meccanica quantistica.\nTeoria.\nIn fisica le particelle vengono usualmente descritte mediante una funzione d'onda che evolve nel tempo secondo l'equazione di Schr\u00f6dinger. In particolare il principio di sovrapposizione gioca un ruolo fondamentale nella spiegazione di tutti i fenomeni di interferenza osservati. Tuttavia questo comportamento \u00e8 in contrasto con la meccanica classica; a livello macroscopico infatti non \u00e8 possibile osservare una sovrapposizione di stati distinti. Un esempio ben noto \u00e8 fornito dal paradosso del gatto di Schr\u00f6dinger: un essere vivente non pu\u00f2 essere contemporaneamente vivo e morto.\nSorge quindi una domanda: esiste una separazione tra regime quantistico e regime classico? L'interpretazione di Copenaghen suggerisce una risposta controintuitiva: solo effettuare una misura su un sistema quantistico distrugge la sovrapposizione, rendendolo \"classico\". Il meccanismo responsabile di questo fenomeno, introdotto da Von Neumann, prende il nome di collasso della funzione d'onda.\nTuttavia, se esiste un confine tra mondo quantistico e classico, non \u00e8 affatto chiaro \"dove\" vada tracciato, n\u00e9 \"perch\u00e9\" esista: il collasso della funzione d'onda viene solo postulato, ma non spiegato. Questi problemi vengono affrontati dalla \"teoria della decoerenza\", la cui idea di base \u00e8 la seguente: le leggi della meccanica quantistica, a partire dall'equazione di Schr\u00f6dinger, si applicano a sistemi \"isolati\", in linea di principio anche a quelli macroscopici. Quando un sistema quantistico non \u00e8 isolato dall'esterno, ad esempio durante una misura, esso diventa entangled con l'ambiente (trattato anch'esso quantisticamente); questo fatto secondo la teoria ha conseguenze cruciali sul mantenimento della coerenza.\nIn particolare, se il sistema viene preparato in una sovrapposizione coerente di stati, l'entanglement con l'ambiente porta alla perdita di coerenza tra le differenti parti della funzione d'onda che corrispondono agli stati sovrapposti. Il sistema ha una transizione spontanea dallo stato coerente a quello decoerente, in cui non \u00e8 pi\u00f9 in una sovrapposizione di stati, bens\u00ec in una miscela statistica. Il decadimento esponenziale della coerenza \u00e8 regolato da una vita media (\"tempo di decoerenza\" formula_1) caratteristica per quel sistema specifico:\nUn singolo quantone (fotone, elettrone...) immerso nell'ambiente ha un tempo di decoerenza formula_3 molto lungo e quindi si trova tipicamente in uno stato coerente. Un sistema formato da formula_4 quantoni ha tempo di decoerenza formula_5 dato da\nIl tempo di coerenza di un sistema composto scala quindi col numero formula_4 dei componenti.\nSecondo la teoria della decoerenza la differenza tra sistemi microscopici e macroscopici sta nel fatto che se i primi si possono isolare bene dall'esterno (cio\u00e8 la coerenza si mantiene facilmente per un tempo sufficientemente \"lungo\"), lo stesso non si pu\u00f2 dire per i secondi, per i quali invece si deve inevitabilmente tener conto dell'interazione con l'ambiente. Di conseguenza \u00e8 praticamente impossibile osservare sovrapposizioni di stati macroscopicamente distinti (come nel caso del gatto di Schr\u00f6dinger) perch\u00e9, se anche si riuscisse a prepararli (cosa in s\u00e9 difficile, ma non vietata dalla teoria), avrebbero una vita media troppo breve per essere misurata sperimentalmente. Con un numero di componenti del sistema dell'ordine del numero di Avogadro il tempo di decoerenza risulta dell'ordine di formula_8.\nLa decoerenza quantistica prescinde quindi dall'osservatore e dal processo di misura in un certo qual modo precedendolo e simulando il collasso della funzione d'onda. In particolare il \"collasso\" produce la transizione da uno stato coerente a uno incoerente, in cui i termini fuori diagonale della matrice densit\u00e0 sono nulli; la decoerenza causa invece una transizione spontanea da uno stato coerente ad uno \"decoerente\", in cui i termini fuori diagonale della matrice densit\u00e0 sono asintoticamente infinitesimi.\nEsempio numerico.\nPossiamo dare almeno un'idea dell'ordine di grandezza del tempo di decoerenza per un sistema macroscopico. Consideriamo un pendolo di lunghezza 1 m e massa 1 g, che all'istante iniziale si trova a distanza 1 \u00b5m dal punto di equilibrio. Supponiamo che il pendolo sia in una sovrapposizione di stati coerenti formula_9, che classicamente corrispondono al moto nei due versi possibili. Essendo il valor medio della posizione\nformula_10\nil calcolo diretto fornisce\nformula_11.\nSi pu\u00f2 dimostrare che per distinguere questa sovrapposizione dalla miscela statistica formula_12 servirebbe una risoluzione spaziale nell'ordine di formula_13 m (praticamente impossibile da ottenere).\nAnche ammettendo di disporre di tale precisione, per poter osservare le frange di interferenza il contrasto non deve essere troppo piccolo. Supponiamo ora che l'interazione con l'ambiente porti ad uno smorzamento esponenziale delle oscillazioni con un tempo caratteristico molto grande, ad esempio \u03c4 = 1 anno. Si dimostra che dopo un tempo\nformula_14\nil contrasto si \u00e8 gi\u00e0 ridotto del 10%.\nIn questo caso il tempo di decoerenza \u00e8 minore del tempo di smorzamento per circa 19 ordini di grandezza.\nVerifiche sperimentali.\nLe verifiche sperimentali di questo fenomeno sono possibili studiando sistemi \"mesoscopici\" (a volte soprannominati \"gattini di Schr\u00f6dinger\"), cio\u00e8 formato da pochi quantoni. Esistono ormai diverse osservazioni sperimentali che dimostrano come un accoppiamento tra un sistema quantistico e un sistema mesoscopico porti alla decoerenza in tempi brevi ma apprezzabili.\nEsistono diversi gruppi di ricerca che si sono occupati, e si occupano tuttora, della teoria della decoerenza a livello sperimentale.\nPresso l'Universit\u00e0 di Parigi viene seguita la linea di ricerca sugli atomi intrappolati in cavit\u00e0 risonanti. Un esperimento storicamente importante, che ha costituito una delle prime verifiche della teoria, \u00e8 stato svolto osservando la decoerenza di un piccolo campo coerente di fotoni accoppiato ad un atomo di Rydberg.\nUn altro approccio, seguito da ricercatori di Vienna, si basa sull'interferometria di molecole \"grandi\", come i fullereni.\nUn lavoro di ricercatori di Tubinga ha mostrato (anche visivamente) la decoerenza di elettroni liberi causata dall'interazione coulombiana con l'ambiente.\nI fisici Serge Haroche e David Wineland hanno ricevuto il Premio Nobel per la Fisica nel 2012 per i loro contributi alla \"misurazione e manipolazione dei sistemi quantistici individuali\"."}
{"id": "270460", "revid": "228587", "url": "https://it.wikipedia.org/wiki?curid=270460", "title": "Conversione parametrica", "text": "La conversione parametrica spontanea o spontaneous parametric down-conversion (SPDC) \u00e8 un processo rilevante in ottica quantistica.\nUn cristallo non lineare (per esempio di calcite) separa i fotoni incidenti in coppie di fotoni a pi\u00f9 bassa energia, conservando nel processo l'energia totale e il . Il termine parametrico si riferisce al fatto che lo stato del cristallo \u00e8 lasciato inalterato, mentre energia e impulso si conservano. Il processo \u00e8 spontaneo, stimolato cio\u00e8 da fluttuazioni casuali del vuoto. Le coppie di fotoni sono quindi create a intervalli non prevedibili.\nAttualmente questo \u00e8 il principale meccanismo per generare singoli fotoni (stati di Fock). I fotoni cos\u00ec generati sono utilizzati per esperimenti di informazione quantistica, crittografia quantistica e per il test di Bell."}
{"id": "270461", "revid": "1833487", "url": "https://it.wikipedia.org/wiki?curid=270461", "title": "Grasso al litio", "text": "Il grasso al litio \u00e8 un grasso lubrificante multifunzionale a base di Litio, di colore marrone rossastro, in grado di resistere bene tanto alle alte temperature quanto alle basse. \u00c8 molto usato nel settore automobilistico per lubrificare cuscinetti e parti meccaniche di dinamo, alternatore, motorino di avviamento, pompa dell'acqua e altro. Offre buona stabilit\u00e0 meccanica e chimica e protegge da ossidazione, corrosione, ruggine. Resiste bene all'acqua ed \u00e8 facilmente pompabile. &lt;br&gt;\nIl suo punto di goccia si colloca oltre i 300 \u00b0C ma tollera temperature superiori ai 260\u00b0 solo per brevi periodi. Resiste bene alle basse temperature grazie all'olio a basso punto di scorrimento con cui viene di solito composto e pu\u00f2 cos\u00ec operare fino a -60\u00a0\u00b0C. Esistono sue formulazioni additivate per renderlo adatto alle temperature medio-alte, tuttavia in tal caso perde la capacit\u00e0 di operare alle basse poich\u00e9 nella miscela vengono impiegati oli a viscosit\u00e0 maggiore."}
{"id": "270462", "revid": "6923", "url": "https://it.wikipedia.org/wiki?curid=270462", "title": "Phantom (console)", "text": "Il Phantom era una console in sviluppo presso gli Infinium Labs. La macchina doveva scaricare direttamente da internet i contenuti multimediali che sarebbero stati memorizzati nell'hard disk o nelle cartucce utilizzate dalla console. Il sistema ha causato molte discussioni nel mondo dei videogiochi e della finanza per via dei ritardi di uscita della console e per via degli scandali finanziari che hanno colpito gli Infinium Labs. Alla fine il produttore annunci\u00f2 la cancellazione del progetto mettendo sotto una cattiva luce gli stessi Infinium Labs.\nHardware.\nNel maggio del 2004, le specifiche della macchina erano le seguenti:"}
{"id": "270465", "revid": "104265", "url": "https://it.wikipedia.org/wiki?curid=270465", "title": "Grasso al rame", "text": "Il grasso al rame, anche detto \"grasso ramato\", \u00e8 un grasso lubrificante antigrippante costituito da una miscela di lubrificanti solidi e polvere di rame, finemente dispersi in grasso consistente. Si usa per proteggere i filetti di viti dadi e bulloni. \u00c8 molto indicato per l'impiego su filettature esposte ad alte temperature o umidit\u00e0, previene i grippaggi e la corrosione e agevola il serraggio. Non \u00e8 solubile in acqua e pu\u00f2 resistere a temperature di oltre 1000 \u00b0C se la concentrazione di rame nel grasso \u00e8 molto elevata.\n\u00c8 spesso utilizzato per evitare fischi applicato sul retro delle pastiglie dei freni a disco di auto e moto.\nAlcuni tipi di tale grasso non sono solubili nel gasolio."}
{"id": "270466", "revid": "1386897", "url": "https://it.wikipedia.org/wiki?curid=270466", "title": "WonderSwan Color", "text": "Il WonderSwan Color \u00e8 una console portatile sviluppata dalla Bandai. \u00c8 stata presentata il 30 dicembre 2000 in Giappone e ha avuto un discreto successo.\nStoria.\nIl WonderSwan originale era dotato di uno schermo in bianco e nero. Anche se il WonderSwan Color \u00e8 leggermente pi\u00f9 grande e pesante dell'originale (7\u00a0mm e 2 g), la versione a colori \u00e8 dotata di 512 Kbyte di RAM e di un ampio schermo LCD. In aggiunta il WonderSwan Color \u00e8 compatibile con i giochi del WonderSwan originale.\nPrima dell'avvento dei WonderSwan, Nintendo aveva il monopolio virtuale del mercato delle console portatili. Con la presentazione del WonderSwan Color la Bandai riusc\u00ec a conquistare approssimativamente 8% del mercato in Giappone grazie anche al basso costo della console, 6800 yen (circa 60 euro).\nUn altro motivo del successo del WonderSwan \u00e8 che la Bandai \u00e8 riuscita a convincere la Squaresoft a convertire alcuni episodi di \"Final Fantasy\" per la console adattando la grafica e i controlli alle peculiarit\u00e0 della macchina. Tuttavia la popolarit\u00e0 del Game Boy Color e i ristabiliti rapporti commerciali tra Squaresoft e Nintendo hanno decretato la morte commerciale del WonderSwan Color.\nVideogiochi.\nIn tutto uscirono circa 90 giochi per WonderSwan Color, senza contare la compatibilit\u00e0 con un centinaio di giochi in bianco e nero per WonderSwan.\nSecondo una selezione fatta dalla rivista \"Retro Gamer\", i pi\u00f9 grandi giochi per WonderSwan Color sono \"Judgement Silversword\", \"Mr. Driller\", \"Rhyme Rider Kerorican\", ', '."}
{"id": "270467", "revid": "287204", "url": "https://it.wikipedia.org/wiki?curid=270467", "title": "SwanCrystal", "text": "Lo \u00e8 una console portatile prodotta da Bandai, considerata il successore del WonderSwan Color.\nPresentata al Tokyo Toy Show 2002, \u00e8 stata commercializzata in Giappone al prezzo di lancio di yen, per competere con il Game Boy Advance. La console si differenzia dal suo predecessore per la presenza di uno schermo TFT LCD a colori.\nI colori disponibili per la console, che mantiene l'aspetto e la disposizione dei tasti identica al WonderSwan, sono stati scelti tra otto possibili alternative in base all'esito di un sondaggio promosso sul sito ufficiale.\nLo SwanCrystal \u00e8 compatibile con i giochi del WonderSwan Color e dell'originale WonderSwan."}
{"id": "270470", "revid": "22475", "url": "https://it.wikipedia.org/wiki?curid=270470", "title": "Nintendo 64DD", "text": "Il Nintendo 64DD (o 64DD) \u00e8 una periferica prodotta da Nintendo per Nintendo 64. Il nome, che indica \"64 Dynamic Drive\", si riferisce alla capacit\u00e0 dell'accessorio di permettere di utilizzare speciali cartucce da sulla console Nintendo, installandolo alla base della stessa.\nIl 64DD fu distribuito esclusivamente in Giappone in una confezione che includeva, tra le altre cose, un mouse, un modem e sei giochi. Nel 2016 \u00e8 stata resa pubblica l'esistenza di un prototipo del 64DD ideato per il mercato statunitense.\nStoria.\nIl 64DD venne annunciato nel 1995 durante il Nintendo Shoshinkai game show event (ora chiamato SpaceWorld).\nComunque, il 64DD venne distribuito (in esclusiva) in Giappone dal 1\u00ba dicembre 1999.\nNintendo preannunciando un insuccesso commerciale del suo lettore di dischi digitali vendette il dispositivo a un servizio a sottoscrizione chiamato RANDnet che si preoccupava di vendere direttamente agli utenti finali l'espansione. Quindi il 64DD fu supportato da Nintendo per pochissimo tempo e solo nove giochi furono sviluppati per questa piattaforma.\nDopo la presentazione del Nintendo GameCube molti giochi che erano stati inizialmente sviluppati per 64DD furono adattati e distribuiti per GameCube dato che la nuova piattaforma offriva migliori prospettive di guadagno rispetto a una periferica poco diffusa, mentre altri uscirono su normale cartuccia per Nintendo 64, altri ancora furono cancellati."}
{"id": "270471", "revid": "2134147", "url": "https://it.wikipedia.org/wiki?curid=270471", "title": "Watara Supervision", "text": "La Watara Supervision \u00e8 una console portatile monocromatica presentata nel 1992 ed era un'alternativa a basso costo della console Game Boy. Insieme alla console era incluso un gioco chiamato \"Crystball\", un clone di Breakout.\nLa console \u00e8 dotata di un relativamente ampio schermo pieghevole (da cui il nome) e di grandi pulsanti, ma nonostante questo la qualit\u00e0 costruttiva non era delle migliori. I giochi non erano di alta qualit\u00e0 e quindi la macchina non \u00e8 stata un buon successo commerciale. Pu\u00f2 essere collegata alla TV tramite un cavo video e gli sprite e i fondali dei videogiochi vengono cos\u00ec visualizzati in quattro colorazioni differenti. La forma esterna della console ha subito molte modifiche col trascorrere degli anni e l'ultimo modello \u00e8 stato venduto fino al 1996. Esiste anche un modello senza schermo inclinabile.\nLa Supervision \u00e8 stata anche venduta da molte aziende nel mondo con altri nomi, tra i quali Quickshot Supervision e Hartung SV-100.\nRecupero.\nCome parecchie console, la Watara Supervision sopravvive grazie agli emulatori, tra cui MESS. L'emulatore GoodTools include uno strumento chiamato GoodSV, che elenca 47 giochi Supervision nella versione 2.01."}
{"id": "270475", "revid": "1031944", "url": "https://it.wikipedia.org/wiki?curid=270475", "title": "Grasso (lubrificante)", "text": "Il grasso \u00e8 un lubrificante ad elevata viscosit\u00e0 adatto a lubrificare superfici su cui agiscono alte pressioni. I primi grassi erano prodotti a base di calcio, sodio, litio, impastati con emulsioni saponose e oli minerali; oggi si formula anche per sintesi chimica. Si applica a mano o con l'ingrassatore.\nLa base del grasso \u00e8 quasi sempre l'olio, minerale oppure sintetico, impastato con altri elementi. L'olio pu\u00f2 ossidarsi e quindi anche il grasso pu\u00f2 in parte ossidarsi e deteriorarsi con il tempo e con l'uso gravoso. Quando succede il suo colore tende a scurire, le propriet\u00e0 lubrificanti peggiorano e compaiono trafilaggi e perdite, inoltre vengono rilasciate sostanze nocive per i materiali. Poich\u00e9 in generale il grasso \u00e8 un cattivo conduttore del calore si ossida con facilit\u00e0 alle alte temperature e provoca incrostazioni e residui carboniosi. Formulare prodotti adatti al calore \u00e8 quindi molto pi\u00f9 difficile per il grasso che per l'olio. &lt;br&gt;\nLa rapidit\u00e0 di ossidazione dipende soprattutto dalla temperatura, per cui se scaldato oltre una soglia chiamata \"punto di goccia\" il grasso saponoso tende a liquefarsi poich\u00e9 la struttura del gel si frantuma; superata questa soglia le propriet\u00e0 lubrificanti sono compromesse e anche se raffreddato non pu\u00f2 pi\u00f9 riacquistare le caratteristiche originali. Il punto di goccia \u00e8 dunque un parametro essenziale nella scelta del grasso. I prodotti a vasto campo applicativo sono additivati con numerose sostanze per alzare molto la temperatura del punto di goccia, perch\u00e9 risulta essere il carattere minimo tra tutti quelli in gioco nella composizione. Per impieghi importanti \u00e8 quindi preferibile orientarsi sempre verso prodotti specifici e mai generici. &lt;br&gt;\nOltre alla soglia di temperatura superiore data dal punto di goccia, i grassi hanno anche una soglia inferiore al di sotto della quale possono diventare troppo duri e viscosi per l'utilizzo. Ancora una volta ci\u00f2 \u00e8 in buona parte dovuto alle caratteristiche dell'olio usato come base. &lt;br&gt;\nL'intervallo di temperatura compreso tra la soglia inferiore e quella superiore definisce il \"range\" di utilizzabilit\u00e0 del prodotto e di solito \u00e8 indicato sulla sua scheda tecnica.\nPropriet\u00e0.\nIl grasso \u00e8 un fluido \"pseudo-plastico\", cio\u00e8 un fluido la cui viscosit\u00e0 \u00e8 al di sotto della soglia di scorrimento. Quando viene applicata una forza sufficiente a superare questa soglia allora la viscosit\u00e0 scende al livello di quella tipica degli oli minerali (o degli additivi EP nel caso di grassi per ingranaggi). Con l'invecchiamento il valore di soglia tende a diminuire e il grasso diviene tissotropico.\nClassificazione NLGI.\nLa classificazione dei grassi lubrificanti, in base alla loro consistenza, viene stabilita tramite la gradazione NLGI (National Lubricating Grease Institute). La classe di consistenza NLGI \u00e8 uno standard internazionale che viene determinato misurando la penetrazione di un cono nel grasso; la temperatura di prova viene fissata a 25 \u00b0C e la modalit\u00e0 con cui il cono penetra viene descritta nella normativa DIN ISO 2137. Nei grassi teneri la penetrazione sar\u00e0 maggiore; la misurazione della penetrazione viene successivamente riferita ad una scala da 000 a 6 per descrivere la consistenza NLGI del grasso.\nApplicazioni.\nSono usati dove agiscono alte pressioni e dove i trafilaggi e i gocciolii di olio sono inaccettabili. Casi tipici sono i cuscinetti e le parti meccaniche a contatto con moto discontinuo o saltuario nelle quali sarebbe difficile o impossibile mantenere un velo d'olio in grado di tenerle sempre separate. All'inizio delle operazioni l'attrito delle parti lubrificate con grasso \u00e8 sempre maggiore rispetto a quello delle parti lubrificate con olio, ma superata la soglia di scorrimento il velo di grasso diminuisce la sua viscosit\u00e0 e si comporta come un velo di olio minerale.\nIn linea di principio ogni tipo di grasso \u00e8 adatto a compiti specifici, tuttavia questa suddivisione in origine molto netta \u00e8 oggi pi\u00f9 sfumata grazie alla sintesi chimica e agli additivi che riescono ad esaltare diverse propriet\u00e0 e a rendere ogni grasso quasi polivalente. Per esempio i grassi impiegati per lubrificare sistemi striscianti, slitte e cuscinetti a rulli o comunque piani dovrebbero essere al sodio, per i cuscinetti piani molto lenti pu\u00f2 andar bene il grasso al bario, per le alte pressioni (EP) e i cuscinetti a sfere servono grassi pi\u00f9 specializzati, e cos\u00ec via.\nTipi di grasso per categoria.\nI grassi possono per comodit\u00e0 d'uso dividersi in sei categorie: grassi costituiti da miscele di oli minerali e materiali solidi, da asfalti miscelati con oli leggeri, da sostanze saponose e oli minerali, adatti alle alte pressioni (EP), adatti al rotolamento, di uso generico.\nPer alte pressioni (EP).\nAdatti a impieghi gravosi in cicli pesanti e industriali, per cuscinetti a sfere e a rulli, per cuscinetti piani ma molto sollecitati o che devono sopportare pesi notevoli, e soprattutto per ingranaggi. Non tollerano, per\u00f2, le alte temperature e il punto di goccia si colloca attorno ai . &lt;br&gt;\nContengono additivi che irrobustiscono il velo lubrificante per prevenire il suo distacco e quindi il contatto fra le superfici. Il velo si forma in seguito alla reazione chimica che avviene tra il metallo da lubrificare e gli additivi del grasso, di solito esotermica e quindi responsabile in parte dell'aumento della temperatura quando le pressioni in gioco sono molto elevate. Altri additivi a base di cloro, fosforo, cera cloridica, fosfati e a volte zinco vengono impiegati per rafforzare alcune propriet\u00e0 in considerazione della specificit\u00e0 richiesta al prodotto e per renderlo pi\u00f9 adatto a sopportare grandi pressioni piuttosto che elevate velocit\u00e0 o piuttosto che materiali particolari da lubrificare.\nOli minerali miscelati a sostanze solide.\nSono lubrificanti pesanti adatti a usi speciali come in macchinari ad altissime pressioni ma basse velocit\u00e0 di scorrimento o rotolamento, per esempio su macchine cingolate per edilizia o gru.\nAsfalti miscelati a oli leggeri.\nIn verit\u00e0 \u00e8 improprio chiamarli grassi poich\u00e9 trattasi di oli molto viscosi. Trovano impiego nella lubrificazione di funi e cavi metallici e di grandi ingranaggi lenti. Formano un velo protettivo che pu\u00f2 coadiuvare il raffreddamento degli organi su cui vengono posti. La miscelazione con oli leggeri serve per migliorare il punto di scorrimento.\nGrassi per cuscinetti piani a rulli.\nSono molto specifici e adatti quasi esclusivamente a questo impiego. La loro consistenza \u00e8 molto saponosa e ben si adatta alla forma dei rulli.\nSostanze saponose miscelate con oli.\nSono i grassi oggi pi\u00f9 comuni e le loro caratteristiche variano moltissimo a seconda degli additivi impiegati nella base saponosa.\nPer uso generico.\nCombinano di solito le caratteristiche di due o pi\u00f9 grassi specializzati, a discapito delle caratteristiche pi\u00f9 estreme. Negli impieghi poco gravosi e a temperatura ambiente possono sostituire senza difficolt\u00e0 ogni tipo di altro grasso. Sono miscele complesse a base di sostanze saponose, bario, litio, calcio. Di solito non resistono all'acqua e non proteggono da corrosione e ruggine, per\u00f2 hanno ottima stabilit\u00e0 meccanica e proteggono dall'ossidazione. &lt;br&gt;\nI meglio formulati hanno punto di fusione elevato e possono operare continuativamente a temperature di oltre ; offrono anche migliore resistenza all'acqua e stabilit\u00e0 eccezionale.\nTipi di grasso per composizione.\nAltri tipi di grasso.\nEsistono materiali solidi che a temperatura ambiente risultano molto morbidi e che hanno propriet\u00e0 lubrificanti. Questi materiali sono spesso catalogati come grassi sebbene il nome sia improprio perch\u00e9 non manifestano il cambio di viscosit\u00e0. Altre sostanze talvolta chiamate grassi sono basate sul silicone amorfo e si usano laddove il grasso tradizionale non previene a sufficienza la corrosione o laddove le miscele a base di olio risultano dannose per il materiale. I grassi siliconici garantiscono ottima stabilit\u00e0 anche a temperature elevate e compongono le paste all'ossido di Zinco usate per migliorare la conduzione termica fra i componenti elettronici e i loro dissipatori (per esempio i processori dei computer) e i grassi di sintesi polimerizzati per usi speciali nel campo dell'elettronica e degli strumenti di misura, e della meccanica di precisione per lubrificare piccoli cuscinetti a rotazione ultrarapida e microutensili. Anche alcuni derivati del petrolio, come la vaselina, sono talvolta indicati fra i grassi lubrificanti. &lt;br&gt;\nMenzione a parte meritano i grassi per ambienti a vuoto: devono garantire bassissima volatilit\u00e0 affinch\u00e9 non abbiano a rilasciare sostanze che possano inquinare il vuoto rendendo difficile o impossibile raggiungere e mantenere l'alto vuoto, e non abbiano a perdere le loro caratteristiche lubrificanti in assenza di pressione e di aria. Tra i pi\u00f9 diffusi di questa speciale categoria si annovera il Fomblin.\nAdditivi.\nMolte sono le sostanze chimiche usate per enfatizzare alcune caratteristiche del grasso. Il Teflon migliora le propriet\u00e0 lubrificanti; le resine vegetali unite all'ossido di calcio e miscelate con olio minerale e acqua migliorano la resistenza alle alte pressioni e si usano nei grassi per ingranaggi; il Glicerolo e alcuni esteri migliorano la viscosit\u00e0 alle basse temperature. &lt;br&gt;\nPer le altissime pressioni si usano grassi speciali indicati con la sigla EP (\"extreme pressure\"). In queste condizioni i normali grassi sarebbero compressi al punto di assottigliarsi fino a scoprire le superfici a contatto e provocare usura precoce per attrito, mentre gli EP riescono a svolgere il loro ruolo grazie a lubrificanti solidi dispersi nel grasso, di solito Grafite o Molibdeno. Questi lubrificanti solidi avvolgono la superficie metallica e riducono l'attrito anche nel caso in cui il sottile film di grasso dovesse danneggiarsi. &lt;br&gt;\nAltre sostanze a volte usate sono cloro, fosforo, cera cloridica, fosfati, zinco."}
{"id": "270476", "revid": "307923", "url": "https://it.wikipedia.org/wiki?curid=270476", "title": "Sovrattassa", "text": "Nel diritto tributario, la sovrattassa \u00e8 una imposizione aggiuntiva che si somma ad una tassa o ad una imposta ordinaria gi\u00e0 a carico di un contribuente.\nSi tratta di una misura in genere destinata a colpire fiscalmente determinare categorie di contribuenti all'interno delle pi\u00f9 generali classi di contribuenti ordinariamente tenuti ad una determinata azione tributaria. Alcune legislazioni vi ricorrono quando per qualche ragione sia inopportuno o impraticabile imporre una tassazione o un'imposizione ordinaria elevata ed ammettere benefici per determinati soggetti.\nIn altri casi la sovrattassa \u00e8 una generalizzata maggiorazione del tributo ordinario, spesso con dichiarazione di finalit\u00e0, come nel caso in cui sia determinata per il finanziamento di particolari misure emergenziali (ad esempio, la cosiddetta \"carbon-tax\").\nSi hanno perci\u00f2 nella pratica diverse figure di sovrattassa. Le principali sono:\nIn molte delle forme in cui si esplicita, la sovrattassa \u00e8 in genere cagione di profonda discussione per il carattere fisiologicamente discriminatorio che spesso contiene.\nImpropriamente il termine \u00e8 usato ad indicare costi aggiuntivi per determinati servizi, ad esempio i servizi postali o di trasporto."}
{"id": "270477", "revid": "125025473", "url": "https://it.wikipedia.org/wiki?curid=270477", "title": "Auser", "text": "Auser (acronimo di autogestione servizi) \u00e8 una associazione di volontariato.\nStoria.\nNata nel 1989 per iniziativa della CGIL e del Sindacato dei pensionati SPI-CGIL.\nNel 2015 contava 304.899 iscritti, 45.263 volontari e 1.500 sedi in tutta Italia.\nAuser Toscana e il comune di Firenze organizzano il premio annuale \"Filo d'argento\", conferito nel mese di giugno dal Presidente di Auser nel salone cinquecentesco di Palazzo Vecchio. Al 2014 i premiati nel capoluogo toscano erano 170 personalit\u00e0 provenienti dal mondo dello spettacolo, della religione, dell'arte, dello sport e della cultura, decorati con la medaglia \"Florentia Mater\", opera dal Maestro Roberto Ciabani.\nIl 20 aprile viene pubblicato il singolo di beneficenza \"Il nostro tempo\" facente parte del progetto \"Nemico invisibile\" ideato da Annalisa Minetti e Mario Biondi che cantano insieme ad altri artisti; il ricavato viene devoluto ad Auser, associazione che, anche, durante la Pandemia di COVID-19 porta avanti iniziative di sostegno per le persone pi\u00f9 fragili, sole e anziane."}
{"id": "270492", "revid": "55917823", "url": "https://it.wikipedia.org/wiki?curid=270492", "title": "Densit\u00e0 abitativa", "text": ""}
{"id": "270493", "revid": "200568", "url": "https://it.wikipedia.org/wiki?curid=270493", "title": "Capitone", "text": ""}
{"id": "270494", "revid": "117118493", "url": "https://it.wikipedia.org/wiki?curid=270494", "title": "Jo Schlesser", "text": "Carriera.\nCome molti piloti del suo tempo si ciment\u00f2 in svariate discipline, cominciando nei rally nel 1952 e debuttando in circuito l'anno seguente con la conquista delle \"Coupes de Paris\" sul Circuito di Montlh\u00e9ry. Per motivi di lavoro trascorre tre anni in Madagascar e al rientro in Francia nel 1957 si dedica alle gare per vetture sport, sia su pista che su strada, come la Liegi-Roma-Liegi e il Tour de France automobile, gare simili alla Mille Miglia.\nNel 1960 acquista una Ferrari 250 Gt Swb (chassis 2209GT, targa MO60578) realizzata dalla Carrozzeria Sports Cars di Piero Drogo.\nVittima di un grave incidente nelle prove della 24 Ore di Le Mans del 1961 al volante di una vettura ufficiale della Scuderia Ferrari, ripart\u00ec dalla Formula Junior con una Brabham, conquistando il titolo francese nel 1962 e 1963. Nel 1964 disput\u00f2 parecchie gare endurance per la Ford e arrivando secondo alla 1000 km di Parigi (primo tra le Gran Turismo) in coppia con Pedro Rodr\u00edguez su una Ferrari 250 GTO/64 del North American Racing Team, mentre l'anno successivo ottenne la vittoria di classe alla 2000 km di Daytona, alla 12 Ore di Sebring e alla 12 Ore di Reims su AC Cobra.\nLa Formula 2 e la Formula 1.\nNel 1966, Schlesser entr\u00f2 nella scuderia Matra di Formula 2 e corre anche con la Ford GT40 nelle gare per prototipi. Durante la sua permanenza alla Matra partecip\u00f2 a diverse competizioni, comprese le edizioni 1966 e 1967 del Gran Premio di Germania di Formula 1, dove furono ammesse vetture di Formula 2 per riempire lo schieramento. Nel 1967 vinse la 12 Ore di Reims su una Ford GT40 MkII con il suo amico Guy Ligier.\nSchlesser accett\u00f2 nel 1968 l'invito della Honda di guidare la sperimentale \"RA302\" al Gran Premio di Francia disputato sul circuito di Rouen. La vettura era costruita con telaio in magnesio, materiale estremamente infiammabile e la prima guida John Surtees la consider\u00f2 troppo pericolosa al punto di rifiutarsi di portarla in gara.\nSchlesser invece accett\u00f2, ma rimase coinvolto in un incidente all'inizio del terzo giro schiantandosi con la sua vettura alla curva \"Six Fr\u00e8res\" e mor\u00ec nel furioso incendio che ne scatur\u00ec, alimentato dal pieno di carburante e dalla struttura in magnesio del telaio.\nIn ricordo del pilota e amico tragicamente scomparso, Guy Ligier denomin\u00f2 le vetture costruite dalla sua azienda con una sigla alfanumerica che iniziava sempre con le letter JS, le iniziali di Jo Schlesser.\nSchlesser \u00e8 stato sepolto nel cimitero di Malz\u00e9ville, nel dipartimento di Meurthe e Mosella."}
{"id": "270496", "revid": "599013", "url": "https://it.wikipedia.org/wiki?curid=270496", "title": "Lct", "text": ""}
{"id": "270497", "revid": "599013", "url": "https://it.wikipedia.org/wiki?curid=270497", "title": "Lst", "text": ""}
{"id": "270498", "revid": "6923", "url": "https://it.wikipedia.org/wiki?curid=270498", "title": "Tank Landing Ship", "text": ""}
{"id": "270500", "revid": "2131089", "url": "https://it.wikipedia.org/wiki?curid=270500", "title": "Barbara (Italia)", "text": "Barbara \u00e8 un comune italiano di abitanti della provincia di Ancona nelle Marche.\nGeografia fisica.\nIl centro storico di Barbara si articola su due alture di una tipica dorsale collinare marchigiana, allungata tra i fiumi Misa e Nevola.\nStoria.\nOrigini.\nIl comune di Barbara affonda le sue radici storiche ed onomastiche nell'epoca dell'invasione dei Longobardi: verso la fine del VI secolo un avamposto di questo popolo germanico \u2014 \"barbaro\", cio\u00e8 straniero \u2014 si insedi\u00f2 qui, ai confini con il territorio della citt\u00e0 bizantina di Senigallia, in posizione intermedia e dominante fra le antiche citt\u00e0 romane di Ostra e Suasa, ormai abbandonate.\nMedioevo.\nDopo la disfatta longobarda ad opera dei Franchi nel 774, con l'istituzione del Sacro Romano Impero il territorio venne indemaniato. Successivamente, trasformato in feudo ecclesiastico, \u00e8 affidato all'abbazia benedettina di S. Maria di Sitria, fondata agli inizi del sec. XI sulle pendici del Monte Catria dal santo monaco riformatore Romualdo da Ravenna.\nNel 1257 viene conquistata dal vicino Comune di Jesi entr\u00f2 cos\u00ec a far parte del Contado della cosiddetta \"Respublica Aesina\" e ne seguir\u00e0 tutte le vicende storiche.\nRegno d'Italia.\nNeanche il nuovo comune, costituitosi nel 1257 grazie al protettorato jesino, riuscir\u00e0 a sciogliere i vincoli vassallatici, che perdureranno fino alla costituzione del Regno d'Italia, per tutta l'et\u00e0 moderna, periodo nel quale il paese di Barbara diventer\u00e0 la sede amministrativa degli estesi possessi dell'abbazia, ormai trasformata in commenda ed affidata dal 1453 ai cardinali delle pi\u00f9 importanti famiglie dello Stato Pontificio, come i Cesi, i Barberini, gli Albani.\nSimboli.\nLo stemma del Comune di Barbara si blasona:\nLa torre \u00e8 uno degli attributi della patrona santa Barbara, oltre a rappresentare il Castello e la cinta muraria che protegge la citt\u00e0 dal XV secolo.\nMonumenti e luoghi d'interesse.\nA Barbara sono presenti alcuni monumenti come il monumento ai Caduti e il recente tributo ad Aldo Moro.\nCultura.\nIl paese \u00e8 fornito di un asilo dell'infanzia, di una scuola elementare e di un Oratorio per il ritrovo dei giovani.\nEventi.\n\"La Festa del Castello\" \u00e8 una festa tradizionale di Barbara il primo fine settimana di agosto.\nIn onore della patrona della citt\u00e0, santa Barbara, la prima domenica di dicembre di tutti gli anni c'\u00e8 la fiera in suo onore e il 4 dicembre c'\u00e8 \"La Festa della Patrona\".\nOrmai \u00e8 un'altra tradizione creare durante le vacanze natalizie un Presepe Vivente che si pu\u00f2 vedere in tutti i giorni festivi.\n\u00c8 la pi\u00f9 grande e suggestiva rappresentazione della nativit\u00e0. Inoltre molto bella la Notte Bianca dei Bambini organizzata dall'associazione Barbamamme\nGeografia antropica.\nIl centro.\nIl centro storico si articola su due alture di una dorsale allungata tra i fiumi Misa e Nevola. A monte sorge il Castello, verso il mare, al di l\u00e0 del fossato e del ponte levatoio frapposto, si estendeva il Borgo munito di una cinta difensiva culminante in una propaggine occidentale chiamata Castellaro, probabilmente perch\u00e9 costituiva il sito pi\u00f9 antico ed elevato e perch\u00e9 fruiva di rudimentali fortificazioni: un terrapieno ed una palizzata.\nGli stessi ipogei o grotte del Castellaro costituiscono gallerie e vani sotterranei scavati nella roccia arenaria non solo per la conservazione delle derrate alimentari, ma anche a scopo di riparo o di via di fuga verso il fossato ed il castello durante gli assedi, come nel caso del sotterraneo murato del palazzo \"B\u00f9fera\", sede del ristorante tipico \"'L Castellaro\".\nBorgo medievale.\nIl borgo medievale si allunga in un pendio o declivio, la quale scende dal castello alla chiesa neoclassica dell'Assunta ripartita in due strade parallele, denominate nel dialetto locale Piazza e Piazzetta. La Piazzetta, via pi\u00f9 ristretta ed aristocratica, sale dalla Costarella, ripida china affiancata al monumentale tempio mariano, per confluire nello Spalmento, l'attuale piazza Cavour antistante al castello. Sulla destra, i vicoli, caratteristiche viuzze popolari del Castellaro, delimitano due palazzi affacciati sulla strada e rispettivamente appartenuti nel primo Ottocento alle famiglie signorili Leli e Bufera. Passeggiando lungo le declinanti vie del paese in una gradevole visita, si possono idealmente ripercorrere gli sviluppi urbanistici del centro abitato nel corso dei secoli: partendo dal castello medievale e dal sottostante borgo cinquecentesco, passando per l'attuale Borgo Mazzini - sviluppatosi nell'Ottocento con il nome di Borgo san Francesco - si perviene prima alle \"Case Nove\" d'inizio Novecento, odierna Via Vittorio Veneto, poi al moderno quartiere di Via Fratelli Kennedy.\nSport.\nCalcio.\nLa squadra di calcio denominata Ilario Lorenzini Barbara milita in Promozione e i colori sociali sono il giallo ed il blu. Ha disputato un torneo di Eccellenza Marche."}
{"id": "270504", "revid": "1718925", "url": "https://it.wikipedia.org/wiki?curid=270504", "title": "Mozzo (Italia)", "text": "Mozzo (\"M\u00f3ss\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nIl comune di Mozzo \u00e8 adagiato a semicerchio intorno ai colli di Bergamo ed ha una superficie di , in parte collinoso, in parte pianeggiante. L'altezza di riferimento, al centro del paese, \u00e8 di s.l.m.\nUna porzione del territorio comunale \u00e8 inclusa nel Parco dei Colli di Bergamo, parco regionale lombardo.\nI colli.\nTre sono le cime dei colli nel territorio di Mozzo e precisamente:\nIdrografia.\nIl Torrente Quisa, che nasce dalle falde del Canto Alto nel comune di Sorisole, segna il confine con il comune di Ponte San Pietro. Ha carattere torrentizio, con pochissima acqua nei periodi normali, e sfocia nel fiume Brembo nel territorio di Ponte San Pietro. Nella frazione del Borghetto, \u00e8 visibile la Roggia Curna, opera voluta da Bartolomeo Colleoni, per irrigare la zona di Astino e a sud di Curno. Le numerose sorgenti esistenti sui colli sono ormai scomparse.\nI confini.\nIl comune dista circa 5 chilometri dalla citt\u00e0 di Bergamo; confina con il capoluogo e con i comuni di Curno, Ponte San Pietro, Valbrembo\nStoria.\nIl territorio circostante la citt\u00e0 di Bergamo risulta abitato almeno dall'et\u00e0 del Bronzo (II millennio a.C.).\nI primi documenti scritti in cui si parla di Mozzo risalgono invece agli anni 958 e 989: sai parla di alcuni lasciti di terreni effettuati da Guglielmo e Auberto figli di Aponi da Muzo, capostipite della famiglia da cui il paese ha preso il nome.\nNei secoli successivi la storia di Mozzo segue quella della vicina Bergamo.\nDal 1927 al 1947 i comuni di Curno e Mozzo furono uniti in quello di Curdomo (dalle iniziali di Curno, Dorotina, Mozzo).\nMozzo, che nel dopoguerra era esclusivamente agricolo, ha visto negli anni l'insediamento di attivit\u00e0 industriali (chimica fra le prime) e di una timida edilizia privata. Ma \u00e8 a partire dagli anni ottanta che il paese trova la sua identit\u00e0 residenziale, divorando tutto lo spazio edificabile. Attualmente solo la fascia collinare che taglia il paese in direzione nord-sud rimane al riparo dalla lottizzazione, grazie ai vincoli posti dal Parco dei Colli, che impediscono l'edificazione di nuovi immobili. \nGrazie alla sua estrema vicinanza a Bergamo e alla relativa tranquillit\u00e0, Mozzo negli anni ha attratto diverse fasce sociali, causando un rapido sviluppo che \u00e8 sempre riuscito a garantire un'alta qualit\u00e0 della vita.\nIl nome del paese da \"Fondum Mu\u017fii\" o \"Fondum Mucii\" e successivamente \"Muz\", \"Muzo\", \"Moss\", \"Moz\" divenne infine Mozzo.\nLo stemma comunale.\nLo stemma comunale del comune di Mozzo \u00e8 composto da quattro campi. I quattro campi, in senso orario a partire dal primo in alto a sinistra, sono di colore argento, azzurro, nero e rosso a rappresentare la speranza, la giustizia, la prudenza e la carit\u00e0. Nel primo campo domina l'aquila, simbolo dei Capitani di Mozzo, nel secondo il Castello che domina sui tre colli, nel terzo le daghe dei Romani, simbolo delle origini, nel quarto il Pastorale, segno del dominio dei Vescovi di Bergamo.\nLo stemma comunale fu registrato alla Corte dei Conti il 1\u00ba febbraio 1979 e inserito nel registro araldico il 19 febbraio dello stesso anno.\nVie di comunicazione.\nMozzo \u00e8 situato lungo la SS 342, nota come \"Briantea\" che collega la citt\u00e0 di Bergamo con Como.\nUn'altra importante strada taglia Mozzo e separa la frazione Pascoletto dal resto del paese, si tratta della strada provinciale che da Villa d'Alm\u00e8 porta a Dalmine, costruita negli anni sessanta.\nIl Comune di Mozzo \u00e8 servito dall'Azienda di Trasporto pubblico di Bergamo (ATB) grazie alla linea 9 che collega il comune al capoluogo. Pi\u00f9 rare sono le corse della linea 8, della 10 e della 19, quest'ultima porta anche a Dalmine e a Villa d'Alm\u00e8.\nSebbene Mozzo sia attraversato dalla linea ferroviaria che porta a Lecco (realizzata nel 1862) non possiede una stazione ferroviaria; quelle pi\u00f9 vicine si trovano a Ponte San Pietro e a Bergamo.\nL'aeroporto pi\u00f9 vicino \u00e8 quello di Orio al Serio.\nGeografia antropica.\nFrazioni.\nLe frazioni di Mozzo sono : Dorotina, Borghetto e Pascoletto.\nBorghetto.\nIl Borghetto risulta separato dal resto del paese dai tre colli del comune stesso appartenenti al \"Parco dei Colli\".\nDa molti anni c'\u00e8 un progetto di una galleria sotto il colle che collegherebbe Piazza Trieste alla frazione ma non se n'\u00e8 mai fatto nulla. Da questa frazione ha inizio il sentiero degli Angeli.\nDorotina.\nLa Dorotina \u00e8 invece separata dal resto del paese dalla linea ferroviaria che da Bergamo porta a Lecco. Un sottopasso, datato 1985, collega la Dorotina con la frazione Pascoletto, mentre una strada ciclopedonale (nota come Tombotto o Via degli Alpini) la congiunge al centro del paese. Nella frazione si trova anche una chiesa, che fino a poco tempo fa risultava parte integrante della Parrocchia di Ponte San Pietro.\nPascoletto.\nIl Pascoletto si trova ad ovest del centro di Mozzo ed \u00e8 collegato ad esso tramite il sottopassaggio, costruito nel 1981, alla strada provinciale. Al Pascoletto sono sorti negli ultimi anni numerosi centri residenziali che ne hanno incrementato fortemente la popolazione. Nella frazione sorge l'impianto sportivo \"Colombera\", composto da un campo da calcio con annessa pista d'atletica e campi coperti per tennis e calcetto.\nGli edifici.\nLe chiese.\nLa parrocchia di Mozzo \u00e8 riconosciuta come tale dal 1476. Originariamente la chiesa del paese era intitolata a san Salvatore, mentre la nuova chiesa parrocchia \u00e8 dedicata a San Giovanni Battista.\nDella vecchia chiesa, demolita per far spazio a una che potesse contenere un maggior numero di fedeli, rimane solo il campanile.\nNella frazione Dorotina c'\u00e8 un'altra chiesa, che fino a poco tempo fa faceva parte della Parrocchia di Ponte San Pietro.\nLe scuole.\nNel Comune \u00e8 presente una scuola materna connessa all'oratorio, una scuola elementare intitolata al poeta Mos\u00e8 del Brolo ed una scuola media dedicata allo scultore Piero Brolis.\nLe ville.\nSono numerose le residenze di famiglie nobili in campagna presenti nel bergamasco, datate soprattutto tra il '700 e l'800.\nAlcune di esse si trovano a Mozzo e rappresentano il desiderio delle famiglie di uscire dai territori comunali per trascorrere le proprie vacanze in un ambiente diverso. Ecco un elenco delle ville di Mozzo:\nInoltre:\nSport e tempo libero.\nPer lo sport nel comune sono presenti campi da calcio, due palestre, campi da calcetto e tennis coperti. Esistono anche una piscina ed un campo da golf indoor (gestiti da privati). Lo sport \u00e8 diretto dall'Unione Sportiva Mozzo, composta da 9 sezioni (calcio, basket, pallavolo, tennis, ginnastica artistica, karate, aerobica, atletica e calcio a cinque) con pi\u00f9 di 750 tesserati.\n\u00c8 presente una sezione di Tiro a Segno Nazionale in zona Pascoletto (T.S.N. Ponte S.Pietro) con un poligono con linee da 50, 25, 12 metri e aria compressa a 10 metri.\nAltre strutture per il tempo libero comprendono l'oratorio parrocchiale e un cine-teatro chiamato \"Agor\u00e0\". Per quanto riguarda il calcio l'AC Mozzo milita in Prima Categoria, mentre in Seconda Categoria ma in un girone diverso milita la pi\u00f9 recente A.S.D. Amici Mozzo 2008. A.S.D.Amici Mozzo 2008 ha anche una squadra Special 5 che vede protagonisti atleti con disabilit\u00e0 che concorre ad un campionato provinciale CSI.\nDal 2013 viene organizzato il Palio delle Contrade richiamandosi ai giochi medioevali della corsa del palio (dame e cavalieri) e il calcio balilla umano (calcio storico) che di solito si svolge nel periodo della Festa del Patrono."}
{"id": "270508", "revid": "1543377", "url": "https://it.wikipedia.org/wiki?curid=270508", "title": "Figino Serenza", "text": "Figino Serenza (\"Figin\" in dialetto brianzolo, pronuncia fonetica IPA: , e semplicemente Figino fino al 1862) \u00e8 un comune italiano di abitanti della provincia di Como in Lombardia. I suoi abitanti sono chiamati figinesi (\"figin\u00e9s\" in dialetto).\nSituato nella parte meridionale della provincia, nella zona collinare a nord dell'area brianzola, confina a nord con il comune di Cant\u00f9, a sud con quello di Novedrate, a est con Mariano Comense e a ovest con Carimate. Dista 44\u00a0km dall'aeroporto di Milano-Malpensa, 34\u00a0km da Milano e 17\u00a0km da Como.\nGeografia fisica.\nTerritorio.\nIl paese \u00e8 situato nella parte meridionale della provincia di Como, all'interno della territorio della Brianza comasca, a 329 metri sul livello del mare. Si trova nella zona della cerchia collinare morenico-diluviale esterna prodotta dai residui della glaciazione denominata Riss, che si \u00e8 andata a sovrapporre a precedenti depositi ghiaiosi ora fortemente cementati (nella terminologia geologica \"Ceppo Lombardo\"). Il terreno delle colline \u00e8 caratterizzato da un suolo permeabile composto da sabbie e ghiaie. Vista l'incapacit\u00e0 del suolo di trattenere l'acqua, essa penetra per varie decine di metri finch\u00e9 non incontra uno strato impermeabile, sul quale scorre. Quando l'acqua ritorna a emergere si ha il fenomeno dei fontanili (o sorgive), molto diffusi nell'area agricola delle cascine. Numerose sono le falde acquifere presenti nel territorio, situate fra gli 80 e i 180 metri di profondit\u00e0 che hanno permesso lo sviluppo delle attivit\u00e0 agricole e dell'allevamento dei bachi da seta.\nIdrografia.\nIl principale corso d'acqua \u00e8 il torrente Serenza, affluente del Seveso, il quale percorre l'omonima valle, attraversando l'intero territorio comunale che viene cos\u00ec tagliato in due parti, un tempo separate amministrativamente l'una dall'altra. Le sue sponde sono ripide e scoscese, rappresentate da due colline: ci\u00f2 ha reso impossibile la nascita di nuclei abitativi nella Valle del Serenza anche se il torrente in passato ha rappresentato una notevole risorsa acquifera per gli abitanti di Figino Serenza, prima che venisse deturpata nel secondo dopoguerra dagli scarichi industriali non autorizzati. Altro corso d'acqua presente sul territorio comunale \u00e8 il torrente Ramarino, corso d'acqua minore che scorre da est verso sud, proseguendo il suo tragitto nel territorio comunale di Mariano Comense.\nClima.\nSecondo il K\u00f6ppen climate classification, Figino Serenza ha un clima tipicamente Temperato Umido (Cfa), con temperature che vanno dai -5/+5\u00a0\u00b0C in gennaio ai +30/+35\u00a0\u00b0C in luglio.\nGli inverni sono freddi con gelate frequenti. Il fenomeno della nebbia \u00e8 molto frequente tra gennaio e febbraio quando, in assenza di perturbazioni, avviene la condensazione del vapore acqueo e il perdurare dell'assenza della visibilit\u00e0 si ha nelle prime ore mattutine e dopo il tramonto, fino al giorno seguente. La ventilazione nel cuore della stagione invernale \u00e8 praticamente assente; questo provoca un particolare addensamento delle polveri sottili e un peggioramento della qualit\u00e0 dell'aria. Quando i valori superano le soglie consentite, vengono presi dei provvedimenti dall'amministrazione comunale, insieme con gli altri comuni dell'area critica Como-Milano-Sempione, come il blocco programmato della circolazione automobilistica e la restrizione della circolazione ai soli veicoli catalizzati. Sporadiche sono le precipitazioni nevose e concentrate tra la fine di gennaio e l'inizio di febbraio. L'ultima nevicata di grandi dimensioni si \u00e8 verificata tra il 6 e il 7 gennaio 2009.\nLe estati sono calde e afose. Sempre pi\u00f9 frequenti sono divenuti negli ultimi anni i fenomeni temporaleschi e le grandinate, molto temute soprattutto dagli agricoltori per la loro forza distruttrice, in grado di mettere a rischio i raccolti di un'intera annata. Il cuore della stagione calda si ha tra la met\u00e0 di giugno e la met\u00e0 di agosto. Il caldo \u00e8 anticipato da intense precipitazioni e da basse temperature. Finita la stagione estiva, con l'avvento dell'autunno, tornano le piogge e le temperature incominciano a scendere.\nStoria.\nLe origini (300-1100).\nLe prime notizie certe riguardo alla storia del borgo brianzolo risalgono al 1000, documentabili con atti coevi risalenti al XIV secolo, anche se sono state scoperte nel 1877 delle lapidi risalenti all'epoca della colonizzazione romana in cui vi erano incisi tre nomi: Quinto Veroccio Castrizio, Quinto Cornelio Treptonico e Minucio Creso. La struttura del \"piccolo centro abitato\" era quella tipica del vicus agricolo romano con poche famiglie dedite alla lavorazione dei campi di ricchi patrizi. Seguirono anni di declino con le invasioni barbariche che rallentarono lo sviluppo della civilt\u00e0 a Figino. In epoca successiva appartenne alla pieve di Galliano, sorta tra la seconda met\u00e0 del V secolo e la prima met\u00e0 del VI secolo. Con la conquista longobarda l'intero territorio dipese dapprima da Pavia e poi da Monza, mentre si andava formando il Contado della Martesana e il feudo generale di \"Canturio\" (Cant\u00f9). Nel periodo risalente al X secolo sulla sommit\u00e0 della collina sorgeva la casa della famiglia \"Figino\", ricchi proprietari terrieri di origine milanese. La vita della comunit\u00e0 agricola ruotava attorno alla \"Chiesa di San Materno\" che fungeva da punto di convergenza fra i cascinali posti a ovest e a est. Tra l'anno 1000 e il 1100 vi fu un aumento della popolazione, attestato dall'abbattimento della vecchia chiesetta di San Materno e dall'elevazione della nuova sulla medesima area e dall'ampliamento del cimitero circostante.\nEt\u00e0 medievale (1100-1499).\nVerso la met\u00e0 del XIV secolo per la prima volta appare dai documenti il nome Figino non pi\u00f9 attribuito alla nobile famiglia milanese ma al paese della Brianza. Negli \"Statuti delle acque e delle strade del Contado di Milano fatti nel 1346\" compare \"el locho da Figino\", una localit\u00e0 della Pieve di Galliano, cui spetta la manutenzione della \"strata da Niguarda\". Durante quel periodo venne affidato a Pietro Figino, da parte del duca Gian Galeazzo Visconti, il compito di costruire a Milano un porticato coperto in occasione del suo matrimonio con Isabella di Valois che diventer\u00e0 poi la sede del mercato della frutta o della verdura. Possiamo supporre quindi che la stessa famiglia impose al borgo il nome della propria casata o che pi\u00f9 probabilmente gli stessi abitanti, volendo onorare Pietro Figino e non avendo risorse economiche per edificare monumenti in suo onore, decisero di attribuire all'insieme di case e cascine esistenti nel territorio Canturino il nome \"Figino\". Nel 1475 l'intera pieve di Galliano passa dalle mani di Polidoro Sforza Visconti in quelle di Francesco Pietrasanta, membro di un ricco casato milanese.\nDominazioni francesi e spagnole (1499-1706).\nCi\u00f2 che meglio attesta il crescente numero degli abitanti \u00e8 la costruzione di una cappella con funzione religiosa sulla sommit\u00e0 della collina, dedicata a San Michele, in una migliore dislocazione sul territorio nel 1501. Nei registri dell'estimo del ducato di Milano del 1558 e dei successivi aggiornamenti al XVIII secolo, Figino risulta ancora inserito all'interno della stessa pieve dove ancora lo si ritrova nel 1644. Nel 1574 vi sono 383 abitanti. L'esistenza contadina, dettata dal cambio delle stagioni, incominciava con la semina e terminava coi grandi fuochi rituali dell'inverno e nessun fatto successivo a quegli anni potevano far supporre che la vita mutasse forma, ma ci\u00f2 avvenne quasi inspiegabilmente. All'inizio del XIV secolo non appare pi\u00f9 il nome dei \"Figino\" come proprietari del territorio, ora c'\u00e8 quello dei \"Meraviglia\" della citt\u00e0 di Como, che avevano acquistato un'ampia estensione di terreno per la coltura del gelso, pianta utilizzata per l'allevamento del baco da seta.\nNell'ottobre del 1606 il cardinale di Milano Federico Borromeo visita la parrocchia e annota la presenza di varie contrade e la costruzione di una nuova chiesa in cima a un colle. Torner\u00e0 nel 1616 per trovarla finalmente ultimata. Verso la met\u00e0 del XVII secolo in paese appaiono due famiglie milanesi che divengono proprietarie di importanti estensioni di terreno: la famiglia \"Casnati\" e la famiglia \"Pozzobonelli\". I \"Casnati\" acquistano la parte meridionale e occidentale del paese, coltivata a grano, segale, miglio, con vigne e gelsi mentre i \"Pozzobonelli\" quella orientale e settentrionale sulla bassa collina boscosa oltre il torrente Serenza, detta Rozzago, in cui nel frattempo si erano formati piccoli centri abitativi, il Castelletto e la Moja, gi\u00e0 frazione con giurisdizione parrocchiale a Montesolaro di Carimate. La famiglia Pozzobonelli in Figino eresse un'importante dimora patrizia, una parte di essa ora recuperata dal comune: la Villa Ferranti. Residenza anche del cardinal Pozzobonelli di cui rimane vestigia del blasone sulla mura e luogo in cui non solo il casato villeggiava ma vide anche i propri natali.\nDominazione asburgica (1706-1797).\nCon decreto 1\u00ba febbraio 1725 nel compartimento territoriale della Lombardia Austriaca, \"Pieve di Galliano\", distretto XI compare il comune di \"Figino con Rozzago\". La fusione era stata gi\u00e0 decisa l'anno precedente con dure reazioni da parte degli abitanti del piccolo centro frazionale che comprendeva, oltre all'abitato di Rozzago, i cascinali Moia, Bragianello, Castelletto, Barnicocca e Sant'Agata.\nNel 1751 l'abitato di Figino risultava essere inserito nel Ducato di Milano, nella pieve di Galliano e il territorio era costituito, oltre dal centro sviluppatosi intorno alla chiesa di San Michele, dalle cascine Boffalora di sotto, Boffalora di sopra, Bricola, Boncazio, Corno, Croce, Baslotello, Malpaga e Cassinetta. Dalle risposte ai 45 quesiti, redatti dal Ducato di Milano, il paese risultava essere sotto il potere feudale del conte Antonio Pietrasanta ma i 480 abitanti figinesi non versavano alcun tributo nei suoi confronti mentre i 120 abitanti di Rozzago versavano il \"dazio dell'imbottato\". Il comune era sotto la giurisdizione di un podest\u00e0 (pagato annualmente) ed era guidato da un sindaco, tre deputati e un console, senza limitazioni temporali. Il loro successore era decretrato tramite una pubblica elezione che si svolgeva nella piazza principale. Il comune aveva a sua disposizione un cancelliere stipendiato che doveva prendersi cura delle faccende burocratiche. Per la riscossione delle tasse e il pagamento delle spese vi era un unico esattore.\nLa Riforma al governo e amministrazione delle comunit\u00e0 dello stato di Milano stabilisce la nuova organizzazione dello stato di Milano. Nel nuovo compartimento territoriale il neonato comune di Figino con Rozzago fu collocato le comunit\u00e0 della pieve di Galliano mentre nel 1771 la popolazione era costituita da 473 abitanti. Dopo la suddivisione della Lombardia in province, Figino con Rozzago venne inserito nella Provincia di Milano. Con il nuovo compartimento territoriale per l'anno 1791, la pieve di Galliano, quindi anche l'abito figinese, venne incluso nel XI distretto censuario della provincia milanese.\nEt\u00e0 napoleonica (1797-1816).\nIn et\u00e0 napoleonica, con il passaggio dei territori lombardi alla Repubblica Cisalpina, ci furono diversi cambiamenti per ci\u00f2 che riguarda le amministrazioni locali e la suddivisione territoriale. Il comune di Figino con Rozzago fu inizialmente inserito nel Dipartimento del Lario-Distretto di Fino (27 marzo-26 settembre 1798), poi nel Dipartimento dell'Olona-Distretto XXVIII di Cant\u00f9 (1798-1801), per ritornare a far parte con la legge del 13 maggio 1801 del Dipartimento del Lario nel Distretto I di Como. Nel gennaio del 1799 la popolazione si attestava sui 701 abitanti. Per un breve periodo, ritorn\u00f2 sotto il Distretto XI di Milano (1802) per poi tornare nuovamente nel Distretto I di Como, Cantone di Cant\u00f9.\nNell'Elenco dei comuni del 1802 il comune venne classificato come municipalit\u00e0 di III classe in quanto la popolazione era inferiore ai 3.000 abitanti. Il numero esatto era di 662 abitanti. Venne deciso un accorpamento tra i comuni di II e III classe: Figino con Rozzago e Novedrate vennero annessi alla municipalit\u00e0 di Carimate; unione riconfermata anche nel 1812. Figino aveva diritto a un solo partecipante all'interno del consiglio del comune di Carimate.\nLa Restaurazione e il ritorno austriaco (1816-1859).\nNell'anno 1816, dopo la Restaurazione e il ritorno dell'dominazione austriaca nel Regno Lombardo-Veneto Figino, solo cos\u00ec nominato, torna a essere comune autonomo, facente parte della neonata Provincia di Como, staccandosi definitivamente a livello amministrativo da Milano, prima inserito nel Distretto XXVI di Mariano, poi nel Distretto XXVI di Cant\u00f9 (1844) e infine nel Distretto IV di Cant\u00f9 (1853). Si ritorn\u00f2 quindi alla organizzazione amministrativa in vigore prima del 1797.\nNell'anno 1816, dopo la Restaurazione e il ritorno della dominazione austriaca nel Regno Lombardo-Veneto Figino, solo cos\u00ec nominato, torna a essere comune autonomo, facente parte della neonata Provincia di Como, staccandosi definitivamente a livello amministrativo da Milano, prima inserito nel Distretto XXVI di Mariano, poi nel Distretto XXVI di Cant\u00f9 (1844) e infine nel Distretto IV di Cant\u00f9 (1853). Si ritorn\u00f2 quindi alla organizzazione amministrativa in vigore prima del 1797.\nVenne ripristinato il \"Convocato generale degli estimati\", organo che aveva il compito di assumere le decisioni in campo amministrativo, costituito dai possessori del Comune che, riunitisi due volte l'anno nella piazza principale del comune, organizzavano assemblee pubbliche e nominavano la Deputazione municipale, costituita da tre membri. Il primo deputato era eletto con la maggioranza dei voti. Tra il 1816 e il 1860 il nobile figinese Giovanni Battista Parravicini fu primo deputato. L'amministrazione municipale era poi esercitata da un agente comunale e da un cursore che avevano il compito di risolvere le controversie e le discussioni tra i cittadini, oltre a gestire i rapporti tra le varie propriet\u00e0. Il Comune non aveva ancora una propria sede ed era lo stesso Parravicini che metteva a disposizione dei locali della propria abitazione per svolgere le faccende burocratiche, quali le funzioni di sorveglianza sull'andamento amministrativo dei distretti che spettavano a un Consigliere del censo, poi sostituito dal commissario distrettuale (1819).\nL'avvento dei Savoia e del Regno d'Italia (1859-1915).\nNel 1859 la Lombardia venne annessa al regno sabaudo il quale estese l'organizzazione piemontese ai nuovi territori, apportando delle modifiche a livello amministrativo. Il decreto Rattazzi prevedeva che i prefetti sostituissero i vecchi commissari distrettuali e che nei comuni venisse eletto un sindaco al posto del primo deputato. Non ci furono modifiche a livello di amministrazione provinciale e il comune figinese rimase sotto la provincia di Como. L'anno successivo venne istituito il primo consiglio comunale, composto da un sindaco e due assessori, che si riuniva due volte all'anno. Nel primo censimento nazionale del 1861 il comune di Figino risult\u00f2 avere una popolazione complessiva di 1.290 abitanti. Nel 1862 venne deciso di aggiungere l'appellativo \"Serenza\" alla nomenclatura di Figino, di modo tale da distinguere il comune comasco dall'omonima municipalit\u00e0 della cintura di Milano.\nNel periodo della seconda guerra mondiale il parroco dell'epoca, don Ercole Terruzzi, su invito di papa Pio XII, espresse un Voto alla Madonna di San Materno affinch\u00e9 Figino Serenza venisse risparmiata dai bombardamenti e dalla distruzione.\nDal 1816 al secondo dopoguerra si avvicendarono solo cinque primi cittadini, tra cui un sindaco di nomina governativa nel 1890, il podest\u00e0 (1926-febbraio 1943) e un breve periodo di commissariamento (gennaio 1944-marzo 1945).\nSecondo dopoguerra.\nDopo la liberazione dal regime fascista il comune di Figino Serenza \u00e8 stato retto con continuit\u00e0 da un'amministrazione legata alla Democrazia Cristiana. Nel 1967, dopo un continuo peregrinare e la ricerca di nuovi locali, l'amministrazione comunale viene dotata della prima sede municipale, ristrutturata poi nel 2000.\nSimboli.\nDescrizione araldica dello stemma:\nLo stemma del comune di Figino Serenza \u00e8 di recente fattura. Nel 1999 l'Amministrazione Comunale indice un bando pubblico per la creazione del nuovo gonfalone che diventer\u00e0 poi il simbolo del paese. Dopo aver giudicato i diversi bozzetti giunti negli uffici comunale, la commissione ha valutato come migliore il disegno dell'artista locale Gino Ballabio. Lo stemma \u00e8 stato ufficialmente concesso con decreto del presidente della Repubblica del 19 luglio 1999.\nLo stemma \u00e8 inquartato: nel 1\u00ba quarto, su sfondo azzurro, appare la facciata della chiesa di San Michele che giace su una collina, cos\u00ec come nella realt\u00e0. Nel 2\u00ba riquadro, su sfondo color argenteo, appaiono due foglie di gelso verde, ordinate in banda, le quali richiamano l'attivit\u00e0 legata alla seta. Nel 3\u00ba riquadro, sempre su sfondo argenteo, vi sono due fiamme rosse, simbolo dei tradizionali fuochi invernali medievali, mentre nel 4\u00ba riquadro appare un passero rosso posto in profilo, anch'esso richiama le antiche tradizioni locali. Sotto lo scudo, su lista bifida e svolazzante di azzurro, il nome in latino di Pietro Figino in lettere maiuscole di argento. Il tutto \u00e8 racchiuso ai lati da un ramo di alloro e uno di quercia, legati insieme da un nastro tricolore.\nMonumenti e luoghi d'interesse.\nArchitetture religiose.\nSantuario della Madonna di San Materno.\nSul territorio comunale esiste una chiesa dedicata a Santa Maria e a San Materno. Il suo campanile pare risalire all'epoca romanica. La chiesa custodisce un'immagine della Madonna, ritenuta miracolosa e venerata dal popolo al punto che, per ospitarla pi\u00f9 degnamente all'interno dell'edificio, fu costruita una cappella restaurata radicalmente nell'Ottocento. Nel 1903 la chiesa fu oggetto d'importanti interventi di ristrutturazione.\nChiesa di San Michele Arcangelo.\nAl 1399 risale la cappella di San Michele Arcangelo, sorta sulla collina di San Materno. Nel Cinquecento, dal suo ampliamento sarebbe sorta l'attuale parrocchiale dedicata sempre a San Michele. Essa fu ricostruita a partire dal 1602 e verso il 1859-60 sub\u00ec ulteriori rimaneggiamenti (l'interno, da un'unica navata originaria, fu ampliato alle tre visibili attualmente). Nel 1912, a seguito di un violentissimo e disastroso evento atmosferico, avvenuto nel 1910, fu ricostruita la facciata e l'intera costruzione fu ingrandita di una campata. Altri interventi seguirono nel 1922. Di particolare interesse, all'interno, sono gli arredi lignei, tra cui quelli della sagrestia, opera nel XVIII secolo degli intagliatori della zona, eredi di una tradizione plurisecolare.\nArchitetture civili.\nLa \"Villa Ferranti\" \u00e8 un vasto edificio costruito nel XVII secolo dalla famiglia Pozzobonelli, uno dei casati dominanti della zona. Intorno al 1835 l'edificio assunse un aspetto tardo-neoclassico. Posizionata nella zona retrostante la chiesa di San Michele, \u00e8 collegata alla sacrestia tramite un cortile. Abbandonata nel corso dei secoli successivi, \u00e8 stata in parte recuperata negli anni novanta divenendo cos\u00ec parco pubblico e sede della biblioteca comunale.\nSociet\u00e0.\nEvoluzione demografica.\nLa popolazione di Figino Serenza \u00e8 in rapido aumento, tanto che nel giro di cinquant'anni \u00e8 quasi raddoppiata, mentre alla fine del 2007 \u00e8 stata superata la soglia dei abitanti. Molte sono le famiglie che negli anni settanta-ottanta hanno raggiunto il centro brianzolo per trovare nuove opportunit\u00e0 lavorative. Le ondate migratorie dal Meridione non si sono esaurite nell'arco di un ventennio ma sono ancora oggi presenti. Altri fenomeni di urbanizzazione che interessano direttamente Figino Serenza sono la ricerca da parte degli abitanti della cintura milanese di nuove realt\u00e0 abitative lontano dal caos della citt\u00e0 e la presenza di cittadini extra comunitari impiegati nelle aziende manifatturiere locali.\nGli stranieri regolari sono 131 (77 maschi e 54 femmine) pari allo 2,6% della popolazione figinese. Le comunit\u00e0 pi\u00f9 rappresentata \u00e8 quella tunisina con 25 presenze, seguono la comunit\u00e0 albanese (21), quella rumena (18), quella pakistana (15) e gli immigrati marocchini (10). Esistono poi altre persone di nazionalit\u00e0 diverse che per\u00f2 non superano i 5 cittadini per nazione.\nLingua e dialetti.\nLa lingua principale parlata a Figino Serenza \u00e8 quella italiana ma fino agli anni sessanta in famiglia e nell'ambito della vita quotidiana era pi\u00f9 comune la parlata locale, rappresentata dal dialetto brianzolo-canturino, piuttosto che la lingua italiana corretta. Solo negli ultimi anni si \u00e8 ristretto il numero di persone che parlano come unica lingua il dialetto, limitato alla realt\u00e0 delle persone anziane. Il dialetto parlato a Figino Serenza risente delle influenze delle parlate comasche, seppur rimane la matrice milanese.\nReligione.\nIl comune di Figino Serenza \u00e8 contraddistinto da una forte tradizione legata alla chiesa cristiana-cattolica: numerosi sono i fedeli partecipi della vita comunitaria e quasi la totalit\u00e0 delle persone si dichiara credente. Esistono anche delle minoranze di fedeli islamici, di Testimoni di Geova e di cristiani evangelici.\nPer quello che riguarda l'attivit\u00e0 pastorale cattolica, Figino Serenza \u00e8 collocato all'interno della diocesi di Milano, ultimo legame rimasto con il capoluogo di regione, nella zona pastorale V di Monza, nel decanato di Cant\u00f9-Mariano. Il territorio comunale \u00e8 a sua volta diviso tra due parrocchie: quella di San Michele di Figino Serenza e quella della Beata Vergine Assunta di Montesolaro, frazione a nord di Carimate. Questa divisione territoriale risale all'epoca in cui Rozzago e Figino costituivano due realt\u00e0 indipendenti. La parrocchia di Montesolaro si prendeva della cura delle anime del borgo limitrofo ed esso era sotto la sua giurisdizione ecclesiastica.\nQuesta divisione \u00e8 rimasta immutata per secoli fino al 2008, quando le parrocchie di Carimate, Figino Serenza, Montesolaro e Novedrate vengono fuse nella \"Comunit\u00e0 Pastorale San Paolo della Serenza\".\nTradizioni e folclore.\nFeste e sagre.\nLa \"festa del paese\" \u00e8 dedicata a San Michele Arcangelo, santo patrono del paese comasco, ed \u00e8 festeggiata, per tradizione, il luned\u00ec successivo all'ultima domenica di settembre (non necessariamente, quindi, il 29 settembre, giorno dedicato ai santi Michele, Gabriele e Raffaele arcangeli). L'evento \u00e8 molto sentito dall'intera comunit\u00e0 che si raccoglie per far festa in allegria. Il week-end dell'ultima domenica di settembre \u00e8 prevista una serie di eventi di intrattenimento. Appuntamento spettacolare \u00e8 l'esibizione di motocross nell'area di fronte al municipio. Il tradizionale \"Figino Marching Show band\" \u00e8 l'evento centrale della manifestazione con l'esibizione di diversi corpi di bande provenienti dal Nord Italia e da diverse nazioni. La sera musica da ballo e poi la tombolata con i premi messi a disposizione dalle aziende locali.\nIl \"rogo della Giubiana\" viene effettuato l'ultimo gioved\u00ec di gennaio presso l'oratorio. Secondo la tradizione, la Giubiana era una ragazza splendida che persuase gli abitanti di Cant\u00f9 a cedergli le chiavi del borgo; essi le cedettero alla signora mandata dai Visconti e \"Canturio\" perse la propria indipendenza. La traditrice milanese venne poi catturata e bruciata su un rogo per vendicarsi del torto sub\u00ecto. I figinesi seguono la tradizione canturina in quanto all'epoca dei presunti fatti (verso il 1100) anche Figino Serenza faceva parte della \"Pieve di Galliano\". Canti, musica, risotto con la luganega, chiacchiere e vin brul\u00e9 accompagnano l'evento.\nAltra festa tradizione \u00e8 quella del carnevale con sfilata dei carri allegorici per le vie del centro paese e premiazione della maschera pi\u00f9 bella in oratorio.\nGara di discesa per pattinatori, street luge e carretti artigianali senza motore lungo le discese di Montesolaro e del Biss\u00e8e.\nEconomia.\nL'economia figinese, prima del Novecento, era di tipo rurale e agricolo. Gi\u00e0 agli inizi, prima ancora della sua fondazione, quasi la totalit\u00e0 degli abitanti era dedita alla coltura e all'allevamento del bestiame. Si svilupparono varie cascine nella parte pianeggiante del paese, a sud-est rispetto al centro paese. Tali costruzioni erano di grosse dimensioni e ospitavano intere famiglie; ogni abitante aveva la propria collocazione e mansione all'interno della societ\u00e0 rurale. Con l'avvento dei Meraviglia, Figino si specializz\u00f2 nella coltivazione delle piante di gelso. La nuova famiglia, proprietaria di vaste porzioni di terreno, proveniva dal principale centro italiano per la produzione della seta e quindi sentiva la necessit\u00e0 di avere terreno adatto per la coltivazione della pianta indispensabile a tale genere di attivit\u00e0 economica. Il gelso divent\u00f2 una pianta coltivata su vasta scala e l'allevamento del baco da seta assunse quasi la funzione di gloria per il piccolo paese. Verso la fine del Seicento, pur restando l'agricoltura la base dell'economia figinese, apparirono altre attivit\u00e0 lavorative legate al mondo rurale: la lavorazione del ferro, la produzione di chiodi, delle zanchette e dei ferri di cavallo. Durante il corso degli anni vi fu l'avvicendamento tra vecchi e nuovi proprietari di terre, ormai divise fra una ventina di famiglie milanesi e comasche e istituti religiosi. A met\u00e0 del XVIII secolo tra le vie del piccolo centro trovarono spazio le piccole botteghe artigiane per la lavorazione del legno sorte sotto il florido influsso economico della vicina Cant\u00f9, centro principale per la produzione artigianale di mobili. Nelle case continuava la pratica tutta femminile di un'altra attivit\u00e0 tipicamente canturina: la produzione del merletto.\nSolo all'inizio del Novecento l'agricoltura pass\u00f2 in secondo piano per cedere il posto alle botteghe artigianali della lavorazione del ferro, una delle quali divenne la grande e famosa \"Ferriera Acciaieria Orsenigo\". La presenza decennale del complesso siderurgico, con i grandi altiforni, fu sicuramente origine di benessere e trasformazione sociale per l'intero paese con importante afflusso di manodopera da altre regioni d'Italia: mutamenti e passaggi anche molto sofferti. Nel 1967 tocc\u00f2 la cifra di 550 dipendenti ma nel 1976 abbandono l'attivit\u00e0 lavorativa. Altra importante industria presente sul territorio figinese era la \"Tessitura Orsenigo\", uno dei pi\u00f9 importanti centri per la produzione della seta nel territorio comasco. Nel 2002, dopo anni di gloriosa attivit\u00e0, dovette per\u00f2 chiudere i battenti. Ora importanti opifici industriali nazionali e internazionali del settore metalmeccanico hanno sede nel territorio comunale insieme a numerosi aziende artigiane di vari settori. Attualmente risultano occupate 2.340 persone, pari al 50,47% del numero totale degli abitanti. Larga parte del suolo \u00e8 ancora mantenuto a coltivazioni e a brughiere, salvaguardando l'antico patrimonio abitativo rurale, rispettando la natura del bosco misto, conservando il popolamento faunistico tipico della brughiera brianzola, in particolar modo le specie dei piccoli volatili migratori e stanziali.\nInfrastrutture e trasporti.\nCollegamenti stradali.\nI principali collegamenti stradali sono rappresentati da:\nSulle strade figinesi sono presenti tre impianti semaforici: il primo in via Europa per attraversamento pedonale, posto sulla pista ciclopedonale che collega la scuola secondaria al centro di Novedrate; il secondo in via Don Luigi Meroni (\"SP 39\"); il terzo in via Vico Necchi incrocio via Boccaccio (\"SP 39\").\nTrasporto pubblico locale.\nGli autobus del servizio pubblico passanti per il territorio figinese sono gestiti dalla ASF autolinee.\nLa linea \u00e8 la \"C82\" \"Cant\u00f9-Carimate-Novedrate-Mariano\" (accorpamento delle precedenti linee \"C82 Cant\u00f9-Novedrate\", \"C83 Cant\u00f9-Carimate\" e \"C89 Cant\u00f9-Mariano Comense\"); nel periodo scolastico sono previste due corse dirette da e per Como passando per Cant\u00f9.\nNegli anni settanta da Figino Serenza passava anche la linea Cant\u00f9-Saronno del gruppo FNMA, ora soppressa.\nCollegamenti ferroviari.\nFigino Serenza \u00e8 priva di stazioni ferroviarie e il suo territorio comunale non \u00e8 attraversato da alcuna strada ferrata.\nI collegamenti ferroviari sono assicurati presso le seguenti stazioni:\nIn queste stazioni fermano le seguenti linee, tutte gestite da Trenord:\nAeroporti.\nGli aeroporti pi\u00f9 vicini sono:\nAmministrazione.\nIl gruppo consiliare di maggioranza \"Moscatelli Sindaco\", composto da esponenti di Lega e Fratelli d'Italia, \u00e8 stato eletto nel 2019 con a capo il Sindaco Roberto Moscatelli.\nSport.\nLo sportivo figinese pi\u00f9 conosciuto \u00e8 Pierluigi Marzorati, cestista della Pallacanestro Cant\u00f9 il quale ha indossato la maglia biancoblu in cinque decenni differenti.\nUn altro sportivo che raggiunse un certo livello di notoriet\u00e0 \u00e8 stato il calciatore Arturo Ballabio che negli anni settanta milit\u00f2 nel Palermo, disputando diverse partite in Serie A e B.\nPer quanto riguarda le societ\u00e0 sportive locali esistono quattro gruppi sportivi:\nIl comune di Figino Serenza \u00e8 dotato di diverse attrezzature sportive. Il primo campo da calcio realizzato sul suolo comunale fu quello dell'Oratorio Sacro Cuore, nel 1963. Fu proprio all'oratorio che la societ\u00e0 biancoverde cominci\u00f2 la sua attivit\u00e0 agonistica nei campionati amatoriali. Nel 1978 furono inaugurate due importanti opere che tuttora rimangono il fulcro dell'attivit\u00e0 sportiva figinese: la palestra delle scuole medie (al confine con Novedrate), per anni sede degli incontri interni delle squadre di basket e volley e il centro sportivo comunale (situato in Via Volta) che ospita un campo da calcio a 11, un campo da calcio a 5 (inaugurato nel 1999), un campo da tennis e un campo polivalente coperto, che ha preso posto nel 1999 di un campo da tennis. Nel 2011 \u00e8 stato aperto, dopo un anno di inagibilit\u00e0, il nuovo palazzetto dello sport comunale, che ospita le gare interne del Figino Volley e della Pallacanestro Figino."}
{"id": "270510", "revid": "599013", "url": "https://it.wikipedia.org/wiki?curid=270510", "title": "Notting Hill (disambigua)", "text": ""}
{"id": "270515", "revid": "125367132", "url": "https://it.wikipedia.org/wiki?curid=270515", "title": "Pieve", "text": "La pieve (dal latino \"plebs\", \"popolo\") fu una circoscrizione territoriale religiosa e civile facente capo ad una chiesa rurale con battistero, detta chiesa matrice, pievana (o in latino \"plebana\"). Nell'Alto Medioevo ad essa erano riservate le funzioni liturgiche pi\u00f9 importanti per la comunit\u00e0 e da essa dipendevano le chiese e cappelle prive di battistero. Dal Basso Medioevo le funzioni proprie della pieve passarono alla parrocchia.\nStoria.\nOrigini.\nIl termine \"pieve\" deriva direttamente dal latino \"plebs\" (= plebe, genitivo \"plebis\"). Con la progressiva affermazione del Cristianesimo il termine pass\u00f2 a indicare la comunit\u00e0 dei battezzati compresa entro un'organizzazione territoriale. In et\u00e0 romana, una pieve poteva sorgere sia in citt\u00e0 che in campagna.\nDopo la caduta dell'Impero Romano e il graduale disfacimento delle istituzioni e delle strutture poste a governo del territorio, l'amministrazione delle pievi pass\u00f2 in gran parte alle autorit\u00e0 religiose, sia nelle aree di campagna sia nei centri abitati di una certa importanza (o perch\u00e9 sedi di mercato o in quanto sedi amministrative o stazioni di posta, oppure ancora insediamenti agricoli di dimensioni maggiori). Il maggiore sviluppo di questa organizzazione territoriale si ebbe in zone in cui l'autorit\u00e0 centrale era pi\u00f9 debole, spesso di difficile accesso. \nCon l'arrivo dei Longobardi, il termine \"plebs\" pass\u00f2 a indicare le popolazioni soggette, tenute a pagare tributi ai conquistatori, i quali, viceversa, si raggruppavano nelle \"fare\". Il termine pass\u00f2 dunque a caratterizzare la contrapposizione culturale e sociale fra i sudditi \"romani\" e la classe dominante longobarda. In Lombardia questi raggruppamenti presero il nome di pievi, corti o squadre.\nLe pievi ecclesiastiche.\nLa diffusione delle pievi ecclesiastiche inizi\u00f2 nel VI secolo, con la scomparsa dell'organizzazione statale romana. In seguito al progressivo disfacimento dell'Impero le propriet\u00e0 delle pievi passarono ai vescovi. Nelle zone dove la centuriazione romana non era ancora stata cancellata dal tempo, le pievi ecclesiastiche furono erette in corrispondenza di un punto prestabilito: il quintario, ovvero la strada, pi\u00f9 larga delle altre, che veniva tracciata ogni cinque lotti del reticolato centuriale.\nLa pieve, oltre ad essere il nucleo dell'organizzazione ecclesiastica delle campagne, eredit\u00f2 le funzioni civili e amministrative del municipio romano, assumendo il ruolo di \"centro\" del territorio di competenza. Il pievano infatti, oltre ad essere il governatore delle anime, assolveva funzioni civili e amministrative: teneva i registri delle nascite, custodiva i testamenti e gli atti di compravendita dei terreni. Le pievi si occupavano di riscuotere i tributi e raccogliere le decime. Inoltre coordinavano i lavori concernenti la difesa del territorio: bonifiche, opere di canalizzazione, ecc. La pieve, quindi, era sia centro religioso che entit\u00e0 territoriale (\"Plebs cum capellis et decimis\": la pieve funge da chiesa matrice; le cappelle sono i centri religiosi minori da questa dipendenti). Le chiese della pieve erano spesso dotate di un proprio ospedale; il sagrato costituiva anche luogo di mercato. Questo fenomeno interess\u00f2 una vasta area comprendente tutto il Nord Italia e parte del centro fino alle Marche, Umbria e Toscana, oltre all'isola di Corsica e alla Sardegna, in particolare il giudicato di Torres. Il modello di organizzazione territoriale plebana continu\u00f2 a svolgere la propria funzione storica sino all'inizio del secolo XII.\nTra il IX e il X secolo, le pievi cominciano a essere dotate di campanili (tale elemento non esisteva nelle chiese paleocristiane e bizantine), contribuendo, in alcuni casi, alla modifica dei connotati strutturali degli edifici. Il campanile era posto a breve distanza dai muri della chiesa. Era molto pi\u00f9 alto della chiesa e, sulla sua superficie, invece di avere finestre era dotato di feritoie: il campanile aveva spesso la funzione di torre di avvistamento, per segnalare il pericolo (incursioni di nemici o l'esistenza di eventuali incendi). La funzione religiosa delle pievi era essenziale nell'Italia poco urbanizzata dell'Alto Medioevo: per chi abitava lontano dai centri urbani era l'unico luogo di culto in cui si potevano amministrare tutti i sacramenti, a partire dal battesimo. Originariamente, infatti, il rito del battesimo veniva celebrato solo nelle cattedrali, cio\u00e8 nelle citt\u00e0. Soprattutto nelle regioni dell'Italia settentrionale, e in Toscana, il termine pass\u00f2 quindi a indicare le chiese dotate di fonte battesimale (anche chiamate \"chiese battesimali\"). \nAttorno al X secolo cominci\u00f2 l'utilizzazione del termine \"pieve\" con significato di \"centro di una circoscrizione ecclesiastica\". \nAlla pieve facevano spesso riferimento villaggi (o \"ville\") circonvicini, dotati anche di propria chiesa (cappella) e cappellano curato (sacerdote vicario officiante), comunque soggetto al pievano. In queste cappelle si svolgevano tutte le normali funzioni liturgiche, tranne il battesimo. I vicari (del pievano), in epoca medioevale, vivevano in comunit\u00e0, in una casa detta canonica ed erano chiamati \"canonici\" (da \"canone\", elenco dei ministri di una chiesa) e raggiungevano le chiese soggette per la messa festiva e l'insegnamento della dottrina. In virt\u00f9 di questo stile di vita comunitaria da parte dei sacerdoti, le chiese plebane vennero spesso definite \"collegiate\". Il sacerdote a capo di ogni pieve veniva definito arciprete (\"capo prete\") oppure, a partire dall'XI secolo, prevosto (ossia \"posto a capo\").\nIn seguito, i sacerdoti si stabilirono presso le chiese succursali delle \"ville\", che in molti casi si erano nel frattempo dotate di una fonte battesimale e di un cimitero (\"curazie\"), in qualit\u00e0 di curato, dando inizio al processo di formazione delle parrocchie (il passaggio dalle Pievi alle Parrocchie, inizia nei primi decenni del 1100).\nNel Basso Medioevo, a seguito di queste trasformazioni, la pieve perse le funzioni civili e scese a una dimensione esclusivamente religiosa. Il termine \"plebs\" pass\u00f2 a indicare il territorio dell'antica circoscrizione facente parte di una chiesa battesimale. Un'eccezione a questo processo \u00e8 rappresentata dalla Corsica, dove la pieve ha costituito la principale divisione amministrativa dell'isola sin dal Medioevo, ed \u00e8 rimasta fino al 1790 (quindi gi\u00e0 dopo l'inizio dell'amministrazione francese). Le pievi sono state sostituite in seguito dai \"cantons\", che spesso ne ricalcano i confini.\nI toponimi.\nDal termine derivano molti toponimi come Pieve di Bono, Pieve Fosciana, Pieve Ligure, Pieve di Soligo, Pieve di Cadore, Pieve d'Alpago, Pieve Santo Stefano, Pieve Emanuele, Pieve del Cairo, Pieve Porto Morone, Citt\u00e0 della Pieve ed altri.\nArea lombarda.\nNell'area milanese e lombarda in genere le prime pievi furono dedicate a santi martiri venerati gi\u00e0 in epoca romana (V-VI secolo), ovvero universalmente noti, o conosciuti nel territorio lombardo. \nAlcune delle pievi pi\u00f9 antiche portano il titolo di San Pietro apostolo. Altre pievi sono dedicate alla Madonna e al Salvatore, come la pieve di Lemine (Almenno San Salvatore) nella bergamasca. \nA un periodo successivo all'arrivo dei Longobardi risalgono invece le pievi dedicate ai santi da essi tipicamente venerati. L'elenco delle pievi della diocesi di Milano del XIII secolo si pu\u00f2 ricavare dal \"Liber Notitiae Sanctorum Mediolani\", opera di Goffredo da Bussero che stil\u00f2 l'elenco delle chiese, degli altari e dei santi a cui essi erano dedicati."}
{"id": "270516", "revid": "78273", "url": "https://it.wikipedia.org/wiki?curid=270516", "title": "Albertus Magnus", "text": ""}
{"id": "270519", "revid": "311148", "url": "https://it.wikipedia.org/wiki?curid=270519", "title": "Marco Balzarotti", "text": "Biografia.\nInizia la propria attivit\u00e0 nel 1982, dopo essersi diplomato al CTA (Centro Teatro Attivo) di Milano.\nEntrato nel mondo del doppiaggio, ha prestato la propria voce prevalentemente nel genere dei cartoni animati e anime giapponesi. I personaggi pi\u00f9 famosi da lui doppiati sono Batman nelle varie serie animate e videogiochi, Marzio/Milord in \"Sailor Moon\" e Sirio il Dragone in \"I Cavalieri dello zodiaco\".\nSuccessivamente ha anche lavorato come speaker in documentari e pubblicit\u00e0, ed \u00e8 una delle voci narranti all'Acquario di Genova. Inoltre \u00e8 stato voce del programma d'attualit\u00e0 \"Notte Cult\", narratore nel documentario \"Bruce Lee - La leggenda\" e dal 2015 al 2017 \u00e8 stato lo speaker di Boomerang.\nNel 2015, durante il Festival del doppiaggio Voci nell'Ombra, viene premiato come Miglior Doppiatore in un videogioco per il doppiaggio di Batman in \"\"."}
{"id": "270521", "revid": "2074539", "url": "https://it.wikipedia.org/wiki?curid=270521", "title": "Franz Ferdinand", "text": "I Franz Ferdinand sono un gruppo rock alternativo scozzese, costituitosi a Glasgow nel 2002.\nDopo l'abbandono del chitarrista Nick McCarthy nel 2016 e del batterista Paul Thomson nel 2021, l'attuale formazione comprende Alex Kapranos (voce e chitarra), Bob Hardy (basso), Dino Bardot (chitarra), Julian Corrie (tastiere e cori) e Audrey Tait (batteria e cori).\nTra le band di spicco del cosiddetto post-punk revival, conobbero il successo nel 2004 con l'album di debutto, l'eponimo \"Franz Ferdinand\", il cui singolo \"Take Me Out\" valse alla band la nomination come miglior performance rock ai Grammy Awards; nello stesso anno la band si aggiudic\u00f2 il Mercury Prize. La band ha piazzato vari singoli nella top 20 britannica, ottenuto varie candidature ai Grammy Awards e vinto due Brit Awards, come miglior gruppo britannico, e un NME Award.\nStoria.\nFormazione e primi anni.\nI membri dei Franz Ferdinand suonarono in varie band durante gli anni novanta, tra cui The Karelia, Yummy Fur, 10p Invaders ed Embryo. Alex Kapranos suon\u00f2 negli Yummy Fur e successivamente scrisse canzoni. Nel 2001 il chitarrista Nick McCarthy, dopo aver studiato musica in Germania, torn\u00f2 in Scozia e incontr\u00f2 Alex Kapranos.\nNel maggio 2003 firm\u00f2 per la Domino Records e verso la fine dello stesso anno pubblic\u00f2 il suo primo EP, intitolato \"Darts of Pleasure\", che raggiunse la 43\u00aa posizione nella classifica britannica. Il singolo vinse il Philip Hall Radar Award agli NME Awards del 2004.\n\"Franz Ferdinand\": il debutto commerciale.\nVolati in Svezia per l'incisione del loro primo album, collaborano con il produttore dei Cardigans, Tore Johansson. Il loro secondo singolo, \"Take Me Out\", esce nel gennaio 2004 e un mese pi\u00f9 tardi sale alla terza posizione della classifica britannica dei singoli, facendo debuttare l'album, l'eponimo \"Franz Ferdinand\", alla stessa posizione della classifica britannica degli album, e divenendo uno dei pezzi rock pi\u00f9 noti del decennio. Il disco riscuote lo stesso successo negli Stati Uniti, dove, pur non raggiungendo le vette della classifica, resta tanto a lungo nella classifica da poter vendere oltre 1 milione di copie, ricevendo il Disco di platino.\nGrazie a questo album, la band riceve l'acclamazione del pubblico, unanimi consensi di critica e numerosi premi internazionali, come il Mercury Music Prize, l'Ivor Novello Award, due Brit Awards e un premio come miglior video da MTV per \"Take Me Out\". L'album ottiene un buon riscontro nelle classifiche mondiali, vendendo pi\u00f9 di 3 milioni e mezzo di copie.\n\"You Could Have It So Much Better\".\nIl 17 febbraio 2005, agli NME Awards, Alex Kapranos ha ringraziato in una intervista i \"grandi gruppi\" che hanno ispirato le composizioni dei Franz Ferdinand. Fra i vari nomi compaiono gli Oasis, i Depeche Mode, i New Order e i Pet Shop Boys.\nNel mese di ottobre esce il secondo album, \"You Could Have It So Much Better\", chiamato cos\u00ec nonostante la band avesse inizialmente deciso di nominare i loro dischi semplicemente \"Franz Ferdinand\".\nLa copertina dell'album \u00e8 stata fatta su modello di un quadro di Alexander Rodchenko, rappresentante il ritratto di Lilya Brik. L'album ha un discreto successo, subito entra alla numero uno inglese e in \"Top10\" americana.\nI singoli per promuovere l'album in totale sono quattro: \"Do You Want To\", \"Walk Away\", usciti nel 2005 e \"The Fallen\", \"Elenoir Put your Boots On\" usciti nel 2006. Un'ulteriore traccia \"L. Wells\" \u00e8 stata fatta uscire come A-side di \"The Fallen\" ed entrambe hanno ottenuto un buon airplay nel mondo andando alla numero della classifica Indie inglese.\n\"Tonight: Franz Ferdinand\".\nNel gennaio 2009 \u00e8 la volta di \"\": new wave, funk ed elettronica segnano il nuovo corso della band. Il singolo promotore \u00e8 \"Ulysses\", brano elettronico, presentato anche in vari remix nonch\u00e9 in versione DUB. L'album, infatti, \u00e8 accompagnato da un \"Bonus Disc\" chiamato \"Blood\" con tutti i brani rimaneggiati in chiave DUB; Nel corso del 2009, l'album uscir\u00e0 anche in versione singola, cio\u00e8 non accompagnato dalla versione studio e arricchito di un ulteriore traccia inedita. All'album ha collaborato anche il produttore Dan Carey, che ne ha curato i remix e la rivisitazione DUB. I singoli successivi sono \"No You Girls\", usato anche per lo spot della Apple, \"Can't Stop Feeling\", \"What She Came For\".\nNel loro tour, svoltosi in quell'anno, hanno avuto come spalla i Kissogram.\n\"Right Thoughts, Right Words, Right Action\".\nIl 16 maggio 2013 la band ha pubblicato un teaser trailer per annunciare il nuovo album, contenente la copertina e l'elenco completo delle tracce.\nIl 27 giugno sono state pubblicate su YouTube le tracce audio di \"Right Action\" e \"Love Illumination\" ed entrambe sono state rese disponibili per l'acquisto su iTunes; il video ufficiale di \"Right Action\" \u00e8 stato pubblicato il 7 luglio sul canale Vevo ufficiale della band.\nL'album, il quarto in studio, \u00e8 stato pubblicato il 26 agosto nel Regno Unito.\n\"FFS\".\nIl 9 marzo 2015 i Franz Ferdinand svelano la collaborazione con gli Sparks, storico gruppo glam rock americano. Questo sodalizio si concretizzer\u00e0 in un progetto denominato FFS (\"Franz Ferdinand and Sparks\"): con questo nome i due gruppi daranno alla luce un disco congiunto e, in pi\u00f9, terranno un tour che si svolger\u00e0 in Europa nell'estate del 2015 (\u00e8 prevista una tappa anche presso il primo Lollapalooza europeo, che si terr\u00e0 a Berlino).\nL'abbandono di Nick McCarthy e \"Always Ascending\".\nL'8 luglio 2016 i Franz Ferdinand annunciano che il chitarrista Nick McCarthy non prender\u00e0 parte alle registrazioni per il loro nuovo album e al nuovo tour per avere pi\u00f9 tempo da dedicare alla sua famiglia, sancendone cos\u00ec l'uscita definitiva dal gruppo.\nIl 14 ottobre dello stesso anno la band partecipa al programma \"30 Days, 30 Songs\" e pubblica il brano di protesta \"Demagogue\", in cui dimostra la propria contrariet\u00e0 alla candidatura di Donald Trump alla elezioni politiche statunitensi del 2016.\nIl cambio di formazione porta, nel maggio 2017, all'entrata nel gruppo del chitarrista Dino Bardot, gi\u00e0 componente della band indie rock scozzese degli anni '90, e del tastierista e produttore musicale Julian Corrie, con i quali la band si esibisce in tour tra Stati Uniti ed Europa nell'estate 2017 (con tappe in Italia a Empoli e Lignano Sabbiadoro). Corrie si unisce al gruppo per la registrazione del nuovo disco, mentre Bardot dopo il completamento delle sessioni di registrazione.\nIl 25 ottobre 2017, quattro anni dopo l'ultimo lavoro in studio, i Franz Ferdinand annunciano l'uscita dell'album \"Always Ascending\" per il 9 febbraio 2018, pubblicando sul proprio canale YouTube il videoclip promozionale del singolo di lancio, l'omonimo \"Always Ascending\". Corrie si unisce al gruppo in vista della registrazione del disco, mentre Bardot a registrazione ultimata.\nL'abbandono di Paul Thomson e \"Hits to the Head\".\nIl 21 ottobre 2021 il gruppo annuncia l'uscita dalla band del batterista Paul Thomson, rimpiazzato da Audrey Tait, che aveva esordito dal vivo con i Franz Ferdinand in occasione di un'esibizione alla Settimana della moda di Parigi il 29 settembre precedente. Il 2 novembre 2021 viene pubblicato un nuovo singolo, \"Billy Goodbye\", accompagnato da un videoclip promozionale; si tratta di uno dei due brani inediti presenti nella compilation \"Hits to the Head\", la cui uscita viene annunciata per l'11 marzo 2022.\nNome.\nIl nome della band \u00e8 stato inizialmente ispirato da un cavallo da corsa chiamato \"Archduke Ferdinand\". Dopo aver visto la vittoria del \"Northumberland Plate\" da parte del cavallo, nel 2001, la band ha iniziato a discutere sull'arciduca Francesco Ferdinando d'Asburgo-Este ed ha pensato che sarebbe stato un buon nome a causa dell'allitterazione del nome e delle implicazioni del suo assassinio nello scoppio della prima guerra mondiale.\nI componenti hanno pubblicato le seguenti dichiarazioni sulla scelta del nome: \"Principalmente ci piaceva il modo in cui suonava, ci piaceva l'allitterazione.\" ha detto Bob Hardy. \"Era un personaggio incredibile, come anche la sua vita, o almeno la fine di essa, che \u00e8 stata il catalizzatore per la completa trasformazione del mondo. \u00c8 un perno della storia. Ma non voglio troppo intellettualizzare la scelta del nome. Fondamentalmente un nome dovrebbe suonare bene, come la musica.\" ha detto Alex Kapranos. Paul Thomson ha un'idea pi\u00f9 cinica: \"Mi piace l'idea che, se diventeremo famosi, le parole Franz Ferdinand faranno pensare alla band invece che alla figura storica\".\nIn pi\u00f9, nel 2004 la band ha suonato alcuni concerti sotto lo pseudonimo di \"The Black Hands\" (letteralmente, \"Le Mani Nere\"), alludendo alla societ\u00e0 segreta ritenuta responsabile dell'assassinio dell'arciduca di cui faceva parte Gavrilo Princip."}
{"id": "270523", "revid": "125876741", "url": "https://it.wikipedia.org/wiki?curid=270523", "title": "Davide Garbolino", "text": "Biografia.\nAttore di teatro ragazzi, ha svolto la sua attivit\u00e0 di doppiatore prevalentemente negli studi di Milano. Oltre al doppiaggio, ha avuto al suo attivo la conduzione di programmi su Italia 1, come \"Ciao Ciao\", con i colleghi Debora Magnaghi e Pietro Ubaldi, in cui d\u00e0 voce al pupazzo Four, dal 1992 al 2001.\nDoppiatore prevalentemente di cartoni animati, anime e serie televisive, la sua voce fresca e giovanile gli consente di doppiare in modo verosimile personaggi giovani o bambini. Ha doppiato Michelangelo, una delle Tartarughe Ninja, Duca Duck, personaggio del cartone \"I favolosi Tiny\", Robin in \"Batman\", \"Johnny\", il protagonista dell'anime \"\u00c8 quasi magia Johnny\", ed \u00e8 il doppiatore di Ash Ketchum, personaggio dell'anime \"Pok\u00e9mon\", Nobita in \"Doraemon\", entrambi tra i pi\u00f9 longevi tra quelli da lui doppiati, insieme a Shinichi Kudo in \"Detective Conan\", Axel Blaze in \"Inazuma Eleven\" e Gohan da adulto nelle serie \"Z\", \"GT\" e \"Super\" di \"Dragon Ball\". Doppia il personaggio di Jean nell'anime \"Nadia - Il mistero della pietra azzurra\" in due occasioni: nel 1991 (per Mediaset) e nel 2003 per l'edizione in DVD.\nDal 2007 al 2009 \u00e8 stato la voce di Topo Gigio al posto di Peppino Mazzullo. \u00c8 attivo anche a Roma, in particolar modo nel ruolo di Bugs Bunny, motivo per cui ha sostituito Massimo Giuliani come voce italiana ufficiale del personaggio dal 2007. Nello stesso anno doppia anche Lucas nella famosa sitcom Disney per ragazzi \"Hannah Montana\". Sempre in ambito Disney ha doppiato Paperino da piccolo nel reboot di \"DuckTales\".\nNel 2011 recita la parte cantata del Signor Small nella prima stagione de \"Lo straordinario mondo di Gumball\".\nDal 2018 \u00e8 lo speaker ufficiale dei promo del canale K2.\nNel 2019 doppia Ryo Ishizaki in \"Captain Tsubasa\" (terzo remake della serie del 1983 \"Holly e Benji - Due fuoriclasse\")."}
{"id": "270526", "revid": "446353", "url": "https://it.wikipedia.org/wiki?curid=270526", "title": "Stay-behind", "text": "Con l'espressione stay-behind (dalla lingua inglese, traducibile in italiano letteralmente come \u00abrimanere indietro\u00bb) ci si riferisce a un'organizzazione paramilitare che uno Stato mette in piedi nei propri territori al fine di attivare, in seguito ad una eventuale invasione nemica, la base di un movimento di resistenza all'occupazione, o per condurre operazioni di spionaggio sul suolo occupato dietro le linee nemiche.\nStoria.\nImportanti operazioni stay-behind sono state organizzate durante la seconda guerra mondiale in Unione Sovietica e nel Regno Unito per resistere all'invasione nazista.\nAltri gruppi paramilitari \"stay-behind\" vennero creati clandestinamente (senza cio\u00e8 il consenso del Parlamento del Paese nel quale operavano) durante la guerra fredda da parte della NATO in Europa (compresa la Svizzera, col P26, nonostante non faccia parte della NATO) in funzione anticomunista, per agire militarmente in risposta ad una eventuale invasione da parte delle forze del Patto di Varsavia o di vittoria elettorale del Partito comunista alle elezioni politiche nazionali.\nStruttura.\nLe operazioni \"stay-behind\" in tempo di pace consistono nell'organizzazione di una rete segreta (non necessariamente di tipo militare) destinata a rimanere sul posto (\"stay\" in inglese), anche in caso di occupazione nemica che obblighi le forze militari regolari ad abbandonare il campo, attivandosi per operare all'interno del proprio Paese dietro le linee nemiche (\"behind enemy lines\" in inglese).\nLa preparazione consiste nella creazione di scorte di armi e nell'addestramento di volontari ritenuti di sicura affidabilit\u00e0, reclutati nella societ\u00e0 civile, pronti ad entrare in azione per compiti quali il recupero di informazioni per motivi di intelligence, la propaganda per rafforzare il senso di resistenza tra la popolazione, il sabotaggio, la preparazione di un attacco a sorpresa, il supporto alle operazioni militari (come per esempio il recupero dei piloti abbattuti), il rapimento o l'eliminazione di persone chiave, il favoreggiamento di insurrezioni fino al colpo di Stato.\nGladio.\nUna delle pi\u00f9 famose operazioni di tale tipo \u00e8 stata l'organizzazione Gladio in Italia, .\nL'organizzazione Gladio fu organizzata in ambito NATO e parzialmente finanziata dalla CIA durante la guerra fredda e fu istituita in Italia, come negli altri Stati dell'Europa occidentale, con lo scopo di contrastare l'influenza politica e militare dei Paesi comunisti. L'esistenza di Gladio \u00e8 stata svelata ufficialmente dal Presidente del Consiglio Giulio Andreotti nel 1990 quando, al termine della guerra fredda, la necessit\u00e0 della sua segretezza venne meno. Gladio venne considerata illegale dalla sinistra, che la vedeva come una potenziale minaccia alla sovranit\u00e0 nazionale anche in caso di vittoria del PCI conquistata in libere elezioni. Ne scatur\u00ec una vicenda giudiziaria che si concluse il 3 luglio 2001, con l'assoluzione da parte della Corte d'assise dei vertici dell'organizzazione.\nLa notizia di una possibile continuazione di Gladio divenne pubblica, come effetto collaterale di un'indagine sul caso di Fabrizio Quattrocchi, in quella che fu denominata \u00abpolizia parallela\u00bb, il cui nome era DSSA (Dipartimento Studi Strategici Antiterrorismo) che fu guidata da due agenti segreti provenienti dall'intelligence atlantica e vide al suo interno poliziotti, carabinieri e consulenti, oltre che molti ex appartenenti a Gladio: 16 di loro (su oltre 150 nominativi presenti in un elenco e forse altri rimasti anonimi) subirono un procedimento penale. Tra gli indagati, poi completamente prosciolti dal Tribunale di Milano con formula piena (non luogo a procedere perch\u00e9 il fatto non sussiste), vi era anche il politico di estrema destra Gaetano Saya, fondatore del partito Nuovo MSI. Gaetano Saya era stato indicato dalla stampa come il capo di questa struttura."}
{"id": "270528", "revid": "22828", "url": "https://it.wikipedia.org/wiki?curid=270528", "title": "Grammatiche formali", "text": ""}
{"id": "270530", "revid": "121723797", "url": "https://it.wikipedia.org/wiki?curid=270530", "title": "Lago di Pilato", "text": "Il lago di Pilato \u00e8 un lago montano d'altura, situato in un circo glaciale, sul monte Vettore, nel massiccio e nel Parco nazionale dei Monti Sibillini ad una quota di 1.941 m s.l.m., appartenente al comune di Montemonaco, provincia di Ascoli Piceno, nelle Marche. Conosciuto e spesso definito come \"il lago con gli occhiali\" per la forma dei suoi invasi complementari e comunicanti nei periodi di maggiore presenza di acqua, nel periodo intermedio i due specchi di acqua assomigliano a due occhi posti in posizioni diverse.\nDescrizione.\nMorfologia e geologia.\nIl lago \u00e8 situato nelle Marche nel territorio del comune di Montemonaco, a meno di un chilometro dal confine umbro\nSi tratta di uno specchio d'acqua di origine glaciale di tipo alpino, uno dei pochi in Appennino, racchiuso in una stretta valle glaciale a nord della cima principale del massiccio, circondato dalle pi\u00f9 alte vette dei Monti Sibillini (Monte Vettore 2476 m, Cima del Redentore 2449 m, Cima del Lago 2422 m e Pizzo del Diavolo 2.410 m). Unico lago naturale delle Marche, si \u00e8 formato a causa dello sbarramento creato dai resti di una morena di epoca glaciale. L'ultimo modellamento della valle glaciale \u00e8 del Pleistocene superiore (da 125.000 a 10.000 anni fa). Particolare e suggestiva la sua ubicazione tra pareti impervie e verticali immediatamente sotto la cima del Monte Vettore.\nLe dimensioni del lago e la portata d'acqua dipendono principalmente dalla distribuzione delle precipitazioni: il lago \u00e8 infatti alimentato, oltre che dalle piogge, soprattutto dallo scioglimento delle nevi, che ricoprono per buona parte dell'anno la superficie dello specchio d'acqua fino all'inizio dell'estate; alcuni nevai resistono nell'area per tutto l'anno, nonostante la non elevatissima altitudine del Monte Vettore. Il perimetro del lago \u00e8 di circa 900 metri per una larghezza di circa 130 metri: la misurazione della profondit\u00e0 degli invasi, pari a circa 8-9 metri, fu rilevata nell'anno 1990, quando la zona rest\u00f2 completamente asciutta a causa di una forte siccit\u00e0. Il lago non ha emissari visibili, ma sul fondo sono presenti inghiottitoi che possono essere relazionati con le sorgenti del fiume Aso attraverso canali carsici sotterranei.\nBiologia.\nIl lago ospita un particolare endemismo, il Chirocefalo del Marchesoni: \u00e8 un piccolo crostaceo di colore rosso che misura 9-12 millimetri e nuota col ventre rivolto verso l'alto. La zona presenta anche un insetto molto piccolo detto ditiscide, coleottero acquatico nero di origine boreo-alpina.\nStoria e tradizione.\nNella tradizione il lago \u00e8 considerato un luogo misterioso, magico e demoniaco. Prende infatti il suo nome da una leggenda secondo la quale nelle sue acque sarebbe finito il corpo di Ponzio Pilato, il quale venne giustiziato per ordine dell'imperatore Tito Vespasiano per non aver impedito la crocifissione di Ges\u00f9, e fu in seguito caricato su un carro trainato da due bufali che da Roma lo trasportarono fino ai Monti Sibillini e si gettarono infine nel lago. Modifiche recenti del racconto vorrebbero che i bufali si gettarono dall'affilata cresta della Cima del Redentore, dove ancora sarebbero visibili le rotate del carro.\nA partire dal XIII secolo almeno, il lago era luogo di ritrovo di negromanti che vi salivano a consacrare libri di magia ai demoni che ne abitavano le acque. Ogni volta che qualcuno evocava gli spiriti maligni del lago si scatenavano violente tempeste che distruggevano i raccolti della zona, e tale era l'afflusso di questi negromanti da costringere le autorit\u00e0 politiche e religiose del tempo a proibirne l'accesso e a far porre una forca, all'inizio della valle, come monito; intorno al bacino furono alzati muri a secco al fine di evitare il raggiungimento delle sue acque.\nAntoine de La Sale racconta che per visitare il lago nel 1420 gli fu necessario richiedere un salvacondotto alle autorit\u00e0 della citt\u00e0 di Norcia, in quanto chi venisse sorpreso presso il lago senza autorizzazione avrebbe perfino rischiato la vita.\nQueste leggende odiernamente note ci sono pervenute solo con la recente riscoperta del testo del \"Paradiso della Regina Sibilla\" di Antoine de La Sale. Alle fine del secolo XIX infatti il professore Vincenzo Ghinassi di Spoleto riferisce che la tradizione popolare di allora avesse dimenticato la leggenda del corpo di Pilato, e che le voci del tempo tramandassero invece una leggenda diversa: nel momento in cui avveniva la crocifissione di Cristo, i montanari della zona videro che la Sibilla era fuggita dalla sua grotta, e notarono che l'acqua del lago rosseggiava come se fosse insanguinata, ed inoltre da quel momento intorno alle rive inizi\u00f2 a germogliare una pianticella le cui foglie hanno le sembianze di due mani riunite per il dorso, nelle quali la fantasia popolare riconobbe le mani del Redentore, congiunte insieme e perforate dai chiodi. Questi eventi impressionarono l'animo degli abitanti della montagna i quali battezzarono il lago col nome di Pilato, il quale fece eseguire la sentenza di morte contro il Nazareno. \nSi conservava invece memoria delle storie legate alle presenze demoniache del lago: i vecchi montanari affermavano di avervi veduto qualche volta dei pesci di forme stranissime nuotare nelle acque; questi pesci sarebbero una reminiscenza degli antichi demoni.\nAltro nome usato per il lago fino almeno al secolo XV era quello di \"Lago della Sibilla\", come si evince da un disegno di Antoine de la Sale riportato ne \"Il Paradiso della Regina Sibilla\" (1420) e da una sentenza di assoluzione del 1452, in cui l'inquisitore della Marca Anconitana De Guardariis assolve la popolazione di Montemonaco dalla scomunica in cui era incorsa per aver accompagnato \"\"ad lacum Sibyllae\" cavalieri stranieri \"provenienti dalla Spagna e dal Regno di Napoli\"\" per consacrarvi libri proibiti, mentre li ospitavano in Montemonaco ove praticavano, in casa di Ser Catarino, l'alchimia.\nNel museo della Grotta della Sibilla, presso Montemonaco, \u00e8 custodita una pietra scura, detta \"La Gran Pietra\", che reca incise lettere misteriose e rinvenuta nei pressi del Lago. Secondo la leggenda questo sarebbe il lago Averno da cui si entra nel mondo degli Inferi.\nLetteratura.\nIl primo documento storico, risalente al XIV secolo, in cui si parla del lago \u00e8 il \"Reductorium morale\" del benedettino Pierre Bersuire, dove viene gi\u00e0 denominato lago di Pilato e si dice sia abitato da demoni. Di poco successivo \u00e8 il \"Dittamondo\" di Fazio degli Uberti, nel quale si parla in realt\u00e0 di \"Monte di Pilato\", e si racconta di maghi e negromanti che vi salivano per consacrare libri di magia.\nDurante i secoli XV, XVI e XVII la letteratura italiana \u00e8 prodiga di riferimenti, seppur spesso consistenti solo in semplici accenni, alle arti negromantiche praticate presso il lago di Pilato. La sentenza di assoluzione sopra citata conferma dell'importante afflusso di visitatori alla grotta e al lago.\nTradizioni simili in Italia e in Europa.\nSvariate leggende legate alla nascita e alla morte di Pilato sono diffuse in tutta Europa. Presso l'appennino tosco-emiliano, nel comune di Fanano, si trova il Lago Scaffaiolo, del quale Boccaccio riporta una storia simile a quella legata ai demoni del Lago di Pilato: gettando un sassolino nelle acque del lago si scatenerebbero terribili tempeste nel circondario. Presso le Prealpi di Lucerna (Svizzera) esiste un massiccio chiamato Pilatus, del quale si raccontano fin dal medioevo storie molto simili a quelle riguardanti il lago appenninico.\nAnche nei monti del Massiccio Centrale francese esiste la catena del Pilat. All'inizio del XIII secolo, Stefano di Borbone riporta una leggenda secondo la quale Ponzio Pilato venne esiliato dagli ebrei a Lione per essere giudicato della condanna di Ges\u00f9, e vi mor\u00ec suicida per il dolore oppure impiccato ad un gancio sulla chiesa di Notre-Dame. Il corpo fu poi gettato in un pozzo sul \"Monte Pilat\", nel sud-ovest di Vienne, dal quale pozzo si scatenano terribili tempeste ogni qualvolta vi si getti una pietra.\nAccesso.\n\u00c8 possibile raggiungere solo a piedi il lago di Pilato, mediante tre percorsi escursionistici principali: dal versante marchigiano partendo da Foce, una piccola frazione di Montemonaco, o dal valico di Forca di Presta (Arquata del Tronto); in alternativa dal versante umbro partendo da Castelluccio di Norcia per la Forca Viola.\nVersante marchigiano.\nDa Foce di Montemonaco tramite il percorso 151. Partendo da Foce occorre camminare per circa 45 minuti su una strada sterrata in direzione sud, traversando il Piano della Gardosa, fino al suo termine; questo tratto \u00e8 eventualmente percorribile con qualche cautela anche in auto, risparmiando circa mezz'ora (\u00e8 sufficiente informarsi presso la Casa del Parco sita alla fine del paese). Al termine della stradina si prosegue lungo un ripido sentiero sulla sinistra, all'interno di un fitto boschetto, che con ripidi tornanti (le cosiddette \"svolte\") supera un canalone, fino a raggiungere i dolci pendii della valle del lago di Pilato, a circa 1.941 metri di quota. A questo punto, procedendo in direzione sud, sempre in prossimit\u00e0 del fondo della valle, si apre un ambiente via via pi\u00f9 grandioso, fino a raggiungere la conca del lago di Pilato, a 1.941 metri di quota (circa 3 ore di cammino da Foce, 2:30 partendo dal termine della strada sterrata). Il ritorno si svolge lungo il medesimo percorso della salita.\nIn alternativa si pu\u00f2 partire dal versante marchigiano, e precisamente dal valico di Forca di Presta nel comune di Arquata del Tronto, da cui si segue il percorso 101 per arrivare alla cima del monte Vettore; giunti al rifugio Tito Zilioli si svolta a sinistra e si inizia a scendere verso la valle del lago seguendo un sentiero non segnalato. Sebbene questo percorso tra i tre citati sia il pi\u00f9 breve e con meno ascesa non deve essere sottovalutata la difficolt\u00e0: infatti, \u00e8 necessario prestare particolare attenzione nel tratto di sentiero in localit\u00e0 Roccette, dove sono avvenuti alcuni gravi incidenti. Si tratta di un percorso per escursioni esperti.\nVersante umbro.\nDa Castelluccio di Norcia \u00e8 possibile raggiungere il lago seguendo i percorsi 553 Castelluccio-Capanna Ghezzi, 552 Capanna Ghezzi-Forca Viola, 153, ultimo tratto 151 lago di Pilato. Il percorso offre bei panorami sia sui Piani di Castelluccio, in particolare nel tratto Capanna Ghezzi-Forca Viola, sia sulla Valle del lago di Pilato.\nBalneazione.\nIl lago e la sua valle sono posti sotto il controllo e la tutela del Parco Nazionale dei Monti Sibillini: \u00e8 severamente vietato bagnarsi nelle acque del lago, e bisogna mantenere una distanza di almeno 5 metri dal bordo per evitare di calpestare le uova del chirocefalo deposte a riva, tra le rocce in secca."}
{"id": "270534", "revid": "1632387", "url": "https://it.wikipedia.org/wiki?curid=270534", "title": "Bongo", "text": "Il bongo, generalmente definito al plurale Bongos, \u00e8 uno strumento musicale a percussione. \u00c8 costituito da una pelle di origine africana a una sola membrana (posta nella parte alta) e di un risuonatore di legno a corpo doppio con due suoni di diversa altezza: medio e acuto. Si percuote con una o pi\u00f9 dita a seconda dell'intensit\u00e0 desiderata. \u00c8 usato nella musica latina.\nIn Africa il bongo si usa in occasione di danze, feste e riti. In genere questo tamburo viene fabbricato a mano usando una pelle di vero animale, solitamente di capra.\nStoria.\nIl termine \"bongo\" \u00e8 un termine generico che fa riferimento un po' a tutti i tamburi definiti \"etnici\". In realt\u00e0 esiste l'appropriato \"bong\u00f3\" (e anche \"bongos\", usato forse con maggior frequenza ma decisamente meno corretto) al quale si riferisce quel tamburo di origine Cubana, poi diffusosi in tutta l'America Latina e in tutto il mondo, costituito da due \"tamburi\" fatti a forma di tronco di cono con montata una pelle ciascuno (pelle che pu\u00f2 essere accordata tramite dei tiranti), uno un po' pi\u00f9 piccolo dell'altro, in modo da ottenere due suoni ben distinti: il pi\u00f9 grande ha una tonalit\u00e0 pi\u00f9 grave ed \u00e8 chiamato \"hembra\" (in italiano: femmina), mentre il pi\u00f9 piccolo ha una tonalit\u00e0 pi\u00f9 acuta ed \u00e8 chiamato \"macho\" (in italiano: maschio); sono uniti da un parallelepipedo di legno fissato tra un tamburo e l'altro. Inizialmente era usato come unico strumento percussivo nei gruppi che suonavano il \"cha-cha\", \"bolero\" e \"danz\u00f3n\"; successivamente, con l'entrata nei gruppi di altre percussioni quali \"congas\" (o tumbadoras) e \"timbales\" (o paila), diventano strumento per creare abbellimenti e fraseggi per enfatizzare il canto e/o un particolare momento del brano; quando entra il \"mambo\", cio\u00e8 la parte del brano con i fiati, il \"bongocero\" (chi suona il bong\u00f3) lascia il bong\u00f3 per suonare la campana a mano.Servono anche per l'attacco dei passi di qualche ballo come il bolero e la bachata.\nCome si suona.\nI Bongo producono un suono pi\u00f9 alto rispetto alla conga e sono tenuti tra le ginocchia o su un apposito supporto, con la hembra, il tamburo pi\u00f9 grande, verso destra (i mancini lo tengono al contrario). In genere vengono colpiti con le dita o con i palmi delle mani, sebbene alcune composizioni moderne richiedano le bacchette. Il suono pu\u00f2 essere facilmente modificato ponendo parte della mano in cima alla pelle, mentre si colpisce con l'altra. Nel caso delle orchestre il musicista pu\u00f2 essere in piedi. Il glissando \u00e8 prodotto dallo sfregamento del dito medio, sostenuto dal pollice, sulla testa del tamburo. Talvolta il dito viene inumidito di saliva o bagnato di sudore prima di sfregarlo. Alcuni suonatori si aiutano con la cera d'api."}
{"id": "270535", "revid": "1318658", "url": "https://it.wikipedia.org/wiki?curid=270535", "title": "Bombardino", "text": ""}
{"id": "270537", "revid": "762947", "url": "https://it.wikipedia.org/wiki?curid=270537", "title": "Fine di una storia (romanzo)", "text": "Fine di una storia (\"The End of the Affair\", 1951) \u00e8 un romanzo di Graham Greene. Da questo romanzo sono state tratte due versioni cinematografiche: \"La fine dell'avventura\", nel 1955, diretto da Edward Dmytryk e interpretato da Deborah Kerr, nel 1999 \"Fine di una storia\", diretto da Neil Jordan, con Julianne Moore e Ralph Fiennes e un'opera lirica, The End of the Affair di Jake Heggie, nel 2004.\nTrama.\nSiamo a Londra, \u00e8 in corso il secondo conflitto mondiale. Henry Miles \u00e8 un tranquillo e ordinario funzionario pubblico, sposato con Sarah Bertram. Maurice Bendrix \u00e8 uno scrittore quotato che si innamora, ricambiato, di Sarah. La profonda passione si concretizza durante i loro numerosi incontri, ovviamente clandestini. Durante uno di questi momenti d'intimit\u00e0, una bomba esplode nell'edificio in cui si trovano. Maurice \u00e8 privo di conoscenza o forse addirittura morto. Sarah fa voto di interrompere la loro storia, se il suo amato si riprender\u00e0. Poco dopo l'uomo si risveglia misteriosamente e cos\u00ec i due smettono di vedersi. Anni dopo, Maurice incontra Henry, che teme di essere tradito dalla moglie. Lo scrittore, ancora innamorato e ferito, non riesce a rimanere indifferente al pensiero che Sarah frequenti un altro. Inizia a farla pedinare da un detective, cerca d'incontrarla. In realt\u00e0 Sarah non ha nessuna relazione, ma \u00e8 in fin di vita. La verit\u00e0 sulla brusca interruzione del loro amore e la morte dell'amante gettano Maurice nella disperazione.\nCuriosit\u00e0.\nLa band italiana Daisy Chains ha pubblicato un album intitolato \"A STORY HAS NO BEGINNING OR END\", titolo che \u00e8 la citazione dell'incipit del romanzo di G. Greene, la cui seconda traccia \u00e8 intitolata proprio \"The end of the affair\" (titolo originale dell'opera)."}
{"id": "270540", "revid": "944090", "url": "https://it.wikipedia.org/wiki?curid=270540", "title": "Parco regionale dei Sassi di Roccamalatina", "text": "Il parco regionale Sassi di Roccamalatina \u00e8 un'area naturale protetta situata sull'Appennino modenese immediatamente prossimo alla pianura, sul versante destro della valle del fiume Panaro. \u00c8 caratterizzato dalla presenza di tre spettacolari picchi rocciosi definiti storicamente \"sassi\", sede di nidificazione del falco pellegrino.\nAll'interno del parco un'area di 1198 ettari \u00e8 stata designata come sito di interesse comunitario e zona di protezione speciale denominato Sassi di Roccamalatina e di Sant'Andrea (IT4040003).\nProvvedimenti istitutivi.\nLegge regionale 2 aprile 1988, n. 11\nTerritorio.\nL'estensione dell'area protetta \u00e8 di 2.300,17 ha, di cui 143 di propriet\u00e0 pubblica (Demanio, comuni di Guiglia e Marano sul Panaro, consorzio del parco) ed il resto di propriet\u00e0 privata.\nIl territorio della riserva presenta il tipico aspetto a calanchi argillosi dei preappennini alternate a lievi colline ricoperte di pascoli, fitti castagneti, vite e frutteti. In netto contrasto con il paesaggio generale, si elevano nel cuore del parco tre guglie in arenaria, derivati da stratificazioni pi\u00f9 resistenti all'erosione originatesi nell'oligocene. Per la loro ripida elevazione sul paesaggio, le guglie furono utilizzate come elementi di un sistema di fortificazione attorno alla zona di Pieve di Trebbio, dove si hanno testimonianze di insediamenti risalenti all'epoca etrusca.\nLa quota altimetrica spazia da 169 a 621 m s.l.m.\nIl territorio \u00e8 disseminato di borghi rurali e resti di antiche fortificazioni medioevali.\nStruttura.\nLe arenarie che compongono i torrioni dei Sassi sono composte da granuli molto grossi, distinguibili anche a occhio nudo. Si possono osservare quarzi grigio chiaro di aspetto vetroso a volte nascosti da muschi e licheni. Questi sassi sedimentarono durante il Cretaceo superiore (circa 90 milioni di anni fa) in mare profondo, prossimo ai fondali liguri, da qui il nome Liguridi.\nComuni.\nIl parco ricade nel territorio dei comuni di Castelvetro di Modena, Guiglia, Marano sul Panaro, Savignano sul Panaro, Vignola e Zocca.\nFlora.\nUn recente censimento ha confermato la presenza di 767 specie, distribuite in 88 Famiglie tra Composite, Leguminose, Graminacee e di queste 48 specie protette tra le quali 26 tipi di Orchidee.\nLa flora del fiume Panaro \u00e8 fortemente influenzata dall'attivit\u00e0 antropica, che ha occupato gran parte del territorio con coltivazioni viticole e alberi da frutto. Il castagno, in passato coltivato, in alcuni tratti si \u00e8 esteso fino ad unirsi con il bosco spontaneo costituito da carpino, cerro, roverella e acero. Nelle zone boschive maggiormente esposte a sud e quindi ad un microclima caldo-secco, il bosco \u00e8 prevalentemente costituito da roverella, acero campestre, orniello, carpino nero e sorbo domestico, con un sottobosco arbustivo di ginepro, biancospino e sanguinello.\nI \"sassi\" costituiscono un ambiente particolare, con notevoli differenze climatiche tra zone con differente esposizione. Sulle brulle pareti sono insediati arbusti (ginestra, ginepro, elicriso ed erica arborea) ed alcuni alberi aggrappati alla roccia (roverelle, ornielli, castagni). Dove \u00e8 presente un minimo strato di terra sono presenti graminacee, assenzio, timo, saponaria, garofanino selvatico ed alcune specie di orchidee.\nFauna.\nIl parco \u00e8 riconosciuto come zona a protezione speciale della fauna; tra gli animali protetti si possono citare: Gambero di fiume, il Lucanus cervus, il Geotritone, il Tritone alpestre e il Tritone crestato e svariati tipi di rane per il reparto anfibio.\nLe pareti verticali dei \"sassi\" sono sede di nidificazione di pregevoli rapaci quali il falco pellegrino ed il gheppio. Altri rapaci diurni diffusi nel parco sono la poiana, lo sparviere e il falco pecchiaiolo; non raro il passaggio dell'astore che nidifica a quote maggiori. Sui campi coltivati \u00e8 possibile veder volare il lodolaio, cacciatore di insetti e piccoli uccelli, mentre nelle aree boscate \u00e8 presente il picchio rosso minore.\nAltri volatili che frequentano le arenarie dei Sassi sono il corvo imperiale, il picchio muraiolo (svernante regolare in autunno/inverno), la rondine montana e la taccola, un corvide. Nelle aree calanchive del Parco sono segnalati il calandro, lo zigolo nero e la sterpazzolina comune. A Settembre \u00e8 possibile avvistare uccelli migratori che si fermano sui sassi o nei campi coltivati, come il grillaio, mentre durante stagione fredda popolano i boschi specie come il frosone e il lucherino.\nTra i mammiferi sono presenti piccoli roditori come lo scoiattolo, il ghiro, il moscardino, e predatori quali la volpe, il tasso, la donnola, la faina e la puzzola. Comuni il cervo nobile, il capriolo e il cinghiale, pi\u00f9 raro il daino. Sempre pi\u00f9 frequente la presenza del lupo. Tra i rettili, da notare la presenza del colubro di Esculapio, mentre sono pi\u00f9 comuni il biacco, la natrice dal collare e l'orbettino. Segnalata in passato anche la vipera comune.\nStrutture ricettive.\nLa sede del parco, situata nella frazione Roccamalatina, ospita un \"centro di educazione ambientale\" ed uno sportello informativo. Due centri visita si trovano nelle localit\u00e0 Rocca di Sotto e Samone.\nAttivit\u00e0.\nDal centro di Rocca di Sotto, adiacente alla guglia anticamente chiamata con lo stesso nome, ora \"Sasso della Croce\", \u00e8 possibile salire alla sommit\u00e0 della roccia, a quota 567 m s.l.m., tramite un ripido sentiero attrezzato con accesso a pagamento. Altri sentieri della riserva possono essere liberamente percorsi, oltre che a piedi, anche a cavallo o in mountain bike."}
{"id": "270541", "revid": "4711", "url": "https://it.wikipedia.org/wiki?curid=270541", "title": "George Patton", "text": ""}
{"id": "270542", "revid": "6392", "url": "https://it.wikipedia.org/wiki?curid=270542", "title": "Messa a terra di protezione", "text": ""}
{"id": "270544", "revid": "767487", "url": "https://it.wikipedia.org/wiki?curid=270544", "title": "La fine dell'avventura", "text": "La fine dell'avventura (\"The End of the Affair\") \u00e8 un film del 1955 diretto da Edward Dmytryk, presentato in concorso all'8\u00ba Festival di Cannes.\nPremi e riconoscimenti.\nNel 1955 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "270553", "revid": "729019", "url": "https://it.wikipedia.org/wiki?curid=270553", "title": "Porta Pinciana", "text": "Porta Pinciana \u00e8 una delle porte nelle Mura aureliane di Roma.\nStoria.\nIl suo nome deriva dalla \"Gens Pincia\" che possedeva il colle omonimo. Anticamente ebbe anche il nome di \"Porta Turata\", perch\u00e9 murata, e \"Porta Salaria Vetus\", perch\u00e9 da qui usciva la pi\u00f9 antica via Salaria che, poco pi\u00f9 avanti, si congiungeva con il tracciato della via Salaria Nova. La tradizione popolare medievale le assegn\u00f2 anche il nome di \u201cPorta Belisaria\u201d: secondo una leggenda, infatti, il generale Bizantino Belisario, ormai vecchio e cieco, mendicava nei pressi della porta, alla cui destra era ancora visibile, all'inizio del XIX secolo, una scritta graffita, ora scomparsa, in caratteri medievali: \"\u201dDate obolum Belisario\u201d\". La storia \u00e8 del tutto falsa, anche perch\u00e9 Belisario mor\u00ec in ricchezza, e non a Roma bens\u00ec a Costantinopoli. L'unico elemento che potrebbe giustificare il nome \u00e8 dato dal fatto che Belisario aveva forse il suo quartier generale nei pressi della porta.\nFu realizzata dall'imperatore Onorio nel corso del restauro operato nel 403, ingrandendo la preesistente posterula di epoca aureliana e realizzando le due torri laterali a base semicircolare. La paura delle invasioni barbariche era tale che Onorio provvide a rialzare l'intera cinta muraria ed a rinforzare le torri e le porte; quelle prive di torri difensive, come appunto la Pinciana, l'Asinaria e la Metronia, ne furono provviste e vennero allestite merlature e posti di guardia. La porta Pinciana pass\u00f2 cos\u00ec da un ruolo di passaggio di terz'ordine ad una posizione di estrema importanza strategica, posizionata com'era in cima al colle: il suo unico arco in laterizio, collocato a met\u00e0 fra due dei tanti contrafforti quadrati che sporgevano dalle mura, venne ampliato e rinforzato, e furono aggiunte le due torri cilindriche ai lati, stranamente asimmetriche. L'arcata originaria, in travertino, \u00e8 tuttora esistente.\nLa Porta Pinciana \u00e8 strettamente legata, dal punto di vista storico, al nome di Belisario. Nel tratto di mura che va dal Muro Torto al Castro Pretorio, infatti, la primavera del 537 il generale bizantino combatt\u00e9 vittoriosamente, con poche migliaia di uomini, contro Vitige, alla testa di 150.000 Goti (ma la cifra sembra decisamente eccessiva) respingendo il tentativo di assalto alla citt\u00e0. \u00c8 forse riferita a questo episodio la presenza della croce greca incisa sul lato esterno dell'arco della porta.\nUna testimonianza dell'VIII secolo la riporta murata, ma non si sa quando e perch\u00e9 fu chiusa, n\u00e9 quando fu riaperta. Venne murata ancora una volta nel 1808 e riaperta nel 1887. A fronte di una indubbia, anche se limitata al solo episodio di Vitige, importanza militare, la porta Pinciana non ebbe mai molto rilievo dal punto di vista del traffico cittadino, che era quasi completamente assorbito dalla vicina Porta Salaria\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o vendita a privati delle porte cittadine e della riscossione del pedaggio per il relativo transito. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Al prezzo di 79 \"fiorini currenti\" e \"bolognini 10\" un certo conte de Stefano Maccaroni si aggiudic\u00f2, nel 1474, con un unico lotto, la porta Pinciana e la Salaria: si trattava di un prezzo abbastanza alto, e alto doveva quindi essere anche il traffico cittadino per quei passaggi, per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi.\nI due fornici laterali oggi esistenti sono stati realizzati in epoca moderna. ma la Pinciana \u00e8 una delle poche porte di Roma i cui restauri non hanno influito pesantemente sull'aspetto originario, ed \u00e8 quindi rimasta praticamente quasi uguale a com'era in origine."}
{"id": "270555", "revid": "83962183", "url": "https://it.wikipedia.org/wiki?curid=270555", "title": "Resistenza di isolamento", "text": "La resistenza di isolamento \u00e8 uno dei tre parametri, i cui valori devono risultare al di sopra di una certa soglia, stabilita dalle norme di sicurezza elettriche.\nTali parametri sono riferiti a tutte le apparecchiature e dispositivi elettrici costruiti con isolamento in Classe I, ovverosia, tutti gli apparecchi alimentati dalla rete a 230 volt, che necessitano di essere collegati alla presa di terra tramite il polo dedicato, presente sulla spina del cavo di alimentazione (frigorifero, lavatrice, personal computer, ecc..). \nLa resistenza di isolamento serve ad accertare che vi sia un adeguato isolamento tra i due poli (fase e neutro) del manufatto, e le parti metalliche (telaio), accessibili all'utilizzatore.&lt;br&gt; La procedura consiste nell'applicare una tensione continua di circa 500 volt, e rilevare dopo 60 secondi tramite un megaohmetro, il valore di resistenza, normalmente deve essere superiore ai 2 Mohm.\nIl secondo parametro \u00e8 la rigidit\u00e0 dielettrica, eseguita nelle stesse condizioni.&lt;br&gt; Si applica una tensione alternata di 1500 volt per alcuni secondi e si misura la corrente dispersa chiamata anche \"corrente di fuga\", prima in un polo e poi nell'altro.&lt;br&gt; Il valore non deve risultare superiore a qualche microAmpere. \nIl terzo parametro \u00e8 la resistenza del contatto di terra.&lt;br&gt; Si verifica la bont\u00e0 del collegamento al telaio del polo di terra della presa di alimentazione, facendo scorrere una corrente dai 12 ai 25 ampere (a seconda del peso del manufatto), tra il polo di terra e il telaio metallico.&lt;br&gt; Misurando la caduta di tensione si ricava la resistenza del contatto, normalmente intorno a 0,1 ohm.\nQueste misure, nelle grandi produzioni, vengono effettuate da sistemi automatici, con possibilit\u00e0 di archiviare i valori misurati, abbinandoli alla matricola del manufatto.\nUna curiosit\u00e0: negli anni 80, una mattina su una linea di produzione nello stabilimento Olivetti di Scarmagno, nessun computer riusciva a superare il test di rigidit\u00e0; il sistema automatico di fine linea, costituito da un sistema modulare fornito dalla societ\u00e0 LAEL di Milano, scartava inesorabilmente tutti i computer. Occorse un po' di tempo per comprendere che l'origine della causa, risiedeva in una nuova fornitura di alimentatori; responsabili del valore fuori specifica della corrente di fuga, erano i due condensatori facenti parte del filtro antidisturbo di rete, collegati tra i poli fase-neutro, e la massa del telaio.\nAnche il semplice cavo di alimentazione, se costruito con materiali scadenti pu\u00f2 risultare non conforme alle specifiche di sicurezza. Intere partite di cavi furono scartate, non riuscendo a superare il test \"resistenza di isolamento\"; sottoposti a una tensione di 500 volt, la corrente dispersa nel cavo era tale, da fornire un valore di resistenza al di sotto della soglia minima del parametro."}
{"id": "270556", "revid": "6842", "url": "https://it.wikipedia.org/wiki?curid=270556", "title": "Quad core", "text": ""}
{"id": "270560", "revid": "104265", "url": "https://it.wikipedia.org/wiki?curid=270560", "title": "Idrovolante", "text": "Un idrovolante \u00e8 un velivolo adatto a effettuare decolli e ammaraggi su superfici d'acqua libere o in strutture apposite denominate idroscali o idroporti.\nNei primi anni del Novecento il termine \"idrovolante\" era altres\u00ec utilizzato dall'ingegner Enrico Forlanini per indicare gli idroplani da lui progettati, precursori dei moderni aliscafi. In questa accezione il termine venne ben presto soppiantato da \"idroplano\" e poi da \"aliscafo\".\nTipologia dell'idrovolante.\nCon il termine idrovolante si intendono gli aerei in grado di decollare ed ammarare dall'acqua nella loro accezione pi\u00f9 generica. Possono essere classificati in base al sistema di sostentamento (galleggiamento) in acqua oppure alla possibilit\u00e0 di operare anche da superfici terrestri (aerei anfibi). In particolare sono considerate principalmente due soluzioni principali: la configurazione che utilizza un numero vario di galleggianti, detti anche \"scarponi\", e la formula a scafo centrale.\nIdrovolante a galleggianti (scarponi).\nL'idrovolante a galleggianti presenta una struttura analoga all'omologo velivolo terrestre. Se negli aerei terrestri il contatto con il terreno avviene attraverso le ruote del carrello, questo tipo di idrovolanti monta uno o due galleggianti o scarponi, che lo sopraelevano dalla superficie acquatica. A differenza della configurazione a carrello triciclo utilizzata per molto tempo nei velivoli che adottano un ruotino di coda, la versione con tre galleggianti, di cui uno piccolo in coda, \u00e8 caduta in disuso sin dai primi sviluppi. Ad impiegare i due scarponi con il terzo galleggiante in coda vi era il Deperdussin derivato dal Deperdussin Monocoque e vincitore nel 1913 della prima edizione della Coppa Schneider, mentre il primo idrovolante della storia, \"Le Canard\" sviluppato da Henri Fabre, era anch'esso equipaggiato con tre galleggianti, ma uno posto in posizione avanzata e due affiancati in coda.\nA galleggiante singolo con stabilizzatori.\nQuesto tipo di idrovolante prevede un unico galleggiante montato al di sotto della fusoliera (scarpone centrale); in genere, questa configurazione prevede due piccoli galleggianti montati al di sotto delle ali per assicurare una migliore stabilit\u00e0 in acqua. Questa configurazione era in auge soprattutto per gli idrovolanti da ricognizione imbarcati, infatti garantisce, rispetto a quella a doppio scarpone, una maggiore stabilit\u00e0 in ammaraggio, al prezzo di una maggiore complessit\u00e0 e peggiore aerodinamica.\nA due galleggianti.\nQuesto tipo di idrovolanti prevede due galleggianti di uguale dimensione montati parallelamente sotto la fusoliera, analogamente a quanto avviene per le ruote di un carrello fisso; questa configurazione era tipica degli ultimi sviluppi degli idrovolanti da competizione e degli aerosiluranti, tuttora molto diffusa per le versioni acquatiche di aerei da trasporto passeggeri medio/piccoli.\nGalleggianti retrattili.\nNegli anni trenta sugli aerei terrestri iniziarono a diffondersi i primi esempi di carrello retrattile; sugli idrovolanti, viste le dimensioni dei galleggianti, questi sistemi non poterono essere implementati se non per i piccoli stabilizzatori subalari. In molti idrovolanti con galleggianti stabilizzatori, quale lo statunitense Consolidated PBY Catalina ed il tedesco Dornier Do 26, questi potevano essere ripiegati dopo il decollo (e ri-estesi prima dell'ammaraggio) contro la superficie inferiore dell'ala andando ad integrarne la struttura. Un diverso meccanismo venne sviluppato dalla francese Lat\u00e9co\u00e8re per idrovolanti a scafo plurimotori: prevedeva che i due galleggianti stabilizzatori esterni venissero retratti nelle gondole motore esterne e venne montato sui Lat\u00e9co\u00e8re 611 e Lat\u00e9co\u00e8re 631. Solo il Blackburn B-20, un progetto britannico del 1940 per un idrovolante bimotore da ricognizione, prevedeva che anche il galleggiante centrale si ritraesse, diventando solidale con la fusoliera. Sebbene funzionale, il B-20 non ottenne commesse, anche per problemi con i motori ad X Rolls-Royce Vulture.\nSempre durante la seconda guerra mondiale, i giapponesi svilupparono un idrovolante da ricognizione a scarpone centrale in cui il galleggiante potesse essere sganciato in emergenza: in tal modo il Kawanishi E15K Shiun, poteva guadagnare circa 90\u00a0km/h sulla sua velocit\u00e0 massima di 468\u00a0km/h. Questo aereo venne prodotto in una piccola serie di circa 15 velivoli.\nIdrovolante a scafo centrale.\nIn questo tipo di idrovolante il galleggiamento \u00e8 fornito dalla stessa fusoliera, che si comporta come lo scafo di una imbarcazione. La progettazione della fusoliera deve quindi avvenire sia seguendo i principi della aerodinamica che quelli della idrodinamica. Questo tipo di idrovolanti presenta spesso dei piccoli galleggianti stabilizzatori alle estremit\u00e0 alari, analogamente per quanto avviene con gli idrovolanti a scarpone centrale. Una soluzione alternativa venne proposta dalla tedesca Dornier, che sostitu\u00ec ai galleggiantini laterali delle strutture dette Sponson lungo i fianchi dello scafo.\nQuesta configurazione \u00e8 stata quella generalmente pi\u00f9 utilizzata per gli aerei di grandi dimensioni, in particolare i plurimotori destinati al trasporto o al servizio passeggeri, sviluppati in particolare dai tedeschi della Dornier prima del secondo conflitto mondiale e dai britannici della Short anche dopo.\nDi interesse storico \u00e8 la configurazione \"a doppio scafo\", in cui il velivolo presenta due fusoliere/scafi parallele. Il doppio scafo decret\u00f2 il successo dell'italiano SIAI-Marchetti S.55, velivolo esportato in tutto il mondo e famoso per essere stato impiegato nelle trasvolate atlantiche di massa di Italo Balbo, quali la crociera aerea transatlantica Italia-Brasile del 1930. Sebbene garantisse diversi vantaggi, venne adottata solo nei Savoia-Marchetti S.66, Savoia-Marchetti S.77, sviluppi del S.55, e nel Tupolev ANT-22 \"(Mk I)\".\nNota linguistica.\nLa distinzione tra idrovolanti a scarponi e a scafo \u00e8 molto pi\u00f9 marcata in altre lingue, in quanto i diversi tipi sono individuati da termini ben distinti. Ad esempio nella lingua inglese gli idrovolanti sono indicati genericamente come \"seaplane\" (aereo marino), quelli a scarponi \"float plane\" (aereo a galleggiante), mentre per gli idrovolanti a scafo si usa il termine \"flying boat\" (Battello volante). Una simile distinzione si ha anche nella lingua tedesca.\nAltre soluzioni costruttive.\nNel tempo si sono succeduti svariati progetti di velivoli con altre configurazioni pensate per operare sulle superfici liquide, ma non hanno superato lo stato di progetto o sono state realizzate in numero limitatissimo di esemplari.\nAd ala scafo.\nIl Piaggio P.C.7 venne progettato come idrocorsa privo di scarponi di galleggiamento. La configurazione denominata dal progettista Giovanni Pegna della Piaggio \"ad ala-scafo\" prevedeva un'ala parzialmente sommersa durante le manovre in acqua e il motore metteva in rotazione sia l'elica necessaria per il volo che un'elica marina posta in coda. Il velivolo ha volato solamente una volta, in una copia aeromodellistica di dimensioni ridotte, nel 1987.\nCon cuscino d'aria.\nPer consentire ad alcuni velivoli di operare dall'acqua, \u00e8 stato impiegato un cuscino d'aria installato sotto la fusoliera al posto del carrello. Tale accorgimento \u00e8 stato utilizzato su alcuni esemplari del de Havilland Canada DHC-4 Caribou. e del De Havilland Canada XC-8A ACLS. Quest'ultimo, per limitare la corsa di atterraggio, utilizzava 6 cuscinetti retrattili che, una volta estratti, entravano in contatto con il terreno frenando l'aereo. La sigla ACLS sta per Air Cushion Landing System. Vol\u00f2 il 31 marzo 1975. Pi\u00f9 che un aereo anfibio nel senso stretto del termine, l'esperimento mirava ad ottenere un velivolo in grado di operare da superfici non preparate, innevate, ghiacciate e da paludi.\nCon cuscino d'aria dinamico.\nNella fase finale dello sviluppo del Bartini-Beriev VVA-14, un aereo anfibio VTOL/STOVL sovietico, furono installati sul prototipo (VVA-14M1P) due turbofan ai lati del muso in modo che questi potessero creare un cuscino d'aria dinamico sotto la fusoliera (a corpo portante) per supportare la fase di decollo. Il velivolo presentava comunque una coppia di galleggianti. La soluzione era allora impiegata nei grandi ekranoplani. Pur essendo a tutti gli effetti un aeroplano con tangenza operativa di 10.000\u00a0m, l'uso di un cuscino d'aria dinamico ed altre soluzioni tecniche fanno s\u00ec che questo velivolo sia considerato quasi un ibrido con aeroplano/ekranoplano. Gli ultimi voli di prova vennero effettuati ancora per qualche tempo dopo la morte del progettista Robert Ludvigovich Bartini, avvenuta nel 1974. Il fatto che sul VVA-14, in precedenza, fossero stati provati per un certo tempo dei galleggianti gonfiabili non deve indurre a ritenere che questo velivolo utilizzasse un cuscino d'aria come quelli degli hovercraft.\nCon idropattini.\nNel 1948, quando la marina statunitense band\u00ec un concorso per un nuovo intercettore supersonico, la Convair pens\u00f2 a un idrocaccia. Il prototipo denominato Convair XF2Y-1 Sea Dart era caratterizzato da una configurazione alare a delta ed uno scafo a tenuta stagna con due pattini retrattili per l'ammaraggio, il flottaggio ed il decollo. Quando era stazionario o si muoveva piano in acqua, il Sea Dart galleggiava con il bordo delle ali che toccava la superficie dell'acqua. I pattini non venivano estesi fino a che l'aereo non avesse raggiunto la velocit\u00e0 di circa 10 miglia orarie (16\u00a0km/h) durante la corsa di decollo. Vol\u00f2 solo come prototipo e non venne mai avviato alla produzione in serie. Sebbene rimanga unico del suo genere con i suoi idropattini, \u00e8 l'unico idrovolante ad avere superato la velocit\u00e0 del suono.\nFusoliere avion marin.\nUn compromesso fra aeroplani e idrovolanti fu pensato con l'utilizzo di fusoliere dette \"avion marin\" (\"aereo marino\" in francese). Si tratta di un particolare tipo di fusoliera a scafo destinata ad aerei terrestri che fece la sua comparsa intorno agli anni 1930. Questo tipo di fusoliera doveva garantire all'aereo terrestre il galleggiamento in caso di ammaraggio di emergenza. Tra i velivoli caratterizzati da questa fusoliera figura il Piaggio P.23, progettato per una trasvolata dell'Atlantico settentrionale.\nAereo anfibio.\nUn anfibio \u00e8 un velivolo in grado di operare sia da acqua che da terra. La polivalenza di questa configurazione ne fa un avversario temibile per la diffusione degli idrovolanti e vi \u00e8 stato anche un tentativo statunitense di proporre gli anfibi come aerei da turismo economici. In questo tipo di aeromobili convivono sia un carrello retrattile che scarponi per il galleggiamento o uno scafo centrale galleggiante, ma la classificazione rigorosa dei velivoli assegna a queste macchine una categorizzazione diversa rispetto agli aeroplani e agli idrovolanti.\nStoria.\nPionieri.\nLeonardo da Vinci fu il primo a far notare che le prove delle \"macchine volanti\" sarebbero state pi\u00f9 sicure se effettuate partendo dall'acqua e a questo principio si ispirarono molti dei pionieri dell'idroaviazione. Ancora prima del primo volo della storia con una macchina motorizzata pi\u00f9 pesante dell'aria con un pilota a bordo, compiuto dai fratelli Wright il 17 dicembre 1903, molti pionieri dell'aviazione si cimentarono con macchine pi\u00f9 pesanti dell'aria che atterravano o decollavano dall'acqua. Si trattava sostanzialmente di libratori, cio\u00e8 aeromobili trainati da motoscafi o in volo planato che atterravano su superfici d'acqua. Tra questi tentativi venne considerato particolarmente interessante quello compiuto dal tedesco William Kress, che dal 1877 al 1903 speriment\u00f2 una macchina volante afflitta da un motore di scarsa potenza.\nIl primo volo controllato e con pilota di un idroplano (sebbene privo di motore) fu effettuato dal progettista francese e pilota Gabriel Voisin nel giugno 1905, sulla Senna; si tratt\u00f2 di un volo trainato di 600 metri con il velivolo che raggiunse l'altezza di 15, 20\u00a0m. L'aereo era un biplano con timone in posizione posteriore ed equilibratori anteriori, che impiegava due galleggianti come i catamarani.\nDopo il grande risultato ottenuto dai fratelli Wright, il primo volo autonomo di un idrovolante fu compiuto dal francese Louis Paulhan il 28 marzo 1910, con un monoplano ideato da Henri Fabre. L'aereo, battezzato \"Le Canard\" (\"l'anatra\" in francese), era dotato di un motore Gnome da 50\u00a0CV ad elica spingente con tre galleggianti, uno in posizione centrale avanzata e due affiancati in coda e decoll\u00f2 dall'acqua per la prima volta per compiere un volo di 550 metri. Il secondo giorno di volo venne coperta la distanza di 6\u00a0km, ma il prototipo sub\u00ec gravi danni dopo pochi mesi, il 18 maggio. Questi esperimenti furono seguiti anche da Gabriel e Charles Voisin, che comprarono alcuni idrovolanti da Fabre e li modificarono nei loro \"Canard Voisin\", con i quali volarono nell'ottobre 1910. Nel marzo 1912, uno di questi velivoli effettu\u00f2 alcune sperimentazioni militari dalla prima portaidrovolanti della storia, \"La Foudre\".\nIl primo idrovolante sufficientemente affidabile fu realizzato e pilotato dall'italiano Mario Calderara, il primo pilota brevettato italiano della storia, e vol\u00f2 per la prima volta nel 1912 nel Golfo della Spezia.\nIl contributo maggiore alla progettazione degli idrovolanti fu dato per\u00f2 dal pioniere dell'aeronautica statunitense Glenn Curtiss, membro dell'Aerial Experiment Association e fondatore dell'omonima ditta. Dopo un prototipo che nel 1908 non riusc\u00ec a prendere il volo, nel 1911 ritent\u00f2 con un altro velivolo, caratterizzato da un galleggiante centrale sotto le ali, ed uno pi\u00f9 piccolo in coda. Il primo volo fu compiuto il 26 gennaio. Grazie al successo nell'impresa Curtiss decise di continuare lo sviluppo realizzando, nel febbraio dello stesso anno, il \"Triad\", il primo aereo anfibio. Successivamente Curtiss inizi\u00f2 ad occuparsi di idrovolanti a scafo, designati \"Curtiss Flying-Boat N.1\" e \"Flying-Boat N.2\".\nLa designazione \"Flying-Boat\" divenne in seguito il termine correntemente usato in inglese per indicare gli idrovolanti a scafo. Dietro al Flying-Boat nel 1925 si far\u00e0 trainare, alla velocit\u00e0 di 80 mph pari a circa 130 km/h, il primo sciatore sull'acqua della storia, Ralph Samuelson.\nLe prime compagnie aeree.\nCon la disponibilit\u00e0 dei mezzi, cominciarono a formarsi le prime compagnie aeree. Il 1\u00ba gennaio 191] un idrovolante biposto Benoist XIV, pilotato da Antony Jannus, trasportando un passeggero sulla tratta St. Petersburg-Tampa (), in Florida, effettu\u00f2 il primo servizio commerciale di linea. La Benoist Company tuttavia interromper\u00e0 il servizio di due voli giornalieri tre mesi dopo, il 31 marzo successivo. Il primato di prima compagnia aerea ad effettuare servizi regolari con aeroplani (i dirigibili Zeppelin della DELAG avevano iniziato a servire alcune tratte in Germania dal 1909), \u00e8 talvolta conteso dall'Austria, che inizi\u00f2 ad offrire un servizio regolare a partire da Pola nella primavera del 1915.\nAnni venti e trenta: l'apice dell'idrovolante.\nNel periodo che va tra le due guerre mondiali, l'idrovolante, nelle sue diverse accezioni, sembrava destinato a prendere il sopravvento sugli aerei terrestri, in particolare nei campi del trasporto e della velocit\u00e0, e manteneva una chiara importanza anche nel comparto militare in particolare nel settore della ricognizione marittima.\nIdroscali.\nUn idroscalo (o idroporto) \u00e8 l'aeroporto per idrovolanti, ovvero uno specchio d'acqua dotato a riva di infrastrutture per gli idrovolanti. Tipicamente per mettere in acqua i velivoli erano disponibili gru e scivoli, dalla riva fino in acqua. In questo periodo raggiunsero una certa diffusione: infatti gli aeroporti, anche quelli ereditati dalla prima guerra mondiale, erano poco pi\u00f9 che prati ben curati, spesso non ben collegati con i centri cittadini (questo per i velivoli destinati all'utilizzo commerciale).\nUn idrovolante, rispetto ad un velivolo terrestre, non era vincolato alla dimensione delle piste disponibili, ma poteva contare, per le operazioni di decollo ed ammaraggio, su superfici virtualmente illimitate. Quindi poteva avere dimensioni e velocit\u00e0 di decollo/ammaraggio maggiori dei suoi contemporanei terrestri. Inoltre i velivoli commerciali e postali potevano contare sulle infrastrutture portuali gi\u00e0 esistenti. Per questi motivi gli idrovolanti, in questa fase, risultarono vincenti sui velivoli terrestri. Nel periodo tra le due guerre gli idroscali furono utilizzati dalla Regia Aeronautica: tra i pi\u00f9 importanti l'idroscalo di Orbetello con le famose trasvolate di Italo Balbo, l'idroscalo di Marsala in Sicilia e l'idroscalo di Cadimare nel golfo della Spezia; l'Idroscalo di Milano venne realizzato con un bacino artificiale lungo 2500 metri. Negli anni '20 del Novecento la Societ\u00e0 Italiana Servizi Aerei cre\u00f2 una rotta Torino-Trieste servita medianti idrovolanti che, nella traversata, facevano tappa a Pavia e Venezia, prima di giungere a Trieste. La stessa compagnia realizz\u00f2 idroscali nelle citt\u00e0 interessate dalla rotta, di essi l'unico sopravvissuto (seppur non pi\u00f9 in funzione) \u00e9 l'idroscalo di Pavia.\nCon lo sviluppo tecnologico portato dalla seconda guerra mondiale e non meno importanti le piste preparate per i grandi bombardieri strategici, gli aerei terrestri si presero in poco tempo la rivincita sui loro contemporanei.\nTra tutti gli Idroscali in Italia, l'unico rimasto operativo \u00e8 l'idroscalo Internazionale di Como: l'Aero Club Como dispone di una flotta con le versioni idrovolanti di aerei, famosi soprattutto per le loro versioni terrestri, come il Cessna 172 ed il Piper PA-18, ma possiede anche un Lake LA-4-200 Buccaneer ed un Cessna 172XP entrambi anfibi. Sempre a Como, ha sede anche l'unica scuola di volo per idrovolanti in Italia ed in Europa.\nAviazione commerciale e postale.\n\u00c8 in questo periodo che iniziano i primi servizi di linea, postale e passeggeri sulle lunghe rotte internazionali. Pionieri delle rotte postali verso l'America del sud furono i tedeschi, mentre i britannici coprono le rotte verso, Africa, Medio Oriente e India. Nella prima fase furono tentati diversi esperimenti per aumentare l'autonomia dei velivoli per i voli postali. Se i tedeschi si concentrarono sulle navi appoggio idrovolanti, gli esperimenti britannici condussero allo Short Mayo Composite, un bizzarro esempio di aereo parassita, che consent\u00ec allo Short S 21 di battere il record di distanza per idrovolanti tra il 6 e l'8 ottobre 1938 con 9.651,9 km tra la Scozia ed il Sudafrica. L'S 21 era un idrovolante quadrimotore a scarponi che veniva portato in volo dal S 20, un grande idrovolante a scafo. In tal modo l'S 21 \"decollava\" con un carico di carburante il cui peso rendeva impossibile il normale decollo.\nL'ultima tratta, tra quelle che diventeranno le principali rotte internazionali, a venire coperta fu quella dell'Atlantico settentrionale, tra Europa e Stati Uniti. Questa tratta presentava infatti caratteristiche meteorologiche peggiori rispetto all'analoga tratta verso l'Atlantico meridionale, e solo con il perfezionarsi delle macchine pot\u00e9 essere affrontata con sicurezza. Sebbene sia l'Imperial Airways britannica, che la Pan Am avessero collaborato per rendere possibile un simile collegamento e diverse case costruttrici avevano collaborato con i loro velivoli all'apertura di queste rotte, il primato del primo servizio regolare va ai Boeing 314 \"Clipper\" della Pan Am. Il servizio regolare postale inizi\u00f2 il 20 maggio 1939 e quello passeggeri il 28 giugno. Lo scoppio della seconda guerra mondiale fece terminare il servizio dopo poche settimane.\nDopo la seconda guerra mondiale, i grandi idrovolanti passeggeri raggiunsero ben presto il declino; anche se negli anni immediatamente precedenti al 1950 furono ripristinati voli commerciali a lungo raggio, come le rotte verso il Sud Africa gestite dalla BOAC che, partendo da Southampton in cinque giorni giungevano a destinazione facendo scalo a Marsiglia, AUGUSTA, Il Cairo e Port Bell sul lago Vittoria. Venivano impiegati i robusti Solent-2, dotati di quattro potenti motori Bristol-Hercules e che disponevano di allestimento interno su due piani, con salotto, bar ed in grado di ospitare comodamente trenta passeggeri. Alcuni di questi velivoli, come il francese Lat\u00e9co\u00e8re 631 operarono ancora per qualche anno dopo la guerra, altri come il britannico Saunders-Roe SR45 Princess furono presto smantellati, in assenza di acquirenti. L'SR45 fu l'ultimo dei grandi idrovolanti passeggeri, dotato di 10 motori a turboelica aveva una capacit\u00e0 di 200 passeggeri e una velocit\u00e0 di crociera di 580\u00a0km/h. Comp\u00ec il primo volo il 20 febbraio 1952.\nIdrocorsa.\nCon il termine \"idrocorsa\" si intende un idrovolante destinato a gare di velocit\u00e0, quali la Coppa Schneider. Per oltre un decennio, tra il 1927 ed il 1939, tutti i primati aeronautici di velocit\u00e0 appartennero ad idrovolanti. Il motivo del predominio dei mezzi acquatici, anche in questo particolare campo dell'aeronautica, deriva dalla difficolt\u00e0, per un aereo da competizione, di operare da campi di aviazione non accuratamente preparati. Un aereo da competizione vola ed atterra a grande velocit\u00e0, e richiede quindi piste di adeguate dimensioni, problema che non si pone per velivoli in grado di operare dall'acqua.\nIn questo periodo la ricerca della velocit\u00e0 si concentr\u00f2 sugli idrovolanti. Un grande stimolo ai progressi compiuti in questo decennio deriv\u00f2 dalla Coppa Schneider, competizione internazionale per idrovolanti che vide sfidarsi Francia, Italia, Regno Unito e Stati Uniti d'America. Coppa che verr\u00e0 vinta dai britannici con il Supermarine S.6B, ma il primato definitivo per questa categoria di aeroplani venne conquistato dagli italiani con il Macchi-Castoldi M.C.72.\nNel 1932, quando il primato assoluto di velocit\u00e0 appartiene all'idrocorsa Supermarine S 6B, con 654,9\u00a0km/h, il primato per aerei terrestri appartiene al Granville Gee Bee R-1 con 473,82\u00a0km/h (pilota James H. \"Jimmy\" Doolittle). Successivamente, il primato assoluto passer\u00e0 al Macchi-Castoldi M.C.72 pilotato da Francesco Agello, con 709,209\u00a0km/h. Questo primato, nella categoria degli idrovolanti spinti da motore a pistoni, \u00e8 ancora oggi imbattuto. Nel 1935 il record di velocit\u00e0 per aerei terrestri \u00e8 dello Hughes H-1 Racer di Howard Hughes con 567,12\u00a0km/h.\nSolo il 30 marzo 1939, un aereo terrestre, l'Heinkel He 100, torner\u00e0 a detenere il primato assoluto, con 746,60\u00a0km/h.\nImpiego militare.\nSe negli ultimi anni del XX secolo gli utilizzi militari degli idrovolanti sono andati via via sempre pi\u00f9 relegandosi ai soli compiti di pattugliamento antisommergibile, ricerca e salvataggio \"(SAR - Search and Rescue)\" e lotta aerea antincendio, nel periodo che comprende le due guerre mondiali, i tipi di idrovolanti militari ricoprivano tutte le possibili specializzazioni di un velivolo: caccia, bombardiere, ricognizione e trasporto.\nIdroricognitori e bombardieri.\nLa ricognizione aerea, e il bombardamento poi, sono state le prime specialit\u00e0 dell'aviazione militare. In mare, molte nazioni si attrezzarono con navi appoggio idrovolanti che calavano e ricuperavano gli aerei in mare attraverso gru, permettendo le operazioni di volo in prossimit\u00e0 dell'obiettivo; un esempio, la portaidrovolanti spagnola D\u00e9dalo che oper\u00f2 durante la guerra del Rif, in particolare nello sbarco di Alhucemas dove i suoi Supermarine Scarab lanciarono 175 bombe sulle postazioni nemiche solo in una giornata; questo fu il primo esempio di sbarco appoggiato dall'aviazione della storia.\nIn questo settore, fino alla seconda guerra mondiale, lo sviluppo di aerei terrestri ed idrovolanti \u00e8 stato pressoch\u00e9 parallelo. Si distingue tra:\nIdrocaccia.\nGli idrovolanti da caccia videro la loro maggiore diffusione durante la prima guerra mondiale, come ad esempio il Macchi L.2, copia italiana dell'austriaco Lohner L.40; squadriglie di idrocaccia rimasero operative per tutti gli anni trenta. Gli ultimi idrocaccia italiani furono gli IMAM Ro.44 (derivati dai Ro 43 da ricognizione), ci si accorse quasi subito della loro inutilit\u00e0 e la produzione fu presto interrotta, i pochi esemplari prodotti operarono in Egeo durante la II Guerra Mondiale. \u00c8 da notare che fino alla fine degli anni venti le prestazioni dei caccia idrovolanti si mantennero all'altezza dei loro equivalenti terrestri. Durante la seconda guerra mondiale gli unici a sviluppare e mettere in servizio idrocaccia furono i giapponesi con il Kawanishi N1K1, un idrovolante a scarpone centrale con eliche controrotanti (nella versione di serie venne poi adottata un'elica singola). Questo velivolo entr\u00f2 in servizio nel 1943, ma il mutamento delle sorti del conflitto nel Pacifico, fece s\u00ec che il velivolo venisse utilizzato per un ruolo diverso da quello per cui era stato concepito.\nNonostante questo tipo di velivoli sembrasse tramontato con il secondo conflitto mondiale, due prototipi di idrocaccia a reazione videro la luce successivamente. Il britannico Saunders-Roe SR.A/1, nel 1947 e lo statunitense Convair XF2Y-1 Sea Dart nel 1953. I due velivoli non andarono oltre la fase di prototipo.\nIdrosiluranti.\nQuella dei siluranti \u00e8 una specializzazione che nasce con gli idrovolanti. Infatti i primi esperimenti vennero condotti da Alessandro Guidoni nel febbraio 1914, mentre il primo affondamento di una nave con un siluro \u00e8 dell'agosto 1915, ad opera di uno Short Type 184, pilotato da C.H.Edmonds che affond\u00f2 un trasporto turco nel corso della campagna dei Dardanelli, parte delle operazioni della prima guerra mondiale. Nonostante queste premesse con lo scoppio della seconda guerra mondiale gli idrosiluranti erano ormai stati soppiantati dai velivoli con base a terra e gli aerosiluranti imbarcati. Tra gli ultimi idrosiluranti utilizzati i francesi Lat\u00e9co\u00e8re 298, e l'italiano CANT Z.506B \"Airone\", quest'ultimo un idrovolante plurimpiego che poteva operare anche come silurante.\nTrasporto.\nLo sviluppo degli idrovolanti da trasporto si affianca a quello dei grandi idrovolanti da pattugliamento plurimotori della seconda guerra mondiale e a quelli trasporto passeggeri del decennio precedente. Con il termine del conflitto i velivoli che avevano operato come ricognitori e bombardieri vennero destinati principalmente a compiti di trasporto. Analoga destinazione trovarono i velivoli concepiti ex novo per questi scopi durante il conflitto. Ad esempio il Convair R3Y Tradewind, un quadrimotore turboelica il cui sviluppo era iniziato con il termine della guerra ed originariamente destinato a compiti antisom, venne riconvertito come trasporto ed al termine della sua carriera oper\u00f2 anche come aerocisterna per il rifornimento in volo.\nParticolare \u00e8 il caso dello Hughes H-4 Hercules, meglio noto come \"Spruce Goose\" (oca d'abete), del miliardario Howard Hughes, che vol\u00f2 una sola volta il 2 novembre 1947. Questo gigantesco idrovolante a scafo ad 8 motori, era stato concepito come un \"sostituto\" delle navi \"Liberty\", le navi da trasporto statunitensi utilizzate per i rifornimenti al Regno Unito, nell'ambito della Legge \"affitti e prestiti\" e per il trasporto delle truppe verso l'Europa. Queste navi da trasporto nella prima parte del conflitto vennero decimate dagli U-Boot tedeschi, e Henry J.Kaiser l'industriale nei cui cantieri venivano prodotte queste navi, riteneva che gli idrovolanti da trasporto potessero rappresentare una alternativa. La produzione su larga serie (5.000 esemplari era la sfida lanciata da H.J.Kaiser) del Martin 170 Mars pareva per\u00f2 poco praticabile, ed il miliardario H.Hughes raccolse la sfida per un idrovolante di nuova concezione. Nel novembre 1942 venne stipulato un ordine per tre prototipi, ridotto ad un solo esemplare nel 1944 e cancellato nel 1945. A quel punto Hughes decise di terminare lo sviluppo pagando di tasca propria, pur di dimostrare la fattibilit\u00e0 della sua idea, ma l'unico volo avvenne solo a guerra finita nel 1947, ormai in ritardo per l'esigenza originaria. Resta il fatto che si \u00e8 trattato del velivolo con la pi\u00f9 grande apertura alare mai costruito.\nIdrovolanti imbarcati.\nL'impiego militare dell'idrovolante era naturalmente affiancato a quello delle marine militari. Il primo decollo da una nave era stato compiuto dal pilota statunitense Eugene Burton Ely con un aereo terrestre il 14 novembre 1910, dalla USS \"Birmingham\": per l'operazione fu sufficiente una pista di 30 metri. Lo stesso Ely realizz\u00f2 il primo appontaggio pochi mesi dopo, il 18 gennaio 1911, sulla USS \"Pennsylvania\", sul ponte della quale era stata applicata una struttura piana della lunghezza di 40 metri. I primi tentativi di utilizzo del binomio aereo/nave furono esplorati e compiuti dagli idrovolanti. Il 10 gennaio 1912 il pilota Charles Rumney Samson decoll\u00f2 con un idrovolante Short S.27 da una piattaforma (antesignana delle future catapulte) installata sulla corazzata HMS \"Africa\". Questo primo volo porter\u00e0 allo sviluppo delle prime navi appoggio idrovolanti, e all'impiego degli idrovolanti come ricognitori sulle navi militari di maggior stazza e anche su sommergibili.\nNavi appoggio idrovolanti.\nLe prime navi appoggio idrovolanti furono la francese \"La Foudre\" del 1912 e la britannica HMS \"Hermes\", varata nel 1913. Queste navi, varate prima della HMS \"Ark Royal\", erano comunque pi\u00f9 navi appoggio che vere portaerei. La prima nave in grado di consentire operazioni aeree vere e proprie fu in realt\u00e0 la portaerei HMS \"Furious\" del 1916. La Regia Marina utilizz\u00f2 come navi appoggio idrovolanti lElba\", lEuropa\" e il \"Giuseppe Miraglia\".\nLe navi appoggio idrovolanti furono impiegate fino a poco dopo la seconda guerra mondiale. Disponevano di hangar, per il ricovero dei velivoli e di gru per la messa in mare ed il recupero. Il decollo poteva anche avvenire attraverso catapulte.\nIdrovolanti imbarcati su navi da battaglia.\nI primi esperimenti di \"lancio\" di idrovolanti furono condotti da una corazzata, ma solo negli anni trenta trovarono ampia diffusione sulle pi\u00f9 grandi navi da battaglia delle diverse marine militari. Il loro impiego termin\u00f2 bruscamente alla fine anni quaranta quando si resero disponibili i primi elicotteri.\nTipicamente le navi da battaglia disponevano di un numero di idrovolanti imbarcati che andava da 2 a 7 velivoli, che venivano lanciati per mezzo di catapulte e recuperati tramite gru.\nIdrovolanti imbarcati su sommergibili.\nUn limitato impiego di idrovolanti avvenne anche a bordo di sommergibili.\nGli idrovolanti oggi.\nTrasporto passeggeri.\nSebbene oggi gli idrovolanti da trasporto civile abbiano perso molta della importanza che avevano tra le due guerre mondiali, il loro uso resta abbastanza diffuso nelle aree costiere e lacustri dell'America del nord (l'Alaska ha la maggior densit\u00e0 di idrovolanti per abitante degli Stati Uniti). Si tratta in genere di aerei a scarponi (talvolta con galleggianti anfibi), spesso derivati dalla loro versione terrestre. Tipicamente hanno capacit\u00e0 non superiori ai 20 passeggeri, come il De Havilland Canada DHC-6 Twin Otter, con 18 posti nella versione idrovolante. Molto diffuso tra i piccoli idrovolanti, sebbene la sua linea di produzione sia stata chiusa nel 1967, \u00e8 il de Havilland Canada DHC-2 Beaver, equipaggiabile con ruote, sci o scarponi, con molti dei suoi 1657 esemplari prodotti ancora operativi tra Stati Uniti e Canada; nel 2006 la sua licenza di produzione \u00e8 stata venduta dalla Bombardier Aerospace, titolare dei diritti della deHavilland, alla Viking Air, che lo ha rimesso in produzione come DHC-2T Turbo Beaver.\nLotta antincendio.\nImpiego di fondamentale importanza dei velivoli anfibi \u00e8 quello della lotta antincendio. I primi \"bombardieri ad acqua\" vennero ottenuti trasformando i Consolidated PBY Catalina, famoso idrovolante/anfibio della seconda guerra mondiale, concepito originariamente per compiti di ricognizione e bombardamento. Il successo di questi primi esperimenti port\u00f2 alla realizzazione del Canadair CL-215, primo anfibio concepito specificatamente come mezzo antincendio, e poi della sua evoluzione Canadair CL-415. Visto il successo di questo tipo di aerei, oggi la Canadair non \u00e8 pi\u00f9 l'unica ad offrire bombardieri ad acqua, recentemente anche la russa Beriev ha messo in produzione il Beriev Be-200 come antincendio. Un altro idrovolante antincendio \u00e8 il Fire Boss AT-802, monoposto in grado di portare 3500 litri.\nImpieghi militari.\nNell'impiego come pattugliatori marittimi e aerei antisommergibili hanno via via perso importanza, per la maggior economia d'esercizio dei loro omologhi terrestri.\nGli Stati Uniti d'America tolsero dal servizio il loro ultimo grande idrovolante, il Martin P-5 Marlin, gi\u00e0 nel 1966, mentre il pi\u00f9 piccolo e gi\u00e0 citato Grumman HU-16 Albatross rimase in servizio fino alla fine degli anni settanta. La USAF ritir\u00f2 gli ultimi UH-16 nel 1973, la US Navy nel 1976, e la Guardia Costiera nel 1979.\nIl Grumman Albatross fu impiegato da 20 aeronautiche, diventando anche l'ultimo idrovolante dell'Aeronautica Militare, utilizzato fino al 1978, anno del suo trasferimento al Museo storico dell'Aeronautica Militare di Vigna di Valle.\nL'ultimo operatore militare dell'Albatross fu la Grecia, che lo ritir\u00f2 dal servizio nel 1995.\nUnione Sovietica e Giappone hanno proseguito con l'impiego e lo sviluppo di idrovolanti militari, seppure sempre pi\u00f9 relegati a compiti antisommergibili e di soccorso.\nIl Giappone svilupp\u00f2 lo ShinMaywa PS-1 durante gli anni'60, e i velivoli entrarono in servizio nel 1973.\nI PS-1 e i successivi US-1, attraverso sviluppi successivi, rimasero in servizio fino agli anni 2000. Il successivo US-2 \u00e8 iniziato ad entrare in servizio a fine 2009. A questo velivolo, nel 2012, si \u00e8 interessata anche la marina indiana.\nSimilare la longeva carriera del sovietico Beriev M-12 Tchaika '\"Mail\"', entrato in servizio alla negli anni'60, e in cui gli ultimi esemplari verranno ritirati dal servizio attivo solo nel 2013, rimpiazzati dai B-42 con motori a getto. Con il B-42 la Beriev \u00e8 l'unico costruttore che continua lo sviluppo di grossi anfibi anche per compiti diversi dall'antincendio.\nAnche la Cina ha sviluppato alla fine degli anni settanta un anfibio quadrimotore analogo agli Shin Meiwa nipponici, l'Harbin SH-5, ma sono stati realizzati solo 6 esemplari a met\u00e0 degli anni'80, in carico all'aviazione navale a partire dal 1986.\nAltro impiego in cui gli idrovolanti/anfibi mantennero una certa importanza dopo la seconda guerra mondiale \u00e8 quello di ricerca e salvataggio o \"SAR - Search and Rescue\". In questo campo furono via via sostituiti dagli elicotteri. Anche in questo caso gli ultimi a sviluppare questo tipo di velivoli furono Giappone e Russia, con i modelli detti."}
{"id": "270561", "revid": "326822", "url": "https://it.wikipedia.org/wiki?curid=270561", "title": "Ronin Warriors", "text": ""}
{"id": "270565", "revid": "125802424", "url": "https://it.wikipedia.org/wiki?curid=270565", "title": "Aldo Baglio", "text": "Biografia.\nNato a Palermo da una famiglia di modeste condizioni economiche originaria di San Cataldo, da cui prende il nome, al suo seguito si trasfer\u00ec a Milano nel 1961, all'et\u00e0 di tre anni. Conseguita la licenza media, si diplom\u00f2 solo successivamente, nel 1980, presso la scuola di mimodramma del Teatro Arsenale di Milano. All'inizio degli anni ottanta intraprese quindi la carriera di cabarettista in coppia con Giovanni Storti, con il quale form\u00f2 per circa dieci anni un duo comico, fino al 1991.\nNel 1985, e per qualche anno ancora, si esib\u00ec a teatro presso il \"Palmasera Village Resort\" di Cala Gonone, in Sardegna, insieme con Marina Massironi, Giacomo Poretti e Giovanni Storti. Con quest'ultimo form\u00f2 poi un duo chiamato \"I suggestionabili\". Nel gruppo trovarono spazio anche Stefano Belisari (Elio e le Storie Tese) come dj, Giorgio Porcaro, Mario Zucca, Marino Guidi, Eraldo Moretto e altri cabarettisti di seguente successo. In quell'anno nacque il sodalizio con Giacomo Poretti, insieme al quale Storti e Baglio fondarono il trio \"Aldo, Giovanni e Giacomo\" (precedentemente chiamato \"Galline Vecchie Fan Buon Brothers\").\nParallelamente ai successi con il trio, Baglio ha lavorato anche con Elio e le Storie Tese; si pu\u00f2 sentire la sua voce nel brano \"Mio cuggino\" (dall'album \"Eat the Phikis\" del 1996), in cui nei panni di Rolando narra, riportando notizie sentite dall'ipotetico \"cuggino\", numerose leggende metropolitane. Ha partecipato anche alla realizzazione del video del brano. Nel 2006 arriva per lui la prima esperienza da doppiatore: presta infatti la voce al ragazzino terribile protagonista del film \"Bastardo dentro\". Reclutato dal regista Giuseppe Tornatore, ha interpretato un piccolo ruolo nel film \"Baar\u00eca\".\nL'attore, per la sua prima volta da solista senza Giovanni e Giacomo, nel 2019 ha preso parte come protagonista a \"Scappo a casa\".\nVita privata.\nEssendo residente a Milano fin dall'et\u00e0 di tre anni, la sua cadenza naturale \u00e8 milanese, mentre l'accento siciliano tipico del suo personaggio \u00e8 stato una successiva trovata artistica, per la quale ha dovuto prepararsi.\n\u00c8 sposato con l'attrice Silvana Fallisi, con la quale ha spesso collaborato. \u00c8 padre di due figli, comparsi nel film \"Il cosmo sul com\u00f2\"."}
{"id": "270566", "revid": "767487", "url": "https://it.wikipedia.org/wiki?curid=270566", "title": "Tom Petty", "text": "Biografia.\nThomas Earl Petty \u00e8 nato a Gainesville, in Florida, e non aveva nessuna aspirazione musicale finch\u00e9 Elvis Presley non visit\u00f2 la sua citt\u00e0 natale. Dopo aver fatto parte di alcune band come \"The Sundowners\", \"The Epics\", e \"Mudcrutch\" (di cui facevano parte i futuri membri degli Heartbreakers Mike Campbell e Benmont Tench) inizia la sua carriera discografica come \"Tom Petty &amp; the Heartbreakers\", quando la band irrompe nella scena musicale nel 1976 con l'album omonimo di debutto. La canzone \"Breakdown\", pubblicata come singolo, entra nella Top 40 nel 1977.\nIl secondo album \"You're Gonna Get It!\" uscito nel 1978 conferma le buone musicalit\u00e0 dell'album di debutto, ma i singoli tratti da questo album (\"Listen To Her Heart\" e \"I Need To Know\") non ripetono il successo di \"Breakdown\". Petty stesso racconta che in quel periodo erano considerati troppo hard per gli amanti del mainstream e troppo soft per i punk.\nNel periodo successivo la sua casa discografica fallisce, scatenando l'apertura di una causa giudiziaria con la nuova per la propriet\u00e0 dei diritti d'autore delle sue canzoni. Petty finanzier\u00e0 le spese della causa con un nuovo tour chiamato appunto \"Lawsuite Tour\". In questo stato precario nasce il suo album di maggior successo, \"Damn the Torpedoes\", che raggiunge negli USA il triplo platino. L'album successivo, \"Hard Promises\", ottiene un buon giudizio di critica, ma un minor successo di pubblico, risultando tuttavia un buon lavoro.\nSul suo quinto album \"Long After Dark\" (1982), il bassista Ron Blair \u00e8 sostituito da Howie Epstein, che completa la line-up degli Heartbreakers. Petty in quel periodo ha problemi di stress dovuto al successo e si prende un periodo di pausa dalle scene.\nCon il suo album del ritorno \"Southern Accents\" (1985) Tom Petty &amp; The Heartbreakers ricominciano l\u00ec da dove avevano interrotto. Secondo il progetto iniziale il disco doveva essere doppio, avendo una parte pi\u00f9 acustica dedicata alla riscoperta del sud degli Stati Uniti e una parte pi\u00f9 sperimentale alla quale collabora Dave Stewart. Durante le registrazioni si verificano problemi e Petty a, causa della frustrazione, si frattura la mano sinistra, tirando un pugno contro il muro. Per questo incidente l'artista non potr\u00e0 suonare la chitarra per circa otto mesi e questo far\u00e0 tramontare del tutto l'idea dell'album doppio. Il singolo tratto dall'album \u00e8 \"Don't Come Around Here No More\" prodotto da Dave Stewart, il video della canzone vede Tom vestito come il Cappellaio Matto dal libro Alice nel Paese delle Meraviglie. Sempre nel 1985, il suo gruppo prende parte al noto concerto rock \"Live Aid\" a Philadelphia.\nIl tour \u00e8 un successo, e verr\u00e0 documentato sull'album \"\" (1986). Le capacit\u00e0 live della band vengono ulteriormente confermate quando Bob Dylan invita Tom Petty &amp; the Heartbreakers a unirsi a lui durante il \"True Confessions Tour\" attraverso USA, Australia, Giappone nel (1986) ed Europa nel (1987).\nDurante il 1987, il gruppo incide anche l'album \"Let Me Up (I've Had Enough)\", un album in studio che presenta sonorit\u00e0 assimilabili a quelle di un album dal vivo, registrato utilizzando tecniche prese in prestito da Bob Dylan. L'album include \"Jammin' Me\", che Petty scrive con Dylan.\nPrima di \"Full Moon Fever\", Lynne e Petty lavorano insieme nella all-stars band Traveling Wilburys, nella quale sono presenti anche Bob Dylan, George Harrison e Roy Orbison. I Traveling Wilburys nascono per gioco per registrare il lato B di un singolo di George Harrison, ma \"Handle with Care\", la canzone che ne viene fuori, \u00e8 considerata troppo valida per essere relegata sul lato B di un singolo e infatti ha un tale successo che i membri decidono di registrare un intero album. \"Traveling Wilburys Vol. 1\" esce nel 1988 ma pochi mesi dopo la morte improvvisa di Roy Orbison fa calare un'ombra sul successo dell'album, visto anche che Del Shannon, con il quale il gruppo avrebbe intenzione di sostituirlo, si suicida. Nonostante ci\u00f2 un secondo album, curiosamente chiamato \"Traveling Wilburys Vol. 3\" segue nel 1990.\nNel 1989, Petty registra \"Full Moon Fever\", solo nominalmente un progetto solista, infatti altri membri degli Heartbreakers e altri musicisti famosi partecipano alla produzione. Mike Campbell co-produce l'album con Petty e Jeff Lynne. Il disco raggiunge la Top Ten della rivista Billboard e vi rimane per pi\u00f9 di 34 settimane, raggiungendo il triplo disco di platino, insieme ai singoli \"I Won't Back Down\", \"Free Fallin\"' e \"Runnin' Down A Dream\".\nPetty si riunisce con gli Heartbreakers per l'album successivo, \"Into the Great Wide Open\" nel 1991. \u00c8 prodotto di nuovo da Jeff Lynne e include i singoli \"Learning to Fly\" e la title-track \"Into the Great Wide Open\", che vede gli attori Johnny Depp, Gabrielle Anwar e Faye Dunaway nel video.\nNel 1994, Petty registra il suo secondo album solista, \"Wildflowers\" prodotto da Rick Rubin, che include i singoli \"You Don't Know How It Feels\", \"You Wreck Me\", \"It's Good to Be King\", \"A Higher Place\" e \"Honey Bee\". Petty considera questo uno dei suoi album pi\u00f9 riusciti, parere condiviso anche dalla critica.\nDue anni dopo 1996 realizza la colonna sonora del film \"Il senso dell'amore\" del regista Edward Burns. Nominato direttore artistico del progetto, non riesce per\u00f2 a trovare nessun altro musicista disposto a fornirgli brani validi e decide quindi di usare insieme alle canzoni nuove composte per l'occasione, anche brani non usati nel disco precedente.\nDovranno passare ancora tre anni, periodo travagliato del divorzio dalla prima moglie, prima che esca il successivo album in studio \"Echo\", con cui Petty ottiene un buon successo soprattutto negli USA. Nonostante in questo periodo conosca Dana, quella che diventer\u00e0 la sua seconda moglie, l'album ha testi molto tristi e sofferti.\nDopo che nel 2000 esce un'altra antologia in doppio CD, nel 2002 esce \"The Last DJ\", in cui parte dei testi esprimono una critica all'industria discografica, che a suo parere schiaccia la vera arte per cercare solo l'utile economico. La critica musicale non \u00e8 tenera e giudica l'album il peggiore in assoluto della sua carriera, giudizio senz'altro severo visto che il disco bench\u00e9 sia distante dai picchi della sua produzione, resta un disco ascoltabile con qualche pezzo discreto. L'artista stesso si stupir\u00e0 di come tutte le critiche siano rivolte ai testi senza nessun accenno alla qualit\u00e0 delle canzoni.\nIl 24 luglio 2006 \u00e8 uscito \"Highway Companion\", nuovo album solista dell'artista, realizzato nuovamente con Jeff Lynne e il fido Mike Campbell. L'album prodotto come l'album solista \"Wildflower\" del 1994 da Rick Rubin, \u00e8 il primo inciso per la American Recordings, etichetta del produttore stesso, che fa parte della Warner con la quale Tom Petty incide da pi\u00f9 di dieci anni. Si tratta di un album certamente migliore da un punto di vista musicale rispetto al precedente anche se certi capolavori sembrano oramai irripetibili.\nNella primavera del 2008 Tom Petty riunisce la sua prima band, i Mudcrutch, con cui non aveva mai inciso alcun disco e pubblica l'album \"Mudcrutch\", che stilisticamente non si discosta troppo dalle sue recenti produzioni.\nNel giugno 2010 Petty pubblica, nuovamente con gli Heartbrakers, l'album \"Mojo\", seguito nel luglio 2014 da Hypnotic Eye.\nTom Petty muore il 2 ottobre 2017 nella sua casa a Santa Monica all'et\u00e0 di 66 anni a seguito di un arresto cardiaco causato da un'overdose accidentale di farmaci.\nL'11 luglio 2018 viene annunciata, tramite il sito web ufficiale di Petty, la pubblicazione di un nuovo box set intitolato An American Treasure. La raccolta, che uscir\u00e0 il 28 settembre 2018, contiene 60 tracce selezionate personalmente dalla figlia di Petty Adria, e dalla moglie Dana, insieme agli Heartbreakers Mike Campbell e Benmont Tench. L'opera vuole ripercorrere l'intera carriera dell'artista attraverso una collezione di materiali d'archivio che includono registrazioni di performance live, versioni alternative dei maggiori successi di Petty e nuovi brani ancora inediti. Lo stesso giorno, per anticipare l'uscita del nuovo album, viene pubblicato il singolo Keep A Little Soul, risalente alle sessioni dell'album Long After Dark e mai rilasciato in precedenza. Il videoclip del brano mostra immagini d'archivio inedite che ripercorrono la vita e la carriera di Tom Petty. Altri singoli pubblicati postumi nel 2018 sono una nuova versione di You and Me, Gainesville e una nuova versione di The Best of Everything: quest'ultimo singolo anticipa l'omonima raccolta.\nRapporto con l'industria musicale.\nNel corso della sua carriera, Petty si \u00e8 scontrato in pi\u00f9 occasioni con il mondo dell'industria musicale e delle etichette discografiche.\nLa prima nel 1979, quando la ABC Records, distributore della Shelter Records con la quale gli Heartbreakers erano sotto contratto, viene venduta alla MCA Records. Petty rifiuta di essere trasferito sotto un'altra etichetta discografica e, attenendosi ai suoi principi, cerca di sciogliere il contratto, arrivando anche a dichiarare bancarotta per superare la disputa legale contro la MCA. Nel 1981, \u00e8 invece il prezzo del disco \"Hard Promises\", in procinto di pubblicazione, a creare attriti tra Petty e la sua casa discografica. La MCA intendeva infatti pubblicare il disco a 9,98$, cifra considerata all'epoca elevata per un lavoro discografico.\nL'opposizione di Petty e degli Heartbreakers, che minacciarono anche di non pubblicare l'album, convinse alla fine la MCA a rilasciare il disco al pi\u00f9 comune prezzo di listino di 8,98$.\nInfine, nell'album \"The Last DJ\" del 2002 Petty espone attraverso alcuni pezzi il suo personale punto di vista sul declino del mondo della musica e del rock &amp; roll in particolare, sottolineando come la corsa al profitto da parte delle case discografiche stia oscurando la qualit\u00e0 della musica."}
{"id": "270568", "revid": "123939076", "url": "https://it.wikipedia.org/wiki?curid=270568", "title": "Istituto italiano del marchio di qualit\u00e0", "text": "L'Istituto italiano del marchio di qualit\u00e0 (sigla IMQ) \u00e8 un'organizzazione non a scopo di lucro italiana impegnata nella diffusione della sicurezza e della qualit\u00e0. IMQ opera attraverso la divulgazione e la sensibilizzazione verso tematiche di sicurezza, qualit\u00e0 e ambientali, oltre che con la certificazione di prodotti, le prove per la conformit\u00e0 secondo le direttive CE, la certificazione dei sistemi di gestione aziendali, la verifica di immobili e impianti, le prove di laboratorio, l'assistenza tecnico-normativa, la formazione.\nI settori di riferimento spaziano dall'elettrotecnica all'elettronica, dalle telecomunicazioni alle autovetture, dall'impiantistica ai prodotti da costruzione.\nL'IMQ \u00e8 un ente riconosciuto a livello europeo e internazionale dalle principali organizzazioni ed enti di certificazione, fra cui il Comitato europeo di normazione, il Comitato europeo di normazione elettrotecnica, la Commissione elettrotecnica internazionale e l'Organizzazione internazionale per la normazione.\nStoria.\nL'Istituto nasce nel 1951 come associazione industriale, per iniziativa dei principali organi scientifici e tecnici nazionali, fra cui il Comitato elettrotecnico italiano, la Federazione italiana di elettrotecnica, elettronica, automazione, informatica e telecomunicazioni, l'Ente Nazionale per l'Energia Elettrica e l'Associazione nazionale industrie elettriche ed elettroniche (l'Istituto conta fra i propri soci, in aggiunta ai gi\u00e0 citati enti, l'Associazione nazionale fra le imprese assicuratrici (ANIA), numerose aziende elettriche municipali delle principali citt\u00e0, enti e associazioni interessati alla certificazioni di prodotti, associazioni di installatori e rivenditori di materiale elettrico e associazioni di consumatori, oltre che il Consiglio Nazionale delle Ricerche e i Ministeri dell'Interno, dello Sviluppo Economico, delle Infrastrutture e Trasporti, del Lavoro e Politiche Sociali e della Difesa.\nAttivit\u00e0.\nL'IMQ \u00e8 accreditato:\nL'Istituto \u00e8 anche organismo riconosciuto per le principali direttive UE, tra cui quelle relative alla compatibilit\u00e0 elettromagnetica, agli apparecchi medici ed elettromedicali, alle apparecchiature a gas e rendimento delle caldaie, alle apparecchiature a bassa tensione, alla sicurezza di elettrodomestici e giocattoli e ai rumori\nIl marchio IMQ.\nIl marchio di sicurezza IMQ \u00e8 un marchio che garantisce la conformit\u00e0 ai requisiti di legge e di sicurezza di un prodotto e dei materiali da cui \u00e8 composto.\nL'elenco dei prodotti certificati (ad oggi, pi\u00f9 di 140.000 prodotti da pi\u00f9 di 18.000 aziende) comprende elettrodomestici, apparecchi d'illuminazione, apparecchi elettronici, apparecchi a gas, cavi e materiale da installazione, componenti per sistemi di sicurezza e impianti antincendio, dispositivi medici, apparecchi per il fitness e la cura del corpo, macchine, motori, ascensori, caschi, passeggini, seggiolini per bambini, biciclette, condizionatori, caldaie.\nIl marchio viene assegnato in base a stretti controlli gestiti da tecnici terzi, che verificano e certificano la sicurezza dei materiali e del prodotto in s\u00e9 prima della sua immissione sul mercato. I controlli, volontari e non obbligatori per legge, sono poi ripetuti periodicamente anche dopo la commercializzazione per la verifica nel tempo del rispetto degli standard qualitativi.\nIl brand CSQ.\nCSQ (Certificazione di Sistemi di gestione per la qualit\u00e0) \u00e8 un sistema di certificazione per la verifica dei sistemi di gestione aziendale. I principali ambiti in cui IMQ opera riguardano i sistemi di gestione per la qualit\u00e0, di gestione ambientale, di gestione dell'energia, di gestione della salute e della sicurezza sul luogo di lavoro, di gestione per la continuit\u00e0 operativa e di gestione per l'IT Service Management.\nLa certificazione dei sistemi di gestione \u00e8 il riconoscimento delle capacit\u00e0 imprenditoriali di un'azienda che ha saputo ottimizzare la propria organizzazione dotandosi di una gestione efficiente, di strumenti idonei (come ad esempio indicatori di performance) e di competenze adeguate.\nServizi per l'energia e l'ambiente.\nIn ambito ambientale, IMQ \u00e8 promotore di un network di specialisti che supportano le aziende nella progettazione e realizzazione di prodotti a basso impatto ambientale. In particolare, l'Istituto offre servizi riguardanti l'analisi del ciclo della vita, il \"contenuto di CO2\" e la diagnosi energetica di un prodotto, la Direttiva RAEE e la verifica delle emissioni (sia volontaria che obbligatoria secondo la direttiva ETS), oltre che certificazioni ISO 14001, FSC e PEFC.\nPer quanto riguarda il settore energetico, IMQ si concentra sulla certificazione e verifica dei moduli fotovoltaici e dei prodotti a energie rinnovabili, sulla verifica delle installazioni fotovoltaiche, sulla qualificazione degli installatori, oltre che sulle misure di efficienza energetica e sulla certificazione EN 16001.\nIl Gruppo IMQ.\nIMQ fa parte del Gruppo IMQ, che si pone come punto di riferimento e partner delle aziende che hanno come obiettivo la sicurezza e la qualit\u00e0 e il rispetto per l'ambiente.\nOltre all'Istituto, fanno parte del Gruppo IMQ:"}
{"id": "270571", "revid": "1543377", "url": "https://it.wikipedia.org/wiki?curid=270571", "title": "Lacus Curtius", "text": "Il Lacus Curtius \u00e8 un antichissimo sito del Foro Romano che si trova nei pressi della Curia, sede del Senato di Roma. Il luogo deve il suo nome alla \"gens Curtia\", secondo quanto riportato in tre diverse versioni dagli storici romani Tito Livio e Marco Terenzio Varrone.\nStoria.\nSecondo una prima versione di Tito Livio, il sabino Mevio Curzio (\"Mettius Curtius\"), dopo aver ucciso in duello il romano Osto Ostilio, essendo inseguito da Romolo desideroso di vendetta, trov\u00f2 scampo nella palude (\"lacus Curtius\") ove in seguito sarebbe sorto il Foro Romano. Plutarco aggiunge che pochi giorni prima era straripato il fiume che scorreva nel \"foro\", lasciando depositare una melma densa nei punti pianeggianti, fango difficilmente evitabile e visibile, altres\u00ec pericolosa e insidiosa. Curzio infatti non se ne accorse e perse il proprio cavallo inghiottito dalla melma, e per poco la vita.\nPer una seconda versione, di Terenzio Varrone, invece si tratterebbe di un luogo dichiarato sacro, secondo l'usanza romana, perch\u00e9 colpito da un fulmine, e la cui consacrazione avvenne nel 445 a.C. sotto il consolato di Gaio Curzio Filone.\nSecondo una terza versione di Tito Livio, il luogo ricorderebbe una profonda voragine apertasi al centro del Foro. Vennero fatti diversi tentativi con sporte di terra, ma invano. Secondo gli auguri, la voragine si sarebbe colmata soltanto gettandovi la cosa pi\u00f9 preziosa del popolo romano. Allora il giovane cavaliere Marco Curzio, ritenendo che la cosa pi\u00f9 preziosa del popolo romano fosse il coraggio dei suoi soldati, armatosi di tutto punto mont\u00f2 a cavallo e si consacr\u00f2 agli dei Mani gettandosi nella spaventosa voragine, \"e una folla di uomini e donne gli lanci\u00f2 dietro frutti e offerte votive\".\nA memoria del fatto resta un bassorilievo marmoreo rinvenuto nel 1553 nei pressi della Colonna di Foca, rappresentante il cavaliere Marco Curzio mentre si getta nella voragine.\nIl sito esatto fu scoperto da Giacomo Boni il 17 aprile 1903, il quale poco dopo onor\u00f2 il luogo con una libagione fatta con rito romano, insieme all'amico Horatio Brown. Attualmente il sito si presenta come un avvallamento del terreno di forma trapezoidale, circondato dalla pavimentazione del Foro in lastroni di travertino risalente all'et\u00e0 di Cesare; al livello pi\u00f9 basso si scorge parte della pavimentazione pi\u00f9 antica in blocchi di tufo, con al centro un pozzo, in cui al tempo di Augusto la gente di passaggio era solita gettare monete. A fianco del \"Lacus Curtius\" \u00e8 innalzato un calco del suddetto bassorilievo raffigurante Marco Curzio, mentre l'originale, di epoca repubblicana, \u00e8 attualmente conservato nei Musei Capitolini. Il rilievo venne riciclato per la pavimentazione del 12 a.C., infatti sul suo retro venne incisa una parte dell'iscrizione che ricordava il finanziatore dell'opera, il pretore Lucio Nevio Surdino.\nNei pressi del \"Lacus Curtius\" fu ucciso l'imperatore Galba, nel 69."}
{"id": "270573", "revid": "92184255", "url": "https://it.wikipedia.org/wiki?curid=270573", "title": "Dual core (tecniche di realizzazione)", "text": "Le CPU dual core e multi core uniscono 2 o pi\u00f9 processori indipendenti, le rispettive cache e i cache controller in un singolo package. Questo tipo di architettura consente di aumentare la potenza di calcolo senza aumentare la frequenza di lavoro, a tutto vantaggio del calore dissipato.\nMotivi del passaggio ai dual core.\nNel corso del 2005 i due principali realizzatori di chip, Intel e AMD sono stati praticamente costretti a iniziare il passaggio al nuovo tipo di architettura, quella dual core, in quanto diventava sempre pi\u00f9 difficile aumentare il clock dei tradizionali processori single core, e a fine 2006 Intel ha presentato anche i primi chip multi core, a 4 core.\nSenza dilungarsi qui sui vantaggi e gli svantaggi dell'approccio dual/multi core nello sviluppo dei processori, i cui dettagli si possono trovare nelle seguenti voci Dual core e Multi core, di seguito sono illustrati i differenti metodi attraverso cui si possono realizzare tali CPU partendo da quelle pi\u00f9 semplici ovvero quelle single core.\nCome realizzare chip Dual core.\nAl momento, esistono 3 metodi differenti per creare un chip dual core:\nIl \"Die\" \u00e8 il blocco di silicio al centro di un processore che contiene il cuore elaborativo della CPU, il core.\nDie Singolo.\nSi tratta di un approccio utilizzato solo da Intel agli inizi della produzione di CPU dual core: l'unico processore ad utilizzare tale approccio \u00e8 stato il Pentium D Smithfield e consiste nel combinare 2 core su un singolo die.\n\u00c8 l'approccio senz'altro pi\u00f9 semplice, e quindi pi\u00f9 economico rispetto agli altri, per realizzare un chip dual core, ma ovviamente \u00e8 anche pi\u00f9 limitante per quanto riguarda le prestazioni e la resa produttiva. Infatti, prendendo ad esempio proprio il caso di Smithfield, che \u00e8 sostanzialmente formato da 2 core Prescott (alla base di uno dei tanti stadi evolutivi del Pentium 4, processore single core), \u00e8 possibile osservare, ovviamente in maniera molto semplicistica, come per realizzarlo sia sufficiente utilizzare la stessa maschera litografica disegnata per il processore Prescott, e \"stamparla\" 2 volte sul wafer di silicio interconnettendo i due core cos\u00ec realizzati. Rimane comunque il problema che se anche solo uno dei 2 core stampati \u00e8 difettoso, tutto il chip diventa inutilizzabile, ovvero non potr\u00e0 essere un Pentium D, e potrebbe quindi essere rivenduto come semplice Pentium 4 Prescott dopo aver disabilitato uno dei due core.\nL'evoluzione delle tecniche produttive probabilmente ha gi\u00e0 decretato la \"morte\" di tale approccio, che sebbene semplice da realizzare pu\u00f2 risultare indirettamente costoso per la probabilit\u00e0 di non avere molti core attigui sul wafer perfettamente veloce. i progetti dual e multi core utilizzando gli altri approcci e AMD invece non ha mai utilizzato tale approccio.\nDie Doppio.\nTale metodo consiste nel posizionare 2 die, fisicamente separati, su un unico package e collegarli successivamente con collegamenti esterni.\nL'approccio a Die Monolitico \u00e8 certamente quello pi\u00f9 sofisticato da realizzare ma ovviamente \u00e8 anche quello che garantisce le migliori prestazioni di una CPU multi core. Tale approccio deve essere preventivato fin dalle prime fasi della progettazione del processore ed \u00e8 stato utilizzato per la prima volta da Intel per i Core Duo Yonah e gli Itanium 2 Montecito. Il suo pi\u00f9 grande pregio consiste nell'offrire ai progettisti l'opportunit\u00e0 di condividere alcune unit\u00e0 del processore; nel caso pi\u00f9 semplice, tale condivisione si limita alla cache che viene realizzata in un unico blocco condiviso tra tutti i core (in processori che utilizzano gli altri approcci costruttivi, la cache \u00e8 necessariamente equamente divisa tra i core e l'accesso diretto a ciascuna cache \u00e8 riservato esclusivamente al rispettivo core, il quale per accedere alle altre deve far transitare i dati sul BUS). In casi pi\u00f9 complessi le unit\u00e0 condivise possono essere anche altre, come il controller della memoria RAM (inizialmente solo nei processori AMD, ma poi da fine 2008 anche nei processori Intel Core i7 Bloomfield, basati sulla nuova architettura Nehalem) gli scheduler che ripartiscono il carico tra i vari core, ecc.\nAppare quindi evidente come tutti i pi\u00f9 recenti progetti di processori multi core puntino soprattutto all'utilizzo di quest'ultimo approccio costruttivo, riservando gli altri (soprattutto quello a Die Doppio), per risolvere specifiche esigenze, come viene illustrato nel prossimo paragrafo.\nCome realizzare chip Multi core.\nAnalogamente ai differenti metodi appena esposti per realizzare un chip dual core, anche per i multi core a pi\u00f9 di 2 core \u00e8 possibile utilizzare gli stessi diversi approcci. In questo caso per\u00f2 \u00e8 anche possibile \"combinare\" i metodi per ottimizzare la produzione a seconda delle esigenze dei progettisti e del mercato. Di seguito alcuni esempi, relativi per semplicit\u00e0 al solo settore desktop, che hanno sfruttato la combinazione dei diversi approcci:\nA fine 2008 \u00e8 arrivato il primo processore a 4 core \"nativo\" che \u00e8 basato, come detto, sulla nuova architettura Nehalem.\nSfruttamento della cache di ultimo livello.\nNei processori dual core e multi core si pone il problema di come sfruttare la grande dotazione di cache di ultimo livello (in genere L2, ma a volte anche L3) e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache)."}
{"id": "270576", "revid": "834", "url": "https://it.wikipedia.org/wiki?curid=270576", "title": "Enigma voices", "text": ""}
{"id": "270577", "revid": "768068", "url": "https://it.wikipedia.org/wiki?curid=270577", "title": "La maledizione dei Templari", "text": "La maledizione dei Templari (\"Les rois maudits\") \u00e8 una miniserie televisiva.\nNel formato originario, la miniserie \u00e8 composta da cinque puntate. La regia \u00e8 di Jos\u00e9e Dayan. La trama \u00e8 tratta dal romanzo di Maurice Druon.\nIn Francia, Belgio e Svizzera la fiction and\u00f2 in onda in prima visione nell'autunno 2005, e in Italia venne trasmessa in prima visione da Rai Uno nel dicembre 2005.\nTrama.\nAgli inizi del Trecento, Filippo il Bello, re di Francia, perseguita i Cavalieri templari per incamerarne il loro tesoro. Quando viene messo al rogo Jacques de Molay, il Gran Maestro del Tempio, questi pronuncia una maledizione contro i re di Francia e contro Papa Clemente V e Guglielmo di Nogaret.\nIntanto Roberto III d'Artois, conte di Beaumont, sfida sua zia Mahaut d'Artois nell'intento di riprendere possesso dei territori dell'Artois poich\u00e9 precedentemente, nella successione ereditaria, li aveva perduti e ne aveva giovato proprio la vecchia zia.\nSeguono cos\u00ec intrighi, veleni e rivalit\u00e0 nelle corti di Francia e Inghilterra che sfoceranno nella Guerra dei cent'anni."}
{"id": "270582", "revid": "287204", "url": "https://it.wikipedia.org/wiki?curid=270582", "title": "Bartolomeo Borghesi", "text": "Molto apprezzato dai contemporanei, \u00e8 noto soprattutto per i suoi studi di epigrafia e di numismatica.\nBiografia.\nFiglio di Pietro Borghesi, studi\u00f2 prima a Bologna e dopo a Roma, dove per incarico di papa Pio VII cur\u00f2 la catalogazione di numerose collezioni numismatiche del Vaticano e produsse la sua opera monumentale \"Nuovi Frammenti dei Fasti Consolari Capitolini\" (1818-1820), che gli valse la stima degli studiosi di tutto il mondo e forn\u00ec le basi per la cronologia della storia di Roma.\nDi simpatie liberali, fu perseguitato dai governi della Restaurazione e costretto nel 1821 a ritirarsi a San Marino, dove fu chiamato a ricoprire cariche pubbliche. Prima di morire il Borghesi concep\u00ec il progetto di collezionare tutte le iscrizioni latine, progetto ripreso poi dall'Accademia di Berlino sotto la responsabilit\u00e0 di Theodor Mommsen e che ha dato vita al \"Corpus Inscriptionum Latinarum\".\nA dimostrazione della riconosciuta notoriet\u00e0 dello studioso, vi \u00e8 la circostanza che, dopo la sua morte, Napoleone III ordin\u00f2 la pubblicazione di tutte le opere di Borghesi.\nIl suo busto \u00e8 raffigurato in una edizione commemorativa della moneta da 2 euro della Repubblica di San Marino del 2004 e su una cartolina postale emessa il 23 aprile 1981 sempre da San Marino.\nBibliografia.\nCostantino Luppi: , in Rivista italiana di numismatica, III, (1891), p.\u00a0251 e segg.\nAugusto Campana, \"BORGHESI, Bartolomeo\" in \"Dizionario Biografico degli Italiani\" Vol. 12, 1971 (http://www.treccani.it/enciclopedia/bartolomeo-borghesi_%28Dizionario-Biografico%29/)"}
{"id": "270584", "revid": "57922832", "url": "https://it.wikipedia.org/wiki?curid=270584", "title": "Wadi", "text": ""}
{"id": "270587", "revid": "15756", "url": "https://it.wikipedia.org/wiki?curid=270587", "title": "Scala di rappresentazione", "text": "La scala di rappresentazione di una carta geografica \u00e8 il rapporto tra una distanza sulla carta e la distanza corrispondente sul terreno. Questo semplice concetto \u00e8 complicato dalla curvatura della superficie terrestre, che costringe la scala a variare su una carta per evitare distorsioni. A causa di questa variazione, il concetto di scala diventa significativo in due modi distinti: \nSe la regione della carta \u00e8 abbastanza piccola da ignorare la curvatura della Terra, ad esempio un piano urbanistico, allora un singolo valore pu\u00f2 essere usato come scala senza causare errori di misurazione. Nelle carte che coprono aree pi\u00f9 grandi, o l'intera Terra, la scala pu\u00f2 essere meno utile se non addirittura inutile nella misurazione delle distanze. La proiezione della carta diventa fondamentale per capire come la scala varia attraverso la carta. Quando la scala varia notevolmente, pu\u00f2 essere considerata come il fattore di scala. L\u2019Indicatore di Tissot viene spesso utilizzato per illustrare la variazione della scala del punto su una carta.\nStoria.\nLe basi per il dimensionamento quantitativo delle carte risalgono all'antica Cina: esistono testi che provano come l'idea di dimensionamento delle carte geografiche sia stata compresa dal secondo secolo a.C. Gli antichi ispettori e cartografi cinesi disponevano di ampie risorse tecniche per la produzione di carte come regoli calcolatori, squadrette da carpentiere, fili a piombo, compassi per disegnare cerchi, e tubi di puntamento per misurare l'inclinazione. Le tavole di riferimento che postulavano un sistema di coordinate nascente per identificare le posizioni erano suggerite da antichi astronomi cinesi che dividevano il cielo in vari settori o logge lunari.\nIl cartografo e geografo cinese Pei Xiu del periodo dei Tre Regni cre\u00f2 una serie di carte di grandi dimensioni disegnandole in scala, e produsse una serie di principi che sottolineavano l'importanza di dimensionamenti coerenti, misurazioni direzionali e aggiustamenti nelle misure sul campo del terreno che veniva cartografato.\nTerminologia delle scale.\nTipi di rappresentazione in scala.\nLe scale di una carta geografica possono essere espresse a parole (\"scala lessicale\"), come rapporto o come frazione. Alcuni esempi sono illustrati nella tabella seguente:\nScala lineare e scala lessicale.\nOltre a quanto sopra, molte carte contengono una o pi\u00f9 \"scale lineari\" (grafiche). Ad esempio, alcune moderne carte britanniche hanno tre scale lineari: per chilometri, miglia e miglia nautiche.\nUna scala lessicale in un linguaggio noto all'utente pu\u00f2 essere pi\u00f9 semplice da visualizzare rispetto a un rapporto: se la scala misura un pollice o due miglia e l'utente della carta pu\u00f2 vedere due villaggi distanti circa due pollici sulla carta, allora \u00e8 facile per capire che i villaggi sono distanti circa quattro miglia sul terreno.\nUna \"scala lessicale\" pu\u00f2 per\u00f2 causare problemi se \u00e8 espressa in una lingua che l'utente non comprende o in unit\u00e0 obsolete o mal definite. Ad esempio, una scala da un pollice a un furlong (1: 7,920) sar\u00e0 compresa facilmente solo da molte persone anziane in paesi in cui le unit\u00e0 imperiali venivano insegnate nelle scuole. Ma una scala da un \"pouce\" (pollice francese) a una lega pu\u00f2 essere di \"circa\" 1: 144.000, a seconda della scelta del cartografo delle possibili definizioni per una lega, e solo una minoranza di utenti moderni avr\u00e0 familiarit\u00e0 con le obsolete unit\u00e0 utilizzate.\nGrande, media, piccola scala.\nUna carta \u00e8 classificata \"su piccola scala\" o \"su larga scala\" o talvolta \"su media scala\". La \"piccola scala\" si riferisce a carte del mondo o di grandi regioni, come continenti o grandi nazioni. In altre parole, queste mostrano ampie aree di terreno su un \"piccolo\" spazio. Si definiscono \u201c\"su piccola scala\"\u201d perch\u00e9 la frazione rappresentativa \u00e8 relativamente piccola.\nLe carte \"su larga scala\" mostrano le aree pi\u00f9 piccole in modo pi\u00f9 dettagliato, ad esempio carte di provincie o piani urbanistici. Tali carte sono chiamate \u201c\"su larga scala\"\u201d perch\u00e9 la frazione rappresentativa \u00e8 relativamente \"grande\". Ad esempio un piano urbanistico, che \u00e8 una carta su larga scala, potrebbe essere su una scala di 1: 10.000, mentre la mappa del mondo, che \u00e8 una carta su piccola scala, potrebbe essere su una scala di 1: 100.000.000.\nLa seguente tabella descrive gli intervalli tipici per queste scale, ma non deve essere considerata un riferimento, perch\u00e9 non esiste uno standard:\nQuesti termini sono talvolta usati nel senso assoluto della tabella, ma altre volte in senso relativo. Ad esempio, un lettore di carte il cui lavoro si riferisce esclusivamente a carte su larga scala (come illustrato in precedenza) potrebbe fare riferimento a una carta a 1: 500.000 come \u201c\"su piccola scala\"\u201d.\nNella lingua italiana, il termine \u201c\"su larga scala\"\u201d viene spesso usato per indicare qualcosa di \"\"esteso\". Tuttavia, come spiegato sopra, i cartografi usano il termine \"larga scala\" per riferirsi a carte \"meno\" estese - quelle che mostrano un'area pi\u00f9 piccola; ma le carte che mostrano un'area estesa sono chiamate carte \"su piccola scala\"\". Questo pu\u00f2 essere causa di confusione.\nVariazione di scala.\nLa mappatura lineare di grandi aree causa distorsioni evidenti a causa dell'appiattimento della superficie della terra, notevolmente curva. La distribuzione della distorsione dipende dalla proiezione della carta. La scala varia attraverso la carta e la scala della carta indicata sar\u00e0 solo un'approssimazione.\nCarte su larga scala con curvatura terrestre trascurata.\nLa regione su cui la Terra pu\u00f2 essere considerata piatta dipende dalla precisione delle misurazioni della rilevazione. Se viene misurata limitando la precisione ad un numero intero di metri, la curvatura della Terra non \u00e8 rilevabile su una distanza di circa 100 chilometri (62 miglia) e su una linea est-ovest di circa (ad una latitudine di 45 gradi). \nSe viene esaminata con precisione portata fino ad un numero intero di millimetri (), la curvatura non \u00e8 rilevabile su una distanza di circa dal meridiano e su una linea est-ovest di circa .\nPerci\u00f2 una mappa di New York con una precisione di un metro o una mappa di cantiere precisa fino a un millimetro soddisferanno entrambe le condizioni di cui sopra anche se la curvatura terrestre viene trascurata. Tali mappe possono essere ottenute mediante rilevazione aerea e mappate da disegni in scala in cui due punti alla stessa distanza sul disegno si trovano alla stessa distanza sul terreno. Le vere distanze a terra sono calcolate misurando la distanza sulla mappa e moltiplicando per l'inverso della frazione di scala o, equivalentemente, semplicemente usando i divisori per trasferire la separazione tra i punti sulla mappa e una scala lineare sulla mappa.\nScala puntuale (o scala particolare).\nCome dimostrato dal Teorema Egregio di Gauss, una sfera (o ellissoide) non pu\u00f2 essere proiettata su un piano senza distorsioni. Questo \u00e8 comunemente illustrato dall'impossibilit\u00e0 di spianare una buccia d'arancia su una superficie piana senza lacerarla e deformarla. L'unica vera rappresentazione di una sfera in scala costante \u00e8 un'altra sfera, come un globo.\nData la dimensione pratica limitata dei globi, dobbiamo usare delle carte per ottenere una mappatura dettagliata. Le carte richiedono proiezioni. Una proiezione implica distorsione: una separazione costante sulla carta non corrisponde a una separazione costante sul terreno. Anche se una carta pu\u00f2 visualizzare una scala lineare grafica, la scala deve essere utilizzata con la consapevolezza che sar\u00e0 accurata solo su alcune linee della carta."}
{"id": "270588", "revid": "125575032", "url": "https://it.wikipedia.org/wiki?curid=270588", "title": "Gewiss Stadium", "text": "Il Gewiss Stadium \u00e8 uno stadio calcistico di Bergamo. \u00c8 il pi\u00f9 capiente impianto sportivo della citt\u00e0 ed \u00e8 sede delle partite casalinghe dell' fin dal 1928, anno della sua inaugurazione.\nIn passato ha assunto le denominazioni di Stadio Mario Brumana, Stadio Comunale e Stadio Atleti Azzurri d'Italia, e per alcuni periodi \u00e8 stato affittato da altre due squadre di calcio bergamasche, la (divenuta poi ) e l'.\nNel 2017 la propriet\u00e0 superficiaria dello stadio \u00e8 stata trasferita dal Comune di Bergamo all', diventando il quarto impianto moderno gestito direttamente da un club calcistico in Italia, dopo l'Allianz Stadium di Torino (2011), lo Stadio Friuli di Udine (2013) e lo Stadio Benito Stirpe di Frosinone (2016).\nDal 1\u00ba luglio 2019 e per sei stagioni sportive ha assunto il nome attuale dopo un accordo commerciale con l'azienda elettrotecnica Gewiss che ha acquisito i diritti di denominazione del complesso sportivo. La curva Nord \u00e8 dedicata a Federico Pisani mentre la Sud a Piermario Morosini, entrambi ex calciatori atalantini prematuramente scomparsi.\nStoria.\nL'ex Ippodromo di Borgo Santa Caterina.\nSu iniziativa del cav. Carlo Pesenti e di Francesco Roncalli fu costituita a Bergamo la \"Societ\u00e0 Ippotecnica Bergamasca\" che inaugur\u00f2 il 24 agosto 1902 l'ippodromo situato al confine col comune di Seriate.\nAll'interno dell'ippodromo fu ricavato il campo di calcio che fu utilizzato dal Foot-Ball Club Bergamo dal 1905 al 1910 e successivamente dalla Societ\u00e0 Bergamasca di Ginnastica e Scherma dal 1913 al 1920.\nIl campo, che fu utilizzato anche da squadrette uliciane e per gare di podismo e ciclismo, era rimasto a lungo inutilizzato e per questo motivo il federale fascista di Bergamo, Pietro Capoferri, lo acquis\u00ec dalla Societ\u00e0 dell'Ippodromo.\nDalla costruzione al secondo dopoguerra.\nLa costruzione dell'impianto inizi\u00f2 sul finire del 1927 su progetto dell'ingegnere Luigi De Beni, grazie al sostegno dell'allora presidente atalantino Pietro Capoferri che port\u00f2 avanti l'idea di un nuovo grande stadio da sostituire al modesto campo della \"Clementina\".\nL'area prescelta (circa m\u00b2) fu quella dell'allora esistente ippodromo di Borgo Santa Caterina, che fu demolito.\nIl costo previsto per la costruzione del nuovo impianto fu lire.\nLo stadio fu ultimato verso la fine del 1928 e inizialmente intitolato a Mario Brumana, un milite fascista originario della Valle Imagna e caduto a Gallarate durante i moti che precedettero l'avvento del regime.\nIl terreno di gioco misurava 120 metri per 70 ed era aggirato da una pista d'atletica di 430 metri e larga 6, in cenere. A lati erano presenti due tribune, una scoperta e una coperta, per una capienza complessiva di posti (ottomila sulle tribune e quattromila nel parterre). Il complesso polisportivo era completato da un campo di pallacanestro, da una piscina e da due campi da tennis.\nL'inaugurazione avvenne in due cerimonie separate: la prima, non ufficiale, il primo novembre 1928, in occasione della partita Atalanta-, la seconda, ufficiale, il 23 dicembre, con Atalanta-Dominante alla presenza di numerose autorit\u00e0.\nCon la fine del secondo conflitto mondiale e annessa caduta di Mussolini venne rimossa l'intitolazione a Brumana, sicch\u00e9 dal secondo dopoguerra fino al 1994 l'impianto fu chiamato semplicemente \"Comunale\".\nDalla prima ristrutturazione all'intitolazione agli Atleti Azzurri d'Italia.\nNel 1949 iniziarono i lavori per il primo sostanziale ampliamento dello stadio, culminati con la creazione della curva sud. Di notevole impatto furono anche i lavori eseguiti nell'estate del 1984, contestualmente al ritorno dell'Atalanta nel massimo campionato calcistico, che portarono all'eliminazione della pista di atletica, utilizzata fin dal 1960 per lo svolgimento del Trofeo Baracchi di ciclismo. L'ampliamento delle due tribune con strutture metalliche permise di incrementare ulteriormente la capienza, che tocc\u00f2 il record storico il 16 settembre 1984, quando alla partita Atalanta-Inter terminata sul punteggio di 1-1 assistettero oltre spettatori.\nNel 1994 la giunta del sindaco Gian Pietro Galizzi cambi\u00f2 la denominazione dello stadio, intitolandolo agli atleti azzurri d'Italia. Da allora il nome dell'impianto non \u00e8 pi\u00f9 stato modificato ufficialmente nonostante nel 2007 si valut\u00f2 la proposta di intitolarlo ad Achille e Cesare Bortolotti, storici presidenti dell'Atalanta.\nProgetti per un nuovo stadio.\nLo stadio, che alla fine degli anni 1920 venne costruito in un'area poco abitata, dopo decenni di urbanizzazione si ritrova oggi in una zona trafficata e con un'alta densit\u00e0 di abitanti. Questo ha portato, fin dagli anni 1990, all'idea di costruire un nuovo stadio moderno in una nuova area pi\u00f9 adeguata. Nel corso degli anni sono state vagliate varie ipotesi sui progetti e sulla locazione, tra cui quello dell'anno 2003 seguito dallo studio Arup. Nonostante ci\u00f2 ad oggi nessuna di queste idee o progetti \u00e8 stata realizzata e anche la pi\u00f9 recente idea di \"spostare\" lo stadio nel comune di Zanica \u00e8 stata bocciata.\nRistrutturazione della tribuna (2015).\nA partire dai primi anni 2010 diventa sempre pi\u00f9 concreta l'ipotesi di intervenire sulla struttura gi\u00e0 esistente, pur nel rispetto dei suoi vincoli architettonici, per ottenere un impianto allineato nella funzionalit\u00e0 e nella veste alle rinnovate esigenze di un impianto sportivo idoneo ad ospitare partite di Serie A e che soddisfi i requisiti UEFA. Nel corso dell'estate del 2015 la societ\u00e0 Atalanta Bergamasca Calcio S.p.a., presieduta da Antonio Percassi, ha investito nell'ammodernamento della \"tribuna centrale\" dello stadio, operando una radicale trasformazione del settore. In particolare, sono state eliminate le barriere tra la tribuna centrale e il campo da gioco, ed \u00e8 stato creato un nuovo parterre con posti denominati \"Pitch View\" per circa 400 spettatori nei quali sono state inserite le panchine delle squadre. Sono inoltre stati eliminati circa posti a sedere, riducendo la capienza dello stadio a circa spettatori a partire da settembre 2015.\nIl bando di alienazione.\nIl 27 aprile 2017 il comune di Bergamo pubblica un bando di alienazione con il quale mette in vendita mediante asta pubblica l'intero impianto, fissando un termine di partecipazione entro l'8 maggio seguente e una base d'asta di sette milioni e ottocentoventiseimila euro. Il bando prevede inoltre che il vincitore della gara presenti entro sei mesi dalla data di aggiudicazione un piano attuativo che esponga le attivit\u00e0 necessarie per la riqualificazione dell'impianto e delle aree urbanistiche limitrofe.\nLa mattina del 10 maggio 2017, nel corso di un'assemblea aperta al pubblico presso gli uffici comunali di Bergamo, la societ\u00e0 nerazzurra si aggiudica il bene avendo regolarmente presentato un'offerta maggiore del 10% rispetto alla base d'asta.\nLa proposta formulata dall'unico altro soggetto partecipante, la societ\u00e0 Unione Calcio AlbinoLeffe, risulta inammissibile secondo le regole del bando in quanto condizionata. Il successivo 2 agosto il TAR di Brescia decide di non accogliere l'istanza di sospensione collegata a un ricorso avanzato dalla societ\u00e0 di Gianfranco Andreoletti avverso l'aggiudicazione del bando; quindi l'8 agosto la societ\u00e0 collegata ad Antonio Percassi procede al perfezionamento dell'atto che sancisce l'effettivo passaggio di propriet\u00e0 dell'immobile.\nAbbattimento e ricostruzione dei settori (2019-2023).\nIl 29 aprile 2019 iniziano i lavori per l'abbattimento e la ricostruzione della curva Nord \"Federico Pisani\". Il progetto di riqualificazione \u00e8 stato affidato allo studio di Architettura De8 Architetti, mentre \u00e8 opera dell'azienda trevigiana Maeg costruzioni la progettazione e la realizzazione delle strutture metalliche per il rifacimento integrale dello stadio.\nContestualmente, l'Atalanta ufficializza un accordo commerciale con Gewiss sicch\u00e9 l'ex Comunale, dal 1\u00ba luglio 2019 e per i successivi sei anni, diventa Gewiss Stadium in base alla cessione dei diritti di denominazione. Il 6 ottobre 2019 viene inaugurata la nuova Curva Nord da 9.121 posti in occasione dell'incontro Atalanta-Lecce (3-1), valido per la settima giornata del campionato di Serie A. Il primo gol al Gewiss Stadium viene messo a segno da Duv\u00e1n Zapata.\nIl 25 giugno 2020 iniziano i lavori per la parziale demolizione e la successiva ricostruzione e riqualificazione della tribuna \"UBI Banca\", rinominata poi \"Rinascimento\" a lavori conclusi. Questi lavori hanno interessato anche l'antistante viale Giulio Cesare.\nL\u20198 settembre 2020 i delegati UEFA hanno dato il nullaosta allo svolgimento degli incontri casalinghi di Champions League dell'Atalanta al Gewiss Stadium, grazie anche all'impegno della societ\u00e0 nell'apportare le migliorie richieste nella curva Sud \"Piermario Morosini\", destinata comunque ad essere demolita nel 2022.\nIl 14 ottobre 2020 viene disputato al Gewiss Stadium l'incontro tra la Nazionale italiana e i Paesi Bassi (1-1) valevole per la UEFA Nations League, per dare un segno di solidariet\u00e0 e di vicinanza alla citt\u00e0 di Bergamo in seguito alla pandemia che ha colpito duramente il capoluogo.\nSi prevede che la rimanente curva Sud sia demolita al termine del campionato 2021-2022, mentre la ricostruzione sar\u00e0 completata entro il 2023."}
{"id": "270589", "revid": "1543377", "url": "https://it.wikipedia.org/wiki?curid=270589", "title": "Tuva", "text": "Tuva (; ) \u00e8 una delle ventidue repubbliche della Federazione Russa. Si trova in Siberia centro-meridionale, lungo il confine con la Mongolia. Tuva \u00e8 stata una repubblica indipendente, con il nome di Repubblica popolare di Tuva, dal 1921 fino all'annessione russa (1944).\nDei circa 300.000 abitanti, due terzi appartengono all'etnia tuvana.\nLa capitale \u00e8 la citt\u00e0 di Kyzyl (ab. 100.000).\nIn Tuva si parla il tuvano, lingua di ceppo turco, mentre il russo \u00e8 usato dai russi e come lingua franca.\nLe religioni diffuse sono il buddismo tibetano e lo sciamanesimo tuvano; in alcune zone impervie si trovano comunit\u00e0 di Vecchi Credenti, ortodossi scismatici.\nL'80% della superficie di Tuva \u00e8 coperto da alte montagne che arrivano ai 4000 m. \u00c8 attraversata da est a ovest dal fiume Enisej, che sfocia nell'oceano Artico dopo oltre 3.300 km; vi sono numerosi laghi (circa 400). Il paesaggio \u00e8 caratterizzato da vastissime foreste di conifere e betulle.\nTuva \u00e8 famosa per il caratteristico canto difonico \"\"x\u00f6\u00f6mej\".\"\nStoria.\nAppartenuta all'Impero cinese fin dal 1757, la regione del Tannu entr\u00f2 nelle mire espansionistiche zariste gi\u00e0 dal 1858. In s\u00e9guito alla caduta della Dinastia Qing in Cina, nel 1911, ed all'instaurazione della repubblica con Sun Yat-sen, la Mongolia e Tuva si dichiararono indipendenti e si posero sotto la protezione zarista. Il modello adottato dai due stati era quella di repubblica teocratica lamaista, il medesimo adottato dal Tibet con cui condividevano religione e tradizioni. In seguito alla Rivoluzione russa del 1917, le truppe comuniste invasero Tuva nel gennaio 1920. Il caos conseguente consent\u00ec ai tuvani di proclamare ancora una volta la loro indipendenza. Il 14 agosto 1921 una rivolta bolscevica sostenuta dalla Russia istitu\u00ec la Repubblica Popolare di Tuva, chiamata \"Tannu Tuva\" fino al 1926. Il nome della capitale, Belocarsk (\u0411\u0435\u043b\u043e\u0446\u0430\u0440\u0441\u043a), venne cambiato in Kyzyl ('Rossa', in turco; russo: '\u041a\u044b\u0437\u044b\u043b'). Un trattato tra l'Unione Sovietica e la Repubblica Popolare Mongola nel 1926 afferm\u00f2 l'indipendenza del paese.\nIl Primo Ministro di Tuva fu Donduk Kuular. Kuular favor\u00ec il buddhismo come religione di Stato, e cerc\u00f2 di limitare la propaganda proveniente dalla Russia. Egli cerc\u00f2 anche di stabilire legami con la Mongolia. L'Unione Sovietica divenne sempre pi\u00f9 preoccupata di queste iniziative, durate fino al 1929, quando il Primo Ministro Kuular venne arrestato e poi giustiziato.\nIn URSS, nel frattempo (1930), cinque membri del KUTV (\"Universit\u00e0 degli Studi sull'Oriente comunista\"), lo stesso gruppo che Kuular seguiva, furono designati Commissari straordinari di Tuva. Il dominio incondizionato del governo di Stalin purg\u00f2 circa un terzo dei membri del Partito comunista di Tuva, e port\u00f2 alla collettivizzazione delle colture all'interno del paese, tradizionalmente nomade. Il nuovo governo cerc\u00f2 di distruggere il buddhismo e lo sciamanesimo a Tuva, una politica voluta da Stalin. Elemento di prova di queste azioni pu\u00f2 essere visto nella diminuzione del numero dei lama nel paese: nel 1929 vi furono 25 proclamazioni di lama, ed erano presenti quasi 4.000 lama e sciamani; nel 1931 vi fu una sola proclamazione di un lama, ed erano presenti 15 lama e circa 725 sciamani. Il tentativo di repressione del nomadismo ebbe meno successo: un censimento nel 1931 dimostr\u00f2 che l'82,2% dei tuvani era rimasto nomade.\nSalchak Toka, uno dei commissari speciali, venne nominato Segretario Generale del Partito rivoluzionario popolare di Tuva nel 1932, e rest\u00f2 al potere fino alla sua morte, avvenuta nel 1973.\nTuva entr\u00f2 nella seconda guerra mondiale con gli alleati il 25 giugno 1941, tre giorni dopo l'Unione Sovietica. L'11 ottobre 1944, con l'approvazione del Khural (parlamento) di Tuva, Tuva venne inclusa nell'Unione Sovietica come Oblast' autonoma. A Toka venne consegnato il titolo di segretario del Partito comunista di Tuva. Tuva \u00e8 stata una repubblica autonoma (Repubblica socialista sovietica autonoma di Tuva) dal 10 ottobre 1961 fino al 1992. Sebbene ci siano stati negoziati per il ripristino della sovranit\u00e0 di Tuva (che \u00e8 formalmente possibile), essi finora non hanno avuto alcun impatto per diversi motivi, tra i quali la dipendenza dall'economia russa e la \"russificazione\" della popolazione (anche se il 75% circa appartiene al gruppo etnico tuvano).\nFuso orario.\nLa repubblica di Tuva \u00e8 inquadrata nel fuso orario di Krasnojarsk (UTC+7).\nGeografia fisica.\nTerritorio.\nIl punto pi\u00f9 alto della regione \u00e8 il massiccio Mongun-Tajga che ha un'altezza di 3\u00a0976\u00a0m s.l.m..\nClima.\nMedia temperature di gennaio: \u221232\u00a0\u00b0C.\nMedia temperature di luglio: +18\u00a0\u00b0C.\nMedia delle precipitazioni annue: 150\u00a0mm (pianura); 1.000\u00a0mm (montagna)\nGran parte della regione \u00e8 ricoperta dal permafrost."}
{"id": "270591", "revid": "125399141", "url": "https://it.wikipedia.org/wiki?curid=270591", "title": "Colombano di Bobbio", "text": "\u00c8 conosciuto anche con altri nomi, impropri e pi\u00f9 rari, quali \"san Colombano di Luxeuil\" (in Francia) o \"san Columba il Vecchio\" o \"San Collin\" in certe zone Irlandesi.\nTramite le sue numerose fondazioni contribu\u00ec alla diffusione in Europa del monachesimo irlandese. Stabil\u00ec una regola monastica che in seguito fu assimilata a quella benedettina e poi definitivamente abrogata anche formalmente nel 1448 da papa Niccol\u00f2 V. Introdusse con il \"Paenitentiale\" l'uso della confessione privata in sostituzione di quella pubblica per il sacramento della penitenza.\nPapa Benedetto XVI lo ha definito \"santo europeo\". Infatti San Colombano stesso scrisse in una lettera che gli europei dovevano essere un unico popolo, un \"corpo solo\" che viene unito da radici cristiane in cui le barriere etniche e culturali vanno superate; inoltre us\u00f2 per la prima volta l'espressione latina \"totius Europae\".\n\u00c8 santo patrono dei motociclisti.\nBiografia.\nColombano nacque attorno al 540 all'ombra del Monte Leinster, nel Regno di Leinster, oggi tra le contee di Wexford e Carlow del Leinster (Irlanda centro-orientale).\nSecondo la leggenda agiografica della sua vita, la madre, in attesa della sua nascita, avrebbe visto un sole uscire dal suo seno per recare al mondo una grande luce.\nFormazione e scelta monastica in Irlanda.\nColombano and\u00f2 a scuola presso un maestro laico (\"fer-l\u00e8ighin\"), apprendendo a leggere e a scrivere con notevole impegno, applicandosi alle arti liberali delle lettere, agli studi grammaticali, alla retorica, alla geometria e a tutte le Sacre scritture. Come gli altri giovani si occupava inoltre dei lavori della famiglia (allevamento del bestiame, conciatura delle pelli, caccia e pesca) e apprese anche a cavalcare e ad usare l'arco e la spada.\nMentre la famiglia ed il clan prospettavano per lui un futuro radioso, egli pensieroso e titubante cerc\u00f2 una fuga dalle lusinghe del mondo pur rimanendo in famiglia nel villaggio. L'incontro nella foresta con una donna pellegrina consacrata a Dio fu rivelatore, ella riconobbe in lui la vocazione e la preparazione evangelica missionaria e gli rivelo che per il suo futuro doveva lasciare la famiglia e la terra natale per farsi \"pellegrino di Cristo\".\nA quindici anni quindi decise di farsi monaco, nonostante l'opposizione della madre, lasciando amici e compagni ed il clan. La madre, spinta dal dolore e dalla disperazione materna, nell'ultimo addio cerc\u00f2 di fermargli il passo davanti alla soglia di casa, urlando e gettandosi sul pavimento, ma egli rispose con un passo del Vangelo: \"chi ama il padre e la madre pi\u00f9 di me non \u00e8 degno di me\", quindi oltrepass\u00f2 la soglia e la madre salutandola per l'ultima volta.\nQuesto accadimento segn\u00f2 Colombano molto pi\u00f9 di quel che si pensi, infatti ogni volta che finalmente dopo tanta fatica, sacrificio e dedizione poteva ritagliarsi un momento di pace e tranquillit\u00e0 in un posto che poteva chiamarsi \"casa\", ecco che il fuoco e l'ardore missionario della \"peregrinatio\" si facevano pi\u00f9 forti e quindi inesorabile ed inarrestabile la ripresa del cammino errante da pellegrino con una nuova meta ed una nuova avventura.\nPerfezionamento a Cluane Inis e Vita monastica nel Monastero di Bangor.\nSi rec\u00f2 al monastero di Cleenish Island (\"Cluane Inis\", in gaelico - Cleenish Island, Upper Lough Erne, Co. Fermanagh), sull'isola di Cleenishmeen Island dei laghi Lough Erne (il monastero di Cleenish in seguito venne ricostruito a Bellanaleck, cui rimangono i resti e la chiesa), dove venne accolto dall'abate \"Sinneill\", che aveva studiato nell'Abbazia di Clonard con Columba di Iona (\"Columcille\"). Qui Colombano perfezion\u00f2 le Sacre Scritture e apprese il latino.\nTerminati gli studi si trasfer\u00ec presso l'abbazia di Bangor (Irlanda del Nord), dove sotto la guida dell'abate Comgall si praticava una stretta disciplina ascetica e la mortificazione corporale. Qui entrando nella comunit\u00e0 monastica si dedic\u00f2 completamente alla preghiera fino agli estremi della mortificazione corporale. Oltre alla preghiera il lavoro e soprattutto lo studio anche applicato ai numerosi codici e pergamene.\nBangor era una cittadella monastica che nel massimo splendore arriv\u00f2 ad accogliere fino a tremila monaci. Caratteristica la veste bianca, che li rendeva sia simili ai monaci orientali ma anche agli antichi druidi, rimarcando agli occhi dei Celti il carattere di sacralit\u00e0 di questi uomini.\nDopo aver trascorso molti anni nel monastero rivel\u00f2 all'abate il desiderio di intraprendere la vita missionaria e di lasciare il monastero e la terra irlandese. Dopo molte insistenze e dopo molto tempo riusc\u00ec a convincere l'abate Comgall, egli ormai venerando gi\u00e0 prospettava di lasciare il monastero nelle mani capaci e sapienti di Colombano, ma di fronte a tale vocazione e ardore missionario si arrese, radunando l'intera comunit\u00e0 dei monaci nella preghiera e formando assieme a lui un gruppo di giovani monaci che lo avrebbero accompagnano nella sua missione.\nInizia quindi da Bangor per Colombano, secondo la tradizione monastica irlandese, la \"peregrinatio pro Domino\", partendo da pellegrino missionario per fondare altri nuclei religiosi e monasteri, evangelizzando e diffondendo la fede cristiana e la cultura.\nColombano con dodici compagni lascia l'Irlanda.\nPart\u00ec da Bangor verso il 590, all'et\u00e0 di 50 anni, imbarcandosi con 12 monaci suoi compagni del monastero di Bangor: Gall (san Gallo), Autierne, Cominin, Eunoch, Eogain, Potentino, Colum (Colomba il giovane), Deslo (Deicolo), Luan, Aide, L\u00e9obard, e Caldwald.\nVisit\u00f2 l'isola di Man e la piccola isola di San Patrizio, che secondo la leggenda custodiva la tomba di Giuseppe di Arimatea sepolto assieme al Santo Graal.\nSbarcato quindi in Cornovaglia, visit\u00f2 il monastero di Bodmin Moor fondato da san Guron (o \"Goronus\"). Percorrendo l'antica strada romana che collegava Padstow con Fowey e Lostwithiel, visit\u00f2 anche il monastero di Tintagel e arriv\u00f2 a Plymouth, da dove si imbarc\u00f2 nuovamente per le Gallie. I due villaggi di Saint-Colomb-Major e Saint-Colomb-Minor di Newquay testimoniano questo passaggio.\nArrivo in Francia, i monasteri in Borgogna e l'abbazia di Luxeuil.\nColombano sbarca sul continente in Gallia, approdando nell'antica Armorica, odierna Bretagna nella Francia merovingia nei pressi di Saint-Malo e di Mont-Saint-Michel, presso la spiaggia di Guesclin di Saint-Coulomb, nel luogo dove in seguito venne posta una grande croce. Si rec\u00f2 quindi a Rouen, Noyon e Reims in Austrasia dove venne accolto dal re Childeberto II, successivamente pass\u00f2 in Burgundia dove regnava associato al trono sempre Childeberto II e l'ormai anziano re Gontrano. Grazie alle concessioni del re fond\u00f2 tre monasteri nel cuore dei Vosgi (Annegray, Luxeuil e Fontaine).\nAd Annegray (La Voivre) san Colombano e i suoi compagni riadattarono un antico castello diroccato, ed edificarono un monastero tra il 591 ed il 592, con una chiesa dedicata a san Martino di Tours. All'inizio i monaci vissero di elemosina e questue, senza preoccuparsi della fame del freddo e delle malattie, si cibavano delle poche risorse della foresta e dei pesci dei fiumi, ma in seguito appena fu possibile si dedicarono alla coltivazione dei campi.\nLa loro disciplina di vita era rigidissima: silenzio, preghiera, lavoro, mortificazioni e frequenti digiuni anche per la scarsit\u00e0 di cibo. Conducevano una vita solitaria, eppure la loro fama di santit\u00e0 si diffuse ben rapidamente nelle zone circostanti.\nSan Colombano si ritirava nelle grotte dei dintorni per vivervi da eremita, una di queste a Sainte-Marie-en-Chanois, ne ospita ancora la memoria con una cappella dedicata al santo nei pressi della grotta, dove secondo la leggenda dimorava un grande orso che lasci\u00f2 con mitezza il luogo senza farvi ritorno e miracolosamente sgorg\u00f2 l'acqua per dissetare il santo nei momenti di ritiro spirituale o quaresimale.\nBen presto le vocazioni cominciarono a moltiplicarsi e divennero numerose le richieste di entrare nella comunit\u00e0 monastica che si ingrand\u00ec tanto che fu presto necessario creare un nuovo centro monastico a 8 miglia verso sud-est, presso le rovine dell'odierna citt\u00e0 di Luxeuil-les-Bains, allora conosciuta come \"Luxovium\", famosa come citt\u00e0 romana dotata di un ricco castello e di terme di acque calde.\nIl castello venne trasformato nel nucleo centrale della grande Abbazia dedicato a San Pietro. Ben presto recuperarono la citt\u00e0 e le terme dalle acque medicinali.\nUn altro monastero, con una chiesa dedicata a san Pancrazio, venne fondato successivamente anche a Fontaine, luogo scelto sempre per la ricchezza di acque termali.\nSan Colombano si trasfer\u00ec nel 593 a Luxeuil, da dove diresse i tre monasteri con i suoi priori. Vi scrisse due regole, la \"Regula monachorum\" (che disegna l'immagine ideale del monaco) e la \"Regula coenobialis\" (codice e regola dei monaci nel monastero), e il \"Paenitentiale\", colonne portanti della \"Regola di San Colombano\".\nLa vita monastica oltre che sul lavoro e la preghiera, era basata su pratiche ascetiche e sulla penitenza e comprendeva inoltre la pratica della lettura e scrittura quotidiane dei monaci, per alimentarne lo spirito: nei monasteri vennero anche fondati gli \"scriptoria\", per la produzione di pergamene per copiare i numerosi scritti sia religiosi che soprattutto nel numeroso campo delle arti liberali, scienze, musica ed arti varie allora conosciuti allo scopo di preservare gli antichi testi classici greci e latini che scienze e conoscenze moderne, per diffonderne il sapere.\nAttriti e contrasti con il clero e la casa regnante, la regina Brunechilde e la cacciata di Colombano.\nBenvoluti dai potenti ed acclamati dalle folle, questi religiosi intransigenti e severi con se stessi e con il prossimo, godevano della stima di tutti. Ad interrompere questa armoniosa sintonia intervennero fattori e circostanze concomitanti al progressivo radicarsi dei monaci \"colombaniani\" nella regione.\nLe prime difficolt\u00e0 arrivarono da parte del clero. Nel giro di pochi anni i fedeli avevano cominciato a frequentare in massa questi monasteri, dove ricevevano cure mediche ed istruzioni pratiche sui metodi di coltivazione ed aratura delle terre. Molti avevano scelto i territori monastici come luogo sicuro dove stabilirsi per proteggersi dalle angherie dei potenti di turno. Cos\u00ec i piccoli centri divennero ben presto fiorenti cittadine con centri di scambio commerciale, agricolo e fiere.\nAlcuni vescovi della Borgogna mal digerivano il fiero spirito indipendente di questo monaco irlandese, cocciuto e poco incline al compromesso. Egli negava loro qualsiasi potere di giurisdizione sui territori dell'abbazia e dei monasteri dell'ordine, secondo principi ed usi prettamente irlandesi che consideravano qualunque suolo evangelizzato dal paganesimo con una fondazione monastica, autonomo ed indipendente, con usi, leggi e consuetudini irlandesi, come fosse terra irlandese, secondo un'antica tradizione riconosciuta dalla chiesa.\nSoprattutto nacquero sospetti sulle novit\u00e0 della confessione e della penitenza \"tariffata\" (per la proporzione stabilita tra gravit\u00e0 del peccato e tipo di penitenza imposta dal confessore) e privata, con il solo confessore e reiterata, come oggi in uso, al posto di quella rara in forma pubblica di fronte al popolo o di quella unica all'avvicinarsi della morte).\nI monasteri entrarono definitivamente in conflitto con l'episcopato francese agli inizi del VII secolo, quando i sospetti si tramutarono in ostilit\u00e0, allorch\u00e9 Colombano ebbe il coraggio di rimproverarli apertamente per i costumi di alcuni di loro.\nEgli si difese denunciando che il peccato non \u00e8 una colpa, ma una malattia che pu\u00f2 colpire tutti, anche i vescovi ed i potenti, e quindi per curare la malattia occorre una cura adeguata al male, ma dato che l'uomo pu\u00f2 \"ammalarsi\" nuovamente occorre che la cura sia ripetuta.\nColombano desiderava seguire le tradizioni della propria terra di origine che divergevano dalla liturgia della chiesa continentale e romana, in particolare nel differente calcolo della data della Pasqua, ritenuto da Colombano giusto secondo il calendario romano in uso al tempo di Ges\u00f9 e dell'evangelizzazione dell'Irlanda.\nSulla datazione pasquale Colombano entr\u00f2 quindi in aperto conflitto con l'episcopato e con l'allora re di Burgundia Teodorico II, tanto da essere ufficialmente convocato in processo ecclesiastico.\nFu convocato nel 603 a Chalon-sur-Sa\u00f4ne per rendere conto davanti a un sinodo delle sue consuetudini relative alla penitenza e soprattutto sulla Pasqua. Invece di presentarsi al sinodo, egli mand\u00f2 una lettera in cui minimizzava la questione sottoponendola al Papa, e invitando i Padri sinodali a discutere non solo del problema della data della Pasqua, problema piccolo secondo lui, \u00abma anche di tutte le necessarie normative canoniche che, cosa pi\u00f9 grave, sono disattese da molti\u00bb (cfr Epistula II,1). Contemporaneamente scrisse a papa Bonifacio IV, come qualche anno prima gi\u00e0 si era rivolto a papa Gregorio Magno (cfr Epistula I) per difendere la tradizione irlandese (cfr Epistula III), ma lasciando ogni decisione al papa, suo unico superiore a cui si sarebbe uniformato, e non ad un anonimo sinodo locale.\nAnche con la casa regnante iniziarono, quasi contemporaneamente, diversi contrasti.\nInizialmente i rapporti erano stati piuttosto sereni, ma di fronte agli atteggiamenti peccaminosi del sovrano, la schiettezza di Colombano che condannava questi atti in modo aperto, divenne scomoda al punto da non essere pi\u00f9 tollerata.\nLa regina reggente Brunechilde, nonna del re e vera sovrana indiscussa, fu fortemente irritata dalle sue critiche al comportamento proprio e del nipote. Nel 609 Colombano fu espulso da Luxeuil e incarcerato a Besan\u00e7on, da dove per\u00f2, allentatasi la sorveglianza, riusc\u00ec a fuggire per tornare a Luxeuil. Nuovamente arrestato, nel 610 fu condotto in barca lungo la Loira verso Nantes, da dove avrebbe dovuto ritornare per mare verso l'Irlanda con i suoi dodici compagni.\nSecondo la leggenda agiografica, durante il viaggio, giunti presso Tours, essendogli stato negato dai soldati il permesso di visitare la tomba di san Martino, il battello si diresse miracolosamente verso l'approdo, dove si incagli\u00f2, e i soldati riuscirono a rimuoverlo solo dopo che a Colombano fu concesso quanto desiderava. A Nantes l'assoluta mancanza di vento imped\u00ec la partenza verso l'Irlanda e, quando la scorta si fu miracolosamente addormentata, Colombano sfugg\u00ec di nuovo alla sorveglianza.\nNeustria e Austrasia.\nSfuggito al re burgundo, Colombano pass\u00f2 quindi in Neustria, dirigendosi verso Rouen, Soissons e Parigi. Qui regnava Clotario II, che gli concesse la sua protezione. In Neustria santa Fara (Borgundofara), figlia di amici di Colombano, fond\u00f2 l'abbazia femminile di Faremoutiers, mentre il santo e i suoi compagni e seguaci fondarono altri monasteri, tra i quali Remiremont, Rebais, Jumi\u00e8ges, Noirmoutier, Saint-Omer.\nColombano si spost\u00f2 quindi nel 611 alla corte di Teodeberto II, re d'Austrasia, passando per le citt\u00e0 di Coblenza, Magonza, Strasburgo, Basilea e Costanza. Il re lo invit\u00f2 ad evangelizzare le terre ancora pagane dei Sassoni e degli Alemanni lungo il fiume Reno e Colombano fond\u00f2 un nuovo monastero a Bregenz, sulla riva del lago di Costanza, l'eremo di Sant'Aurelia. Egli venne per\u00f2 espulso dal duca alemanno Cunzone, su istigazione della popolazione pagana locale.\nIn Italia e a Bobbio.\nNel 612 Colombano decise di recarsi a Roma per ottenere l'approvazione della propria regola da parte del papa Bonifacio IV. Lungo il cammino il suo discepolo Gallo fu costretto a fermarsi perch\u00e9 ammalato e fond\u00f2 in quel luogo l'abbazia di San Gallo. Secondo la leggenda agiografica, per essersi voluto fermare in seguito alla malattia, Colombano avrebbe imposto al discepolo di non celebrare pi\u00f9 messa fino alla sua morte. Nel momento della morte di Colombano, Gallo avrebbe avuto in sogno la visione di Colombano che in forma di colomba bianca saliva al cielo e avrebbe celebrato dunque la sua prima messa in suo onore.\nPer valicare le Alpi \u00e8 pi\u00f9 plausibile che Colombano abbia percorso il Passo del Settimo (o \"Septimer Pass\"), uno xenodochio sul valico \u00e8 documentato nel 1186 e nel periodo successivo \u00e8 gestito dai vescovadi di Coira e di Como. Giunto a Pavia (allora capitale del regno longobardo) nel 612, Colombano si pose sotto la protezione del re dei Longobardi Agilulfo, che era tuttavia ariano, e della regina Teodolinda, che gli chiesero un suo intervento nella spinosa questione tricapitolina. Intervento che egli fece, come documentano le sue Lettere, richiamando le comunit\u00e0 cristiane all'ortodossia e alla fedelt\u00e0 al vescovo di Roma, e prendendo le distanze da Agrippino, vescovo di Como, cristianizzatore delle terre lariane e allineato con la politica di autonomia dal papato seguita dal Patriarcato di Aquileia, di cui lo stesso Agrippino era espressione.\nIn cambio della grande opera diplomatica di pacificazione fra i Longobardi, il Papa, il Patriarca di Aquileia ed i Bizantini, Colombano ottenne la possibilit\u00e0 di creare sul suolo demaniale un nuovo centro di vita monastica, anche su spinta della stessa Teodolinda. Il luogo, segnalato da un certo Giocondo, venne esaminato dalla stessa regina Teodolinda, salita sulla vetta del monte Penice, la quale chiese al santo di dedicare alla Madonna la piccola chiesetta in cima alla vetta, futuro santuario di Santa Maria. L'area si trovava nel cuore dell'Appennino in Val Trebbia in una zona fertile e molto produttiva, dove abbondavano acque correnti e c'era pesce in quantit\u00e0. Nella zona vi era l'antico borgo romano del \"Castrum di Bobbio\", borgo romano strategico sulla via commerciale che collega la Pianura Padana alla marittima ligure e al porto di Genova, l\u00ec si trovavano anche antiche terme e sorgenti, sia termali che saline da cui si traeva il sale. La scelta del luogo ne faceva un avamposto religioso e politico controllato dal regno longobardo verso le terre liguri, ancora bizantine, ma che grazie a Colombano ed ai suoi monaci potevano essere da loro raggiunte riaprendo le antiche vie commerciali. Con il documento del 24 luglio del 613 che donava a Colombano il territorio per fondarvi il nuovo monastero, vennero attribuiti a questo anche la met\u00e0 dei proventi delle saline del luogo, che appartenevano in precedenza al duca Sundrarit.\nColombano giunse a Bobbio nell'autunno del 614 con il proprio discepolo Attala, ed i monaci giunti dai vari monasteri colombaniani europei, le maestranze ed i manoscritti per il futuro scriptorium e biblioteca. Egli ripar\u00f2 l'antica basilica romana di San Pietro e vi costru\u00ec attorno delle strutture in legno, che costituirono il primo nucleo della futura abbazia di San Colombano. Secondo la leggenda agiografica, nonostante la presenza di una fitta boscaglia, che ostacolava il trasporto dei materiali da costruzione, san Colombano avrebbe sollevato i tronchi come fuscelli, facendo il lavoro di trenta o quaranta uomini. La leggenda riferisce anche dell'episodio dell'orso e del bue, che fu in seguito numerose volte raffigurato nell'arte: un orso uscito dalla foresta avrebbe ucciso uno dei due buoi aggiogato all'aratro di un contadino, ma san Colombano avrebbe convinto l'orso a lasciarsi aggiogare all'aratro per terminare il lavoro al posto del bue ucciso.\nNella quaresima del 615 Colombano si ritir\u00f2 nell'eremo di San Michele presso Coli, lasciando a Bobbio come suo vice Attala e tornando al monastero solo alla domenica. Qui gli giunse la visita di Eustasio, suo monaco priore a Luxeuil (e futuro successore), inviato dal re Clotario II, il quale aveva nel frattempo riunito sotto il suo dominio i tre regni merovingi precedentemente esistenti e desiderava il suo ritorno in Francia.\nColombano mor\u00ec a Bobbio, nell'abbazia che aveva fondato, all'et\u00e0 di 75 anni, la domenica 23 novembre del 615. Come secondo abate del monastero gli succedette Attala (615-627). La sua tomba si trova tuttora nella cripta dell'abbazia insieme a quelle degli abati suoi successori (Attala, Bertulfo, Bobuleno e Cumiano), e di altri diciotto monaci e di tre monache.\nGiona, monaco nell'abbazia di San Colombano a Bobbio, fu incaricato dall'abate Attala di scrivere una biografia in latino del santo che \u00e8 la fonte principale per le vicende della sua vita.\nL'eredit\u00e0 di san Colombano.\nNel panorama del monachesimo altomedioevale, l'abbazia di Bobbio acquis\u00ec un notevole rilievo, grazie non solo alla notevole dotazione patrimoniale, che ne fece un grande feudo monastico, e alla protezione regia e poi imperiale di cui godette fin dalla sua fondazione, ma anche e soprattutto per l'attivit\u00e0 culturale che vi si svolgeva.\nGi\u00e0 nell'VIII secolo l'abbazia fu nota per l'attivit\u00e0 del suo \"scriptorium\" e per la ricchezza della sua biblioteca.\nRegola di san Colombano.\nLa regola monastica di san Colombano si compone di due scritti:\nColombano scrisse inoltre il \"Paenitentiale\", che seguendo l'evangelico discorso della Montagna esalta la debolezza e l'umilt\u00e0 contro il vigore fisico intellettuale e la potenza politica.\nLa regola prevedeva pratiche ascetiche e penitenza. Comprendeva l'obbligo per i monaci di esercitarsi ogni giorno anche nel campo culturale e di leggere e copiare i libri, istituendo \"scriptoria\" e biblioteche nei monasteri.\nLa regola fu approvata al concilio di M\u00e2con nel 627, grazie anche all'opera dell'abate di Luxeuil san Eustasio.\nVenne parzialmente modificata gi\u00e0 dalla fine del VII secolo, assimilandosi progressivamente alla meno severa regola benedettina verso la met\u00e0 dell'VIII secolo, ed adottandola definitivamente dopo il Capitolare di Aquisgrana del 817 voluto dall'imperatore Ludovico il Pio, attraverso il riformatore San Benedetto d'Aniane abate di Novalesa, ed imposto a tutti i monasteri.\nPreghiera di san Colombano.\nIl santo monaco irlandese si \u00e8 prodigato in lettere, poesie e scritti vari, qui segue la sua celebre preghiera:\nSermoni e Lettere.\nSono attribuiti a Colombano 17 sermoni, di cui 13 ufficialmente accettati come opere autentiche del santo irlandese.\nVi sono sei lettere che Colombano scrisse a papi, vescovi e sovrani:\nCulto.\nReliquie.\nParte del teschio del Santo, che \u00e8 nella teca del \"Busto argenteo di San Colombano\", e gli utensili appartenuti al monaco irlandese (come la \"Tazza di San Colombano\" ed il \"Coltello di San Colombano\") sono conservati nel Museo dell'Abbazia di San Colombano di Bobbio.\nPatronati.\nSan Colombano \u00e8 patrono di alcune localit\u00e0 italiane, tra le quali i seguenti comuni:\nSan Colombano il 23 novembre 2002 \u00e8 stato ufficialmente nominato santo patrono dei motociclisti, in ricordo della sua vita perennemente in viaggio lungo l'Europa, alla ricerca di persone, esperienze e della trasmissione del messaggio cristiano. Con una cerimonia al Passo del Penice \u00e8 stato posto un monumento ai motociclisti con la statua del santo protettore in alto ed un mosaico, opera dell'architetto Giovanni Sartori con la scritta \u00abGli amici di San Colombano - Federazione motociclistica italiana - 23.11.2002\u00bb, posto ai piedi del monumento al centro del piazzale del passo appenninico fra il confine regionale emiliano e lombardo. Alla proclamazione e benedizione si sono avuti gli interventi del primate d'Irlanda, il cardinale Cahal Brendan Daly, per la benedizione, di mons. Piero Coletto, segretario dell'associazione \u00abAmici di San Colombano\u00bb, del presidente della Federazione motociclistica italiana, Paolo Sesti, del presidente degli Amici di San Colombano, Agostino Zanetti e del sindaco di Bobbio, Roberto Pasquali, attorniato dai membri del Moto club Bobbio. Presenti gli ambasciatori d'Irlanda in Italia e presso la Santa Sede e numerose autorit\u00e0 civili, militari, religiose e sportive.\nVi \u00e8 inoltre un movimento europeo nato dalle comunit\u00e0 del santo assieme ai vescovi che ha presentato una petizione in Vaticano per fare del santo irlandese un patrono ufficiale d'Europa assieme a Benedetto ed altri santi europei. La raccolta di firme nata in Irlanda ha visto la partecipazione di tutta l'Europa fino al nord Italia.\nUfficialmente a Roma, durante il \"Columban's Day 2014\" dell'11 e 12 ottobre, Papa Francesco durante l'Angelus in piazza S. Pietro ufficializza l'apertura del XIV centenario della morte di San Colombano, grande evangelizzatore del Continente europeo.\nFeste.\nIl giorno di festa per San Colombano \u00e8 stato inserito nel calendario liturgico della Chiesa cattolica il 15 maggio 1969 da parte di Papa Paolo VI, su domanda dell'allora vescovo di Bobbio Pietro Zuccarino\nLa festa in onore del santo a Bobbio, celebrata ogni anno in occasione della sua festivit\u00e0 il 21 novembre, \u00e8 preceduta da una novena di preghiera nella cripta dell'abbazia, e comprende la \"Festa medioevale di San Colombano\", con rievocazioni storiche, e processioni e cerimonie religiose presso l'abbazia.\nDetti.\nAntico detto Bobbiese di San Colombano: \u00abSan Colombano [23 novembre] con la neve in mano\u00bb.\nLa leggenda della Colomba pasquale di San Colombano.\nLa leggenda vuole che San Colombano al suo arrivo in citt\u00e0, attorno al 612 venisse ricevuto dai sovrani longobardi e invitato con i suoi monaci ad un sontuoso pranzo. Gli furono servite numerose vivande con molta selvaggina rosolata, ma Colombano ed i suoi, bench\u00e9 non fosse di venerd\u00ec, rifiutarono quelle carni troppo ricche servite in un periodo di penitenza quale quello quaresimale. La regina Teodolinda si offese non capendo, ma l'abate super\u00f2 con diplomazia l'incresciosa situazione affermando che essi avrebbero consumato le carni solo dopo averle benedette. Colombano alz\u00f2 la mano destra in segno di croce e le pietanze si trasformarono in candide colombe di pane, bianche come le loro tuniche monastiche. Il prodigio colp\u00ec molto la regina che comprese la santit\u00e0 dell'abate e decise di donare il territorio di Bobbio dove nacque la futura Abbazia di San Colombano. La colomba di Pasqua, secondo la leggenda, sarebbe nata in queste circostanze. Il pane a forma di colomba fu addolcito, per meglio conservare il senso della festa, ma il suo significato profondo resta l\u00ec, a farci da monito attraverso i secoli."}
{"id": "270592", "revid": "1652635", "url": "https://it.wikipedia.org/wiki?curid=270592", "title": "Erasmo Recami", "text": "Docente di fisica, ha insegnato a Catania, Bergamo e a Campinas (Brasile). Ha compiuto ricerche sulla relativit\u00e0 speciale (e la sua estensione ai tachioni e ai moti super-luminali), la meccanica quantistica, la matematica applicata, la fisica delle particelle elementari, la fisica nucleare, la relativit\u00e0 generale e la storia della fisica. \nBiografia.\nLaureato in Fisica presso l'Universit\u00e0 degli Studi di Milano nel 1964 con la tesi \"The Peripheral Model in High-Energy Physics and the K* Resonance\", ha ottenuto la libera docenza in fisica teorica nel 1971 a Roma, per diventare nel 1975 ricercatore presso i laboratori nazionali di Frascati dell'INFN (Istituto Nazionale di Fisica Nucleare). \nProfessore associato dal 1983 al 1992 all'Universit\u00e0 degli Studi di Catania, quindi all'Universit\u00e0 degli Studi di Bergamo fino al 2009 presso la Facolt\u00e0 d'ingegneria, \u00e8 stato inoltre professore titolare all'UNICAMP di Campinas, Stato di San Paolo del Brasile, dal 1984 al 1993 e per due anni capo del Dipartimento di Matematica applicata. \nAssociato alla Sezione di Milano dell'INFN, ha svolto ricerche anche ad Austin (Texas), Kiev (Ucraina), Oxford (Gran Bretagna), Copenaghen (Danimarca), Breslavia (Polonia), e al KITP (Kavli Institute for Theoretical Physics) della Universit\u00e0 della California a Santa Barbara (California). \nLe sue attivit\u00e0 di ricerca scientifica hanno riguardato la fisica classica, la relativit\u00e0, la meccanica quantistica, la fisica delle particelle, la fisica nucleare. \u00c8 noto per le sue tesi sulla struttura interna degli elettroni, per un approccio geometrico alla \"strong gravity\", per le sue applicazioni delle algebre di Clifford alla fisica dello spazio-tempo e per le conseguenze filosofiche ed epistemologiche delle sue ricerche sulla \"relativit\u00e0 estesa\".\nHa sviluppato la teoria dei tachioni ed in generale dei movimenti a velocit\u00e0 superluminali: aveva predetto che nei fenomeni di tunnelling quantistico si hanno velocit\u00e0 di gruppo infinite (previsione confermata teoricamente da Yakir Aharonov e sperimentalmente da Longhi e collaboratori, presso il Politecnico di Milano). \u00c8 altres\u00ec conosciuto per le soluzioni delle equazioni d'onda di Maxwell aventi velocit\u00e0 di gruppo superluminali e propagantesi in una determinata direzione (soluzioni confinate o \"localizzate\", ad esempio a forma di X).\nPur essendo un fisico teorico, nel 1994 ha avanzato, assieme ad un gruppo di ricerca brasiliano, richiesta di brevetto per la produzione di onde (supersoniche, elettromagnetiche, ecc.) stazionarie di forma e intensit\u00e0 determinabili. Si ipotizza che tali \"frozen waves\" - producibili con intensit\u00e0 elevata solo entro una regione spaziale limitata - possano essere utili per la demolizione di tumori (o anche solo di calcoli renali), senza interagire con i tessuti circostanti. Il brevetto \u00e8 stato concesso dagli USA nel 2013. Ha anche collaborato con i laboratori della Pirelli, con la societ\u00e0 Saipem del gruppo Eni, con la Bracco Imaging e con la SELEX Galileo di Finmeccanica. \nOltre che di ricerca scientifica, si \u00e8 occupato di storia della fisica (fu biografo di Ettore Majorana, del quale ha scoperto documenti inediti e raccolto tutti i documenti noti in un \"archivio Majorana\"), di alta divulgazione (scrivendo decine di articoli su enciclopedie e riviste d'informazione scientifica italiane e straniere) e di divulgazione (pubblicando centinaia di articoli su quotidiani o riviste che vanno dal \"Corriere della Sera\" a \"La Stampa\", da \"Panorama Mese\" a \"L'Espresso\", da \"La Sicilia\" a \"L'Eco di Bergamo\", da \"La Repubblica\" a \"Il Giornale\").\nIn giovent\u00f9 si \u00e8 dedicato, per hobby, alle scienze naturali (con pubblicazioni che vanno dai ghiacciai della Val di Rabbi ai fenomeni crionivali in Val di Sole), concentrandosi poi sulla preistoria della Sicilia. Rinvenne per primo tracce del Paleolitico inferiore in Sicilia orientale mentre sulle Madonie, a 1500\u00a0m s.l.m., ritrov\u00f2 materiale litico scheggiato riferibile al Paleolitico superiore. Numerose furono anche le scoperte (riferibili a ceramica Stentinelliana, alla facies di Vallelunga, allo Stile di Diana, ecc.) relative al Neolitico. Durante il periodo di docenza a Catania pubblic\u00f2 vari articoli in tale ambito, ad esempio su \"Sicilia Archeologica\" e sul notiziario dell'Istituto italiano di preistoria e protostoria di Firenze, pubblicato dalla \"Rivista di scienze preistoriche\".\nOnorificenze.\nCommendatore dell'Ordine al Merito della Repubblica Italiana, su iniziativa del Presidente del Consiglio dei Ministri, Roma, 8 marzo 2019.\nOpere.\nCitando pochi scritti di rassegna o di alta divulgazione, sugli argomenti per cui Recami era pi\u00f9 noto, si possono menzionare:"}
{"id": "270593", "revid": "1942768", "url": "https://it.wikipedia.org/wiki?curid=270593", "title": "Vespolina", "text": "Il Vespolina o Ughetta \u00e8 un vitigno a bacca nera.\nGiunge a piena maturazione verso la prima met\u00e0 di ottobre. Sull'origine del suo nome esistono molte versioni, tra le quali quella che lo attribuisce al fatto che l'uva \u00e8 molto dolce e attrae le vespe.\nGi\u00e0 dal secolo XVIII viene coltivata in Alto Piemonte (province di Novara, Vercelli e Biella), dove \u00e8 vinificata anche in purezza nelle due denominazioni di zona (Coste della Sesia e Colline Novaresi), ed entra nell'uvaggio delle DOC Lessona, Bramaterra, Boca, Fara e Sizzano e delle DOCG Gattinara e Ghemme. Viene coltivata da tempi remoti anche in provincia di Pavia sulle colline dell'Oltrep\u00f2 Pavese, dove rientra nell'uvaggio della DOC Oltrep\u00f2 Pavese ed in quella del Buttafuoco. \u00c8 un vitigno di vigoria e produttivit\u00e0 moderate, piuttosto regolare.\nI caratteri distintivi della pianta sono la foglia piccola pentagonale, il grappolo abbastanza compatto ed allungato, acino scuro tendente al nero.\nIl vino che se ne ottiene \u00e8 caratterizzato da colore rubino brillante di media saturazione, aromi spiccati di fiori rossi, spezie e frutti di bosco, buona alcolicit\u00e0, tannini pronunciati di media finezza, discreta tensione acida.\nLa prima descrizione della Vespolina risale al 1825, poi ad opera del Gallesio, che la chiam\u00f2 Vitis Vinifera Circumpadana. Fra i sinonimi ricordiamo ughetta e uvetta di Canneto in Oltrep\u00f2, balsamina in Val d'Ossola, nespolina o nespolino (nespoul\u00ecn), inzaga o inzagre, massana, solenga, novarina, uva cinerina, vispavola, vespolino.\nDal punto di vista ampelografico il vitigno Uva Vespolina non ha nulla a che fare con la variet\u00e0 Uva Rara (in molte DOC dell'Oltrep\u00f2 Pavese sono ambo utilizzate), anche se sono stati confusi nel passato."}
{"id": "270595", "revid": "339392", "url": "https://it.wikipedia.org/wiki?curid=270595", "title": "Anacleto I", "text": ""}
{"id": "270596", "revid": "729019", "url": "https://it.wikipedia.org/wiki?curid=270596", "title": "Labes", "text": "Labes (plurale lab\u0113s) \u00e8 un termine latino che indica un forte scoscendimento del terreno. \u00c8 utilizzato nel campo dell'esogeologia per designare regioni sconnesse e caratterizzate da forti variazioni nel livello del terreno presenti sul suolo di altri corpi celesti. Simili formazioni sono state individuate solamente su Marte, nella regione delle Valles Marineris, su Cerere e su 21 Lutetia."}
{"id": "270597", "revid": "1494169", "url": "https://it.wikipedia.org/wiki?curid=270597", "title": "Alettone", "text": ""}
{"id": "270601", "revid": "729019", "url": "https://it.wikipedia.org/wiki?curid=270601", "title": "Labyrinthus", "text": "Labyrinthus (plurale: labyrinthi, dal latino \"labyrinthus\", \"labirinto\") \u00e8 un termine utilizzato in esogeologia per designare regioni di un corpo celeste relativamente pianeggianti, ma attraversate da un sistema complesso di valli (\"valles\") e canyon orientati in ogni direzione, che si intersecano a vicenda.\nIl nome \u00e8 stato assegnato dall'Unione Astronomica Internazionale a formazioni geologiche di questo tipo presenti sulla superficie di Venere, Marte, Cerere e Titano; la pi\u00f9 celebre di queste \u00e8 sicuramente il Noctis Labyrinthus (letteralmente \"labirinto della notte\"), situato nelle Valles Marineris di Marte."}
{"id": "270604", "revid": "247222", "url": "https://it.wikipedia.org/wiki?curid=270604", "title": "Dimmu Borgir", "text": "I Dimmu Borgir sono un gruppo musicale symphonic black metal originario di Oslo, Norvegia, formato nel 1993.\nIl suono della band si \u00e8 caratterizzato per i classici elementi black metal, come il blast beat e la voce in \"scream\" e \"growl\", applicati a strutture musicali di carattere sinfonico che hanno arricchito il tessuto musicale con sonorit\u00e0 tipiche della musica classica, tramite orchestrazioni ispirate principalmente a compositori romantici come Wagner e Dvo\u0159\u00e1k, inizialmente poco pronunciate, poi introdotte in forma sempre maggiore soprattutto a partire dal secondo album \"Stormbl\u00e5st\".\nAd oggi sono spesso considerati una delle massime espressioni del symphonic black metal e c'\u00e8 chi li ha definiti \"la pi\u00f9 credibile alternativa ai Cradle of Filth\". I testi sono legati a tematiche come misantropia, misticismo, satanismo e anticristianesimo. Inizialmente la band impiegava la lingua norvegese nei brani ma, in seguito al crescente apprezzamento al di fuori dei propri confini nazionali, i testi verranno cantati in inglese.\nBiografia.\nGli esordi.\nLa band fu fondata nel 1993 da Erkekjetter Silenoz (Sven Atle Kopperud) che si occupava gi\u00e0 da allora dei testi, degli arrangiamenti e della musica, oltre a cantare e a suonare la chitarra. Insieme a lui Shagrath (Stian Tomt Thoresen) alla batteria e Tjodalv (Ian Kenneth \u00c5kesson) alla chitarra solista. Il nome \"Dimmu Borgir\", che significa in Islandese oscura (\"Dimmu\") fortezza (\"Borgir\"), deriva da una formazione vulcanica dell'Islanda chiamata Dimmuborgir che, secondo le leggende del luogo, costituirebbe l'entrata per l'inferno.\nBen presto si aggiungono alla formazione Brynjard Tristan (Ivar Tristan Lundsten) al Basso e il tastierista Stian Aarstad.\nLa carriera del gruppo, quindi, inizia nel 1994 e, prima della pubblicazione dell'EP \"Inn i evighetens m\u00f8rke\", vengono registrati ben tre demo.\nLe prime vere attenzioni arrivano per\u00f2 grazie al primo album, registrato tra agosto e dicembre e, pubblicato l'anno successivo con il titolo norvegese \"For all tid\".\nNel frattempo, Shagrath e Tjodalv si scambiano i rispettivi strumenti e, il primo inizia la sua carriera di vocalist del gruppo.\nNel 1996, viene pubblicato il secondo disco: \"Stormbl\u00e5st\". Avr\u00e0 un forte impatto sulla scena black metal dell'epoca grazie ad una particolare produzione e ad un \"songwriting\" che gode di maggiore profondit\u00e0 e ricchezza stilistica e, anche, grazie alla maggiore presenza dell'elemento sinfonico di tastiere e pianoforte. Viene soprattutto apprezzato da alcuni critici musicali specializzati del settore.\nLa fama.\nSempre nel 1996 la band pubblica un nuovo EP intitolato \"Devil's Path\", qui il basso \u00e8 suonato da Nagash (Stian Arnesen, in seguito nei Kovenant). Mentre, Aarstad non pot\u00e9 partecipare per via del servizio militare da dover rispettare.\nIl terzo album, \"Enthrone Darkness Triumphant\", vede la luce nel 1997 ed \u00e8 dai pi\u00f9 considerato, a tutt'oggi, uno dei migliori lavori della band.\nGrazie all'accordo con la Nuclear Blast, l'album ha un'ottima produzione e riceve una buona distribuzione: sar\u00e0 venduto in 150.000 copie, cifra record per un gruppo black metal. La formazione di questo disco \u00e8 la stessa del precedente EP, con il ritorno di Stian Aarstad.\nSubito dopo l'uscita di questo album, la band part\u00ec per un lungo tour. Per permettere a Shagrath di concentrarsi sul cantato venne assoldato il chitarrista Astennu. Nonostante i riscontri positivi ottenuti dal tour, Stian Aarstad fu licenziato per via di alcune performance ritenute insoddisfacenti. Tjodalv si allontan\u00f2 temporaneamente per problemi familiari e fu rimpiazzato, momentaneamente, alla batteria da Aggressor. Mentre, il ruolo di tastierista venne occupato da Kimberly Goss, successivamente sostituita definitivamente da Mustis.\nNel 1998 la Nuclear Blast ri-pubblic\u00f2 \"For all tid\" e fece uscire un nuovo EP, \"Godless Savage Garden\", contenente 2 inediti e alcuni brani live.\nL'anno successivo usc\u00ec il quarto full-length, \"Spiritual Black Dimensions\", che ottenne un successo maggiore del precedente dando pi\u00f9 ampio spazio agli arrangiamenti sinfonici. Subito dopo questa release, Nagash abbandon\u00f2 il gruppo e venne sostituito da ICS Vortex, gi\u00e0 presente nell'album per registrare le clean vocals (la voce pulita); inoltre, dopo il tour, Tjodalv lasci\u00f2 definitivamente la band e, pi\u00f9 avanti, fu rimpiazzato da Nicholas Barker (ex Cradle of Filth), mentre Astennu lasci\u00f2 il suo posto di chitarrista a Galder (Old Man's Child).\nNello stesso anno usc\u00ec la Compilation \"Sons of Satan - Gather for Attack\": contenente \"Devil's Path\" e un demo degli Old Man's Child.\nIl successo.\nLa band, con questa formazione e l'aiuto dell'orchestra sinfonica di G\u00f6teborg, pubblic\u00f2 nel 2001 \"Puritanical Euphoric Misanthropia\", che segna uno stravolgimento del \"sound\" tipico della band inserendovi forti influenze elettroniche (ad esempio nella traccia \"Puritania\"). \nDopo questa uscita i Dimmu Borgir partirono per un lunghissimo tour mondiale durante il quale registrarono il DVD \"World Misanthropy\", uscito nel 2002.\nIl sesto album esce l'anno successivo, nel 2003, con il titolo \"Death Cult Armageddon\". Per la registrazione la band si avvale della collaborazione dell'orchestra sinfonica di Praga; l'album \u00e8 un parziale ritorno alle vecchie sonorit\u00e0 e ottiene riscontri positivi.\nNick Barker viene improvvisamente licenziato nel gennaio del 2004 e, momentaneamente, viene sostituito dal turnista Reno Killerich. Per il tour americano, invece, subentra Tony Laureano (ex Nile).\nNel 2005 la band ha pubblicato \"Stormbl\u00e5st MMV\", una versione dell'album omonimo del 1996 completamente risuonata e registrata con strumentazione digitale. Come ospite alla Batteria c'\u00e8 Hellhammer (Mayhem), che far\u00e0 parte della line-up per i prossimi lavori.\nLa band fa uscire nel 2007, il suo nuovo disco dal titolo \"In Sorte Diaboli\", sempre per l'etichetta Nuclear Blast. L'album, incentrato sulle vicissitudini dell'apprendista di un vescovo che abbandona la vita religiosa in favore delle tenebre, ha riscosso un ottimo successo risultando il primo album metal a raggiungere il traguardo del disco d'oro in Norvegia. Anche negli Stati Uniti il disco ha riscosso un successo insolito per un album di genere black metal: son state vendute ben 75.000 copie.\nIn virt\u00f9 dell'infortunio occorso a Hellhammer, nelle date seguenti dell\"Invaluable Darkness Tour\", la batteria sar\u00e0 affidata a Tony Laureano che aveva gi\u00e0 suonato con la band un paio d'anni prima..\nLa band ha fatto uscire un nuovo DVD Live, \"The Invaluable Darkness\", nel mese di ottobre del 2008, DVD che contiene esibizioni estratte dal loro Invaluable Darkness Tour del 2007, un CD contenente la versione audio della \"P3 Session\" registrata nel settembre del 2007 davanti a pochi fortunati spettatori ed infine il Live completo del \"Wacken Open Air\" del 2007.\nLa crisi.\nIl 31 agosto 2009 viene annunciato che il tastierista Mustis e il bassista-clear vocalist ICS Vortex hanno lasciato la band.\nMustis conferma il tutto con un messaggio sul suo Myspace, dicendo che la decisione \u00e8 stata presa per far fronte a \"numerose e gravi lacune nel processo di comunicazione che hanno creato conflitti insanabili\".\nSul sito ufficiale la band comunica la scissione dai due membri e dice che loro stanno lavorando al nuovo album con grande entusiasmo e con la voglia, comunque, di continuare il progetto Dimmu Borgir, mettendo in chiaro che non finisce nulla.\nIn seguito la band ha postato un lunghissimo comunicato sul sito ufficiale, col quale spiega la propria versione dei fatti riguardo alla separazione da ICS Vortex e Mustis, facendo addirittura un elenco di tutte le \"malefatte\" compiute da uno dei due o da entrambi (tra le quali, accusano i Dimmu, dimenticare gli strumenti musicali ai concerti, risse alcoliche con ferimenti, performance live imbarazzanti), non risparmiando nemmeno parole dure verso i due suddetti ex membri.\nSembra che sia la band che Mustis ricorreranno alle vie legali.\nNel 2010 il polistrumentista Snowy Shaw, il giorno dopo aver confermato la sua entrata nei Dimmu Borgir (come bassista e cantante), ha fatto marcia indietro chiudendo i rapporti con la black metal band.\nL'ottavo album dei Dimmu Borgir, \"Abrahadabra\", \u00e8 stato pubblicato per l'etichetta Nuclear Blast il 24 settembre 2010 in Germania, il 27 settembre 2010 nel resto d'Europa ed il 12 ottobre dello stesso anno in Nord America. Per la registrazione delle numerose orchestrazioni sinfoniche la band si \u00e8 avvalsa della collaborazione con l'orchestra Kringkastingsorkestret (la Radio Orchestra Norvegese) e con il coro di musica da camera Schola Cantorum, raggiungendo un organico di oltre 100 musicisti. In un'intervista rilasciata al Metal Hammer magazine il chitarrista Erkekjetter Silenoz ha descritto la musica di \"Abrahadabra\" con aggettivi quali \"eerie\" (misteriosa/soprannaturale), \"haunting\" (ossessiva), \"epic\" (epica), \"primal\" (primitiva), \"huge\" (immensa), \"atmospheric\" (atmosferica). L'album ha ricevuto recensioni miste, talvolta ricevendo critiche per il sound e le composizioni banali e poco interessanti nonostante l'immenso budget a disposizione.\nTempi recenti.\nL'11 aprile del 2016 viene annunciato il rinnovo per l'etichetta discografica Nuclear Blast e che, a breve, verr\u00e0 pubblicato il nuovo Video dal titolo \"Forces of the Northern Night\" in formato DVD e Blu-ray. Nel frattempo, continuano i lavori sul nuovo album preannunciato nel 2015. Agli inizi del 2017 viene comunicato che il 14 aprile dello stesso anno sar\u00e0 la volta dell\u2019attesissimo DVD e, anche che, non sar\u00e0 l'unica uscita prevista dalla band. Anticipato dal singolo \"Interdimensional Summit\", il 4 maggio del 2018 viene pubblicato \"Eonian\", nono album in studio del gruppo. Il 28 maggio dello stesso anno viene annunciato l'ingresso in formazione del bassista svedese Victor Brandt, gi\u00e0 con Entombed A.D. e Firespawn.\nStile.\nLa proposta musicale della band \u00e8 caratterizzata principalmente dalla commistione delle sonorit\u00e0 grezze e violente tipiche del black metal con melodie ispirate dalla musica romantica affidate alla tastiera, ai sintetizzatori e in seguito a orchestre vere e proprie. Agli esordi le melodie (lente e soffuse) erano orientate su tonalit\u00e0 malinconiche, gelide e angoscianti. Tuttavia gi\u00e0 dal secondo album la componente sinfonica diventa maggiormente incisiva arricchendosi di connotati pi\u00f9 rabbiosi, epici ed evocativi, tendenza rafforzata nei successivi lavori di pari passo con la crescente propensione al virtuosismo e all'uso di forme musicali di maggiore impatto. Per rafforzare la struttura armonica delle composizioni (via via sempre pi\u00f9 articolata), a cominciare dal quarto album la band introdurr\u00e0 voci \"pulite\", da affiancare a quelle urlate in scream e growl di Shagrath, affidate a ICS Vortex fino a \"In Sorte Diaboli\", poi sostituito in \"Abrahadabra\" da Snowy Shaw. Nel corso della sua evoluzione la band non ha disdegnato l'inserimento di sonorit\u00e0 elettroniche, in modo da conferire ad alcuni brani atmosfere pi\u00f9 industriali e maligne, in particolare nell'album \"Puritanical Euphoric Misanthropia\".\nLo stile live della band \u00e8 caratterizzato da coreografie \"apocalittiche\". La teatralit\u00e0 dei concerti \u00e8 rafforzata dai costumi di scena."}
{"id": "270605", "revid": "484362", "url": "https://it.wikipedia.org/wiki?curid=270605", "title": "Lacus", "text": "Lacus (plurale: lac\u016bs) \u00e8 un termine latino dal significato letterale di \"lago\". \u00c8 di uso comune in esogeologia per designare piccole pianure, generalmente pi\u00f9 scure rispetto ai territori circostanti, presenti sulla superficie lunare, secondo un uso mutuato dall'astronomo italiano Giovanni Riccioli, cui va il merito di aver steso la prima mappa lunare mai realizzata.\nIl termine \u00e8 stato successivamente esteso anche ad altri tipi di oggetti: i laghi di idrocarburi su Titano scoperti dalla sonda Cassini e i depositi di azoto ghiacciato su Plutone.\nEsistono inoltre alcune caratteristiche di albedo su Marte il cui nome comprende la parola \"lacus\": Hyperboreus Lacus, Ismenius Lacus, Moeris Lacus, Niliacus Lacus, Phoenicis Lacus, Sithonius Lacus, Solis Lacus, Tithonius Lacus"}
{"id": "270611", "revid": "1318658", "url": "https://it.wikipedia.org/wiki?curid=270611", "title": "Mario Draghi", "text": "Formatosi all'Universit\u00e0 degli Studi di Roma \"La Sapienza\" e specializzatosi al Massachusetts Institute of Technology, poi professore universitario, durante gli anni novanta \u00e8 stato direttore generale del Ministero del tesoro. Dopo un breve passaggio alla Goldman Sachs, nel 2005 viene nominato Governatore della Banca d'Italia, divenendo cos\u00ec membro (e poi presidente) del Forum per la stabilit\u00e0 finanziaria (Consiglio per la stabilit\u00e0 finanziaria dal 2009) e del Consiglio Direttivo e del Consiglio Generale della Banca centrale europea, nonch\u00e9 membro del Consiglio di amministrazione della Banca dei regolamenti internazionali. \u00c8 stato Direttore esecutivo per l'Italia della Banca Mondiale e nella Banca Asiatica di Sviluppo. \u00c8 membro del Gruppo dei Trenta. \nDal 2011 al 2019 ha ricoperto la carica di Presidente della Banca centrale europea, trovandosi a guidare la BCE durante la crisi del debito sovrano europeo: in tale ambito \u00e8 diventata nota la sua frase del 2012 \"Whatever it takes\" (inglese per \u00abCosti quel che costi\u00bb), per indicare che sotto il suo mandato la BCE avrebbe fatto \u00abtutto il necessario\u00bb per preservare l'euro. Tale politica si \u00e8 concretizzata nell'adozione di d'interesse bassi o negativi e, superata la crisi dell'euro, anche nell'utilizzo del Quantitative easing per agevolare la ripresa dell'Eurozona.\nIl 3 febbraio 2021 il Presidente della Repubblica Sergio Mattarella gli ha conferito l'incarico, accettato con riserva, di formare un nuovo esecutivo, in seguito alle dimissioni del governo Conte II. Il successivo 13 febbraio ha prestato giuramento assieme ai suoi ministri, dando cos\u00ec inizio al governo Draghi.\nBiografia.\nInfanzia, educazione e carriera accademica.\nMario Draghi nasce a Roma nel 1947. Il padre Carlo, padovano, entra in Banca d'Italia per poi passare prima all'IRI di Donato Menichella e infine alla Banca Nazionale del Lavoro. La madre, Gilda Mancini, \u00e8 farmacista originaria di Monteverde (AV). Mario \u00e8 il primo di tre fratelli: Andreina \u00e8 storica dell'arte, mentre Marcello \u00e8 imprenditore.\nAll'et\u00e0 di 15 anni Draghi perde il padre, classe 1895, mentre all'et\u00e0 di 19 anni rimane orfano anche della madre. A prendersi cura di lui e dei fratelli sar\u00e0 una sorella del padre. La sorella Andreina studier\u00e0 al Liceo Tasso di Roma, Mario e il fratello minore frequenteranno il liceo classico dell'Istituto Massimiliano Massimo di Roma, retto dai gesuiti. Mario ha per compagni di classe Luigi Abete, Gianni De Gennaro, Luca Cordero di Montezemolo e Giancarlo Magalli.\nSi laurea in economia nel 1970 presso l'Universit\u00e0 degli Studi di Roma \"La Sapienza\", con relatore Federico Caff\u00e8, con una tesi su \"Integrazione economica e variazione dei tassi di cambio\" molto critica sul piano di Pierre Werner, in cui sosteneva che, all'epoca (1970), non sussistessero le condizioni per un progetto di una moneta unica europea. \nNel 1971 entra al Massachusetts Institute of Technology, su segnalazione di Franco Modigliani, e ha come professore, fra gli altri, Stanley Fischer, futuro governatore della Bank of Israel. Nel 1977 consegue il PhD con la tesi intitolata \"Essays on Economic Theory and Applications\" sotto la supervisione dello stesso Modigliani e di Robert Solow. \nDal 1975 al 1978 \u00e8 professore incaricato prima di Politica economica e finanziaria all'Universit\u00e0 degli Studi di Trento, poi di Macroeconomia a Padova ed Economia matematica alla Ca' Foscari di Venezia, quindi di Economia e Politica monetaria e di Economia internazionale alla Facolt\u00e0 di Scienze Politiche Cesare Alfieri dell'Universit\u00e0 di Firenze ove, dal 1981 al 1991, \u00e8 professore ordinario di Economia e politica monetaria. Mario Draghi \u00e8 membro dal 1998 del Board of Trustees dell'Institute for Advanced Study (Universit\u00e0 di Princeton) e, dal 2003, della Brookings Institution. \u00c8 stato visiting fellow all'Institute of Politics della \"John F. Kennedy School of Government\" (Universit\u00e0 di Harvard) nel 2001.\nPrimi incarichi.\nNel 1982 Draghi divenne consigliere di Giovanni Goria, ministro del tesoro nel quinto governo Fanfani, su suggerimento del suo predecessore Beniamino Andreatta.\nTra il 1984 e il 1990 \u00e8 stato Direttore Esecutivo della Banca Mondiale a Washington.\nDirettore generale del Ministero del tesoro.\nNel 1991 in poi Draghi \u00e8 stato Direttore Generale del Ministero del tesoro, dov'era stato chiamato da Guido Carli, ministro del tesoro nei governi Andreotti VI e VII, su suggerimento del governatore della Banca d'Italia Carlo Azeglio Ciampi. Mantenne questo ruolo per un decennio, venendo confermato da tutti i governi avvicendatisi fino al 2001: Amato I, Ciampi, Berlusconi I, Dini, Prodi I, D'Alema I e II, Amato II e Berlusconi II.\nDurante la sua permanenza come direttore generale del Tesoro, Draghi fu tra i principali promotori della privatizzazione di diverse societ\u00e0 fino ad allora partecipate in varia misura dallo Stato italiano, come l'IRI, Telecom, Eni, Enel, Comit, Credit e altre.\nNel 1992 Draghi present\u00f2 le linee guida delle privatizzazioni tenendo un discorso a numerosi rappresentanti della comunit\u00e0 finanziaria internazionale, radunati per un evento privato a bordo della \"HMY Britannia\", panfilo della famiglia reale britannica. L'intervento, da alcuni giudicato inopportuno, produsse polemiche e fu oggetto di interrogazioni parlamentari.\nIl giudizio sulla campagna di privatizzazioni, attuata in ossequio alle teorie economiche maggiormente in auge agli inizi degli anni novanta oltrech\u00e9 ai nuovi vincoli richiesti ai propri Stati membri dalla nascente Unione europea, non \u00e8 univoco. Secondo alcune stime, lo Stato italiano ne avrebbe ricavato all'incirca 182.000 miliardi di lire, riuscendo a portare il rapporto debito pubblico/PIL dal 125% del 1991 al 115% del 2001. Nel 2008 il Presidente emerito della Repubblica Francesco Cossiga espresse un parere negativo sul ruolo svolto da Draghi nel processo delle privatizzazioni, dicendosi contrario all'eventualit\u00e0 di vederlo diventare Presidente del Consiglio dopo la fine del governo Prodi II.\nSi occup\u00f2 anche della liquidazione coatta amministrativa dell'EFIM e delle sue controllate, ente che aveva raggiunto livelli insostenibili di crisi e indebitamento.\nNel 1991 presiedette il \"comitato di gestione\" della SACE, avviando la riforma dell'ente e gestendo la sua transizione dopo una fase caratterizzata da indagini e arresti relativi a 'finanziamenti facili', nel corso delle inchieste legate a Mani pulite. Torn\u00f2 a presiedere la SACE tra il 1998 e il 2001, supervisionandone la trasformazione in ente pubblico economico e poi in societ\u00e0 per azioni.\nFu inoltre alla guida della commissione governativa che scrisse la nuova normativa in materia di mercati e finanza, il Testo Unico della Finanza (TUF - Decreto legislativo 24 febbraio 1998, n. 58), per questa ragione comunemente chiamata \"Legge Draghi\".\nGoldman Sachs.\nIl 28 gennaio 2002 Draghi fu nominato Vice Chairman e Managing Director di Goldman Sachs per guidare le strategie europee dell'istituto dalla sede di Londra; dal 2004 al 2005 \u00e8 stato membro del Comitato esecutivo del gruppo.\nAnni dopo, quando nel 2011 inizi\u00f2 a circolare il nome di Draghi come possibile Presidente della Banca centrale europea, la sua candidatura fu messa in discussione proprio a causa del periodo trascorso in Goldman Sachs. In particolare, a Draghi veniva rimproverato il coinvolgimento nella vendita di derivati alla Grecia, che le avrebbero permesso di entrare nell'eurozona attraverso l'uso di derivati finanziari e artifici contabili. La vendita, tuttavia, era stata perfezionata nel 2001, dunque prima che Draghi fosse assunto dalla banca d'affari statunitense. Lo stesso Draghi dichiar\u00f2 di non essere al corrente della vicenda e che quel tipo di accordo non rientrava comunque nelle sue responsabilit\u00e0.\nGovernatore della Banca d'Italia.\nIl 29 dicembre 2005 il Consiglio dei ministri (costituito dal governo Berlusconi III) nomin\u00f2 Draghi governatore della Banca d'Italia, sostituendo Antonio Fazio, costretto alle dimissioni in seguito allo scandalo di Bancopoli: fu a seguito di questa vicenda che la carica, prima senza limite di mandato, assunse un termine di 6 anni, rinnovabile una sola volta.\nDopo la nomina, Draghi vendette le sue azioni Goldman Sachs e ne affid\u00f2 il ricavato a un blind trust, un fondo di cui non controlla la gestione. Ha fatto confluire gli immobili di propriet\u00e0 della famiglia nella societ\u00e0 senza fini di lucro \"Serena\", costituta il 17 novembre 2007, di cui \u00e8 socio amministratore assieme alla moglie e le cui quote sono equamente suddivise, ma in nuda propriet\u00e0, tra i due figli.\nDraghi s'insedi\u00f2 come governatore il 16 gennaio 2006, e rese subito chiara la discontinuit\u00e0 con il suo predecessore: in un discorso dichiar\u00f2 che non sarebbe mai intervenuto per influenzare operazioni di mercato, neanche laddove la legge gliene conferisse facolt\u00e0. Contemporaneamente invit\u00f2 il sistema bancario italiano a fusioni e aggregazioni, per scongiurare che gli istituti creditizi, tradizionalmente numerosi ma di piccole dimensioni, venissero acquisiti da banche estere. Rinunci\u00f2 all'assenso preventivo e vincolante della Banca d'Italia per le acquisizioni bancarie e rese possibili fusioni di rilievo storico. Contemporaneamente, si impegn\u00f2 in due direzioni per la revisione delle regole sui rapporti tra banche e imprese: promosse l'innalzamento dei limiti sia per le partecipazioni in gruppi industriali da parte delle banche, sia per le partecipazioni nelle banche da parte di soggetti non finanziari.\nNei primi diciotto mesi di mandato ebbero luogo fusioni eccellenti: UniCredit con Capitalia, Intesa con Sanpaolo IMI, Banca Popolare di Verona e Novara con il gruppo Banca Popolare di Lodi, Banche Popolari Unite con Banca Lombarda. Sul fronte interno, fu alle prese con un difficile piano di riassetto della Banca d'Italia.\nAlla fine di ogni anno il governatore presentava le sue considerazioni finali, in cui auspicava:\nHa esortato inoltre al dovere di modernizzare la scuola, specialmente nelle 23 considerazioni del 2007. Nel discorso del 2008 mise in evidenza lo scarto produttivo intercorrente tra il Mezzogiorno e l'Italia settentrionale; sempre in quell'anno, critic\u00f2 la manovra finanziaria presentata dal neo-insediato governo Berlusconi IV, entrando cos\u00ec in polemica con il Ministro dell'economia e delle finanze Giulio Tremonti.\nConsiglio per la stabilit\u00e0 finanziaria.\nDall'aprile del 2006 al 2011 \u00e8 stato Presidente del Forum per la stabilit\u00e0 finanziaria (dal 2009 Consiglio per la stabilit\u00e0 finanziaria), succedendo allo statunitense Roger W. Ferguson, Vice Chairman of the Board of Governors of the Federal Reserve System.\nCome presidente del Forum per la stabilit\u00e0 finanziaria, prepar\u00f2 un rapporto sulle cause delle turbolenze che investirono i mercati mondiali in seguito alla crisi dei \"subprime\" statunitensi, indicando anche i rimedi. Nell'aprile 2008 present\u00f2 al G7 a Washington il suo piano per migliorare la trasparenza dei mercati finanziari mondiali.\nPresidente della Banca centrale europea.\nDraghi era stato menzionato per anni come possibile successore di Jean-Claude Trichet, il cui mandato di presidente della Banca centrale europea sarebbe scaduto nell'ottobre 2011. Il 13 febbraio 2011, Wolfgang M\u00fcnchau, editore associato del \"Financial Times\", ha approvato Draghi come il miglior candidato per la posizione. Pochi giorni dopo, \"The Economist\" scriveva che \u00ab\"il prossimo presidente della seconda banca centrale pi\u00f9 importante del mondo dovrebbe essere Mario Draghi\"\u00bb. Draghi ha successivamente ottenuto il sostegno del Presidente del Consiglio Silvio Berlusconi per la posizione, che ha espresso il desiderio di vedere un italiano assumere un ruolo preminente di politica economica all'interno dell'Unione europea.\nIl 16 maggio 2011, l'Eurogruppo ufficializz\u00f2 la candidatura di Draghi alla presidenza della Banca centrale europea. Il vertice di Bruxelles del 16 maggio trov\u00f2 l'accordo fra i ministri dell'eurozona riguardo alla candidatura, mentre la nomina definitiva avvenne dopo la decisione dei leader al vertice UE del 24 giugno. In tale data dunque Mario Draghi \u00e8 stato scelto come prossimo Presidente della Banca centrale europea, entrando in carica il successivo 1\u00ba novembre e succedendo a Jean-Claude Trichet. Il suo posto come governatore della Banca d'Italia, dopo una complessa scelta da parte del governo Berlusconi IV, \u00e8 stato preso dal vice-direttore generale della Banca d'Italia Ignazio Visco il 20 ottobre 2011.\nA un mese dal suo insediamento, nell'intervento davanti all'Europarlamento ha chiesto ai Paesi dell'UE di recuperare in affidabilit\u00e0, dichiarando che serve un segnale forte per i mercati, anche \"un cambiamento dei trattati non va escluso\" per andare verso una politica di bilancio omogenea.\nIl 5 agosto 2011, poco prima del suo insediamento, ha scritto, insieme col presidente uscente della BCE, Jean Claude Trichet, una lettera al governo italiano, sollecitando una serie di misure economiche che l'Italia avrebbe dovuto al pi\u00f9 presto attuare.\nA marzo 2012 \u00e8 stata avviata una tornata pi\u00f9 ampia di prestiti della BCE alle banche dell'Unione Europea, questa volta denominata operazione di rifinanziamento a lungo termine (LTRO). Un commentatore, Matthew Lynn, ha visto l'iniezione di fondi da parte della BCE, insieme all'allentamento quantitativo della Federal Reserve statunitense e della Banca d'Inghilterra, alimentare l'aumento dei prezzi del petrolio nel 2011 e nel 2012.\nIl 26 luglio 2012, da pochi mesi alla guida della Banca centrale europea (BCE) e nel bel mezzo dei rinnovati timori sull'eurozona, in un intervento a Londra, annunci\u00f2 in lingua inglese che la BCE avrebbe fatto \u00ab\"tutto il necessario (Whatever it takes) per salvare l'euro. E credetemi, sar\u00e0 sufficiente\"\u00bb. Questa affermazione \u00e8 stata ampiamente riportata in tutta l'UE e nei mercati finanziari mondiali e inizialmente ha portato a un costante calo dei rendimenti obbligazionari (costi di prestito) per i paesi della zona euro, in particolare Spagna, Italia e Francia. Alla luce di quello che era stato un lento progresso politico per risolvere la crisi dell'eurozona, la dichiarazione di Draghi \u00e8 stata vista successivamente come il principale punto di svolta nelle fortune della zona euro, con numerosi politici e commentatori che l'hanno descritta come essenziale per il proseguimento della la valuta euro.\nIl 31 dicembre 2012 \u00e8 stato nominato \"uomo dell'anno\" dai quotidiani inglesi \"Financial Times\" e \"The Times\", per aver ben gestito la crisi del debito sovrano europeo in un momento molto delicato come l'estate di quell'anno quando la crisi finanziaria stava per contagiare grandi economie, come la spagnola e l'italiana.\nIl 22 gennaio 2015 il presidente Mario Draghi ha avviato l'atteso Quantitative easing, con cui la Banca centrale europea ha acquistato titoli di Stato dei Paesi dell'Eurozona per 60 miliardi di euro fino al settembre 2016.\nNel 2018, secondo la rivista \"Forbes\", \u00e8 considerato il 18\u00ba uomo pi\u00f9 potente del mondo.\nIl 31 ottobre 2019, con il tradizionale rito di passaggio di consegne al suo successore, l'amministratore delegato del Fondo monetario internazionale Christine Lagarde, termina ufficialmente il suo mandato di presidente della BCE.\nDopo la BCE.\nNel marzo 2020, dopo il propagarsi della pandemia di COVID-19 anche all'Occidente, Draghi ha firmato un intervento sul \"Financial Times\" in cui ha paragonato gli effetti prodotti dal COVID-19 sui sistemi economici globali a quelli di una guerra e ha avanzato le sue proposte per tutelare l'occupazione dalle conseguenze economiche della pandemia, prospettando interventi statali e un aumento del debito pubblico, reso possibile dai bassi tassi d'interesse.\nL\u20198 aprile 2020 \u00e8 scoppiato un incendio in casa Draghi a Citt\u00e0 della Pieve, fortunatamente senza alcuna conseguenza. \nIl 10 luglio 2020 \u00e8 stato nominato da papa Francesco membro ordinario della Pontificia accademia delle scienze sociali.\nPresidente del Consiglio dei ministri.\nIn seguito alla crisi del governo Conte II, innescata il 13 gennaio 2021 con le dimissioni dei ministri di Italia Viva, il 3 febbraio 2021 il Presidente della Repubblica Sergio Mattarella ha conferito a Draghi l'incarico di formare un nuovo governo, da lui accettato con riserva. Successivamente avvi\u00f2 le consultazioni con i leader del partito, assicurandosi rapidamente il sostegno del Partito Democratico, di Liberi e Uguali e di altri piccoli partiti liberali e centristi. \nIl 12 febbraio alle ore 19:00 il Presidente del Consiglio incaricato si reca al Quirinale e scioglie la riserva, comunicando al Presidente della Repubblica la lista dei ministri. Il 13 febbraio 2021 alle ore 12:00 Draghi e i suoi ministri hanno prestato giuramento al Quirinale, dando vita al governo Draghi, un esecutivo comprendente sia tecnici indipendenti che esponenti di tutti i suddetti politici (inclusi nove ministri del precedente governo uscente), e sostenuto da una maggioranza allargata a quasi tutti i partiti presenti in Parlamento. Il 17 febbraio Draghi ottiene la fiducia al Senato della Repubblica, con 262 voti favorevoli, 40 contrari e 2 astenuti. Il giorno successivo ottiene un ulteriore voto di fiducia alla Camera dei deputati con 535 voti favorevoli, 56 contrari e 5 astenuti; questo margine ha rappresentato una delle maggioranze pi\u00f9 ampie mai registrate nella storia della Repubblica Italiana. Per il suo primo discorso da Presidente del Consiglio ai due rami del Parlamento italiano, Draghi tiene un discorso ritenuto secco, dove definisce il suo governo \u00ab\"semplicemente il governo del paese\"\u00bb, dove critica il sovranismo affermando \u00ab\"Senza l\u2019Italia non c\u2019\u00e8 l\u2019Europa. Ma, fuori dall\u2019Europa c\u2019\u00e8 meno Italia. Non c\u2019\u00e8 sovranit\u00e0 nella solitudine\"\u00bb, elenca gli obbiettivi del suo esecutivo: salvaguardare le vite dei cittadini, campagna di vaccinazione, ripresa economica e transizione ecologica, lanciando un forte messaggio nei confronti di Matteo Salvini (leader della Lega a sostegno del suo governo) che \u00ab\"Sostenere questo governo significa condividere l'irreversibilit\u00e0 della scelta dell'euro\"\u00bb, e concludendo in modo retorico con un appello all'unit\u00e0, dicendo che non \u00e8 un opzione \u00ab\"Ma \u00e8 un dovere guidato da ci\u00f2 che son certo ci unisce tutti: l'amore per l'Italia\"\u00bb. \nIl 13 maggio \u00e8 stato annunciato che Draghi avrebbe rinunciato al suo compenso annuo di 115.000 euro lordi per la carica di Presidente del Consiglio.\nPolitica interna.\nSul fronte interno della giustizia nel mese di agosto, ha autorizzato a desecretare il segreto di Stato su documenti fondamentali riguardanti l'organizzazione Gladio e la loggia P2, in riferimento agli attentati perpetrati durante gli anni di piombo e alla strage di Bologna. Il tutto si \u00e8 collocato nell'intento di far luce sulle piste di indagine che portano a ricostruire il coinvolgimento del terrorismo nero.\nAd ottobre 2021 il suo governo approva la legge finanziaria per l'anno 2022 da 23 miliardi di euro. La legge ha modificato la riforma delle pensioni nota come \"\"Quota 100\", che consentiva il pensionamento a 62 anni con 38 anni di contributi, introducendo la denominata \"Quota 102\"\", che si avvicina alla riforma Fornero con l\u2019et\u00e0 per andare in pensione che sale a 64 anni. Oltre a contenere la riduzione della pressione fiscale di circa 12 miliardi, comprendendo un primo intervento di riduzione degli oneri fiscali, il taglio dal 22% al 10% dell'IVA su prodotti assorbenti per l'igiene femminile, il rinvio al 2023 della plastic tax e della sugar tax, la proroga fino al 2023 del \"Superbonus 110%\", l'acquisto di vaccini e medicinali contro il coronavirus per circa 1,8 miliardi di euro, il finanziamento di 2 miliardi di euro aggiuntivi per il servizio sanitario nazionale ogni anno fino al 2024. Tuttavia, la legge \u00e8 stata pesantemente contestata dai sindacati, riguardo la \"Quota 102\".\nPolitica estera.\nIl 6 aprile 2021 ha svolto la sua prima visita ufficiale all'estero in Libia, incontrando a Tripoli il primo ministro libico Abdul Hamid Mohammed Dbeibeh. In questo incontro i due leader hanno parlato di cooperazione in campo energetico e infrastrutturale, nonch\u00e9 di immigrazione e di gestione dei flussi migratori nel Mediterraneo. Il viaggio \u00e8 stato descritto come un tentativo di ridurre le influenze turche ed egiziane sulla Libia, a seguito della guerra civile. Alcuni giorni successivi alla prima visita ufficiale, infatti, durante una conferenza stampa, ha criticato duramente la politica del presidente turco Recep Tayyip Erdo\u011fan, definendolo un dittatore, criticandolo duramente per il suo comportamento scortese verso la presidente della Commissione europea Ursula von der Leyen, e in riferimento alla censura sulla stampa e alle torture nei confronti dei cittadini di diverso orientamento politico.\nNel mese di giugno partecipa al vertice G7 del 2021, che si \u00e8 tenuto a Carbis Bay in Cornovaglia nel Regno Unito. Durante il vertice, Draghi prende parte, in particolare, ad incontri bilaterali con il Presidente degli Stati Uniti d'America Joe Biden, il primo ministro del Regno Unito Boris Johnson e con il primo ministro del Canada Justin Trudeau. I temi affrontati sono stati quelli della crescita economica dopo la pandemia di Covid-19, il Cambiamento climatico e l'importanza della cooperazione strategico - militare con la NATO in merito ai nuovi scenari di difesa. Con l'inserimento di posizione leader dell'Italia nel contesto del Gruppo dei 20, il 26 luglio ha presenziato nella sede ufficiale della FAO alla conferenza sulla lotta alle disuguaglianze per fornire di cibo le popolazioni pi\u00f9 povere del pianeta, in compagnia con il ministro degli affari esteri Luigi Di Maio.\nNell'agosto 2021, in seguito al ritiro delle truppe NATO dall'Afghanistan nel corso dell'offensiva talebana, il governo italiano ha preso parte all'evacuazione da Kabul. Nell'ambito dell'operazione \"Aquila Omnia\", quasi 5.000 afgani furono evacuati dalle forze armate italiane e portati in Italia.\nVita privata.\nCattolico di educazione gesuita, devoto a Sant'Ignazio di Loyola, Draghi \u00e8 sposato dal 1973 con Maria Serenella Cappello, di nobili origini, esperta di letteratura inglese. Hanno due figli: Federica, dirigente di una multinazionale delle biotecnologie, e Giacomo, \"trader\" che ha lavorato fino al 2017 in Morgan Stanley e successivamente nel fondo speculativo LMR Partners. La coppia abita dal 2009 a Citt\u00e0 della Pieve, nella provincia di Perugia, ed ha un appartamento nel quartiere Parioli a Roma.\n\u00c8 un tifoso della Roma ed \u00e8 un appassionato della pallacanestro.\nPosizioni e idee politiche.\nDraghi nel 2015 ha dichiarato che le proprie idee politiche rientrano nel socialismo liberale.\nDurante il suo primo discorso da Presidente del Consiglio ai due rami del Parlamento italiano, Draghi si sofferma, criticandolo, sul sovranismo: \u00ab\"Senza l'Italia non c'\u00e8 l'Europa. Ma, fuori dall'Europa c'\u00e8 meno Italia. Non c'\u00e8 sovranit\u00e0 nella solitudine\"\u00bb. Fermamente europeista, nella medesima occasione, ricalca l'irreversibilit\u00e0 dell'euro e si dichiara favorevole ad un progressivo processo di integrazione europea e di consolidamento delle relazioni atlantiche."}
{"id": "270613", "revid": "339392", "url": "https://it.wikipedia.org/wiki?curid=270613", "title": "Saharawi", "text": ""}
{"id": "270617", "revid": "57342", "url": "https://it.wikipedia.org/wiki?curid=270617", "title": "Debora Magnaghi", "text": "Biografia.\nInizia a lavorare negli anni ottanta prestando la voce alla protagonista del cartone animato \"Memole dolce Memole\".\nIl suo volto diventa popolare alla fine degli anni ottanta quando diventa conduttrice dapprima del programma per ragazzi \"Ciao Ciao\" in onda su Italia 1 in orario mattutino, presentato assieme al collega doppiatore Davide Garbolino ed in seguito, dal 1989, di \"Bim Bum Bam\" altro notissimo programma Mediaset rivolto a bambini e ragazzi in onda in orario pomeridiano dapprima su Italia 1, poi promosso su Canale 5 e poi di nuovo spostato su Italia 1; Debora conduce il programma fino al 2000 assieme a Roberto Ceriotti, Carlo Sacchetti, Carlotta Pisoni Brambilla, Marco Bellavia, Manuela Blanchard. Ha inoltre recitato come attrice nei telefilm ispirati al cartone animato \"Kiss Me Licia\".\nAttualmente \u00e8 presente in alcune televendite di Mediaset e collabora con Rocco Tanica nel programma \"Quasi TG\", visibile su YouTube e sul canale Fox di Sky Italia, oltre a continuare la sua professione di doppiatrice. Inoltre \u00e8 cugina dell'autore televisivo Stefano Magnaghi."}
{"id": "270618", "revid": "2183657", "url": "https://it.wikipedia.org/wiki?curid=270618", "title": "Tedoforo", "text": "Il tedoforo (da \"teda\", \"fiaccola cerimoniale\"), nella tradizione dei giochi olimpici \u00e8 la persona che reca la fiaccola accesa con la fiamma.\nLa tradizione vuole, infatti, che il fuoco venga acceso durante una cerimonia rituale a Olimpia (localit\u00e0 della Grecia oggi facente parte della municipalit\u00e0 di Archea Olympia) tramite uno specchio ustorio da un'attrice impersonante una sacerdotessa del tempio di Era (la romana Giunone); tale fuoco viene usato per accendere la teda del primo di una lunga serie di trasportatori, detti \"tedofori\", che attraverso i passaggi di mano portano la fiamma al luogo della cerimonia d'apertura dei giochi olimpici per accendervi il braciere destinato a rimanere acceso per tutta la durata di detti giochi.\nL'ultimo tedoforo.\nNel corso degli anni, \u00e8 divenuta tradizione far compiere a famosi atleti, o ex-atleti, l'ultimo tratto con la fiaccola olimpica. Il primo noto atleta ad accendere il fuoco nello stadio fu il nove volte campione olimpico Paavo Nurmi, che entusiasm\u00f2 il pubblico di casa nel 1952. Altri famosi recenti tedofori comprendono il calciatore francese Michel Platini (1992), il campione del mondo dei pesi massimi Muhammad Ali (1996) e la quattrocentista aborigena australiana Cathy Freeman (2000).\nIn altre occasioni, le persone che hanno acceso la fiamma nello stadio non erano famose, ma cionondimeno simboleggiano gli ideali olimpici. Il giapponese Yoshinori Sakai nacque ad Hiroshima il 6 agosto 1945, il giorno in cui la bomba atomica Little Boy distrusse quella citt\u00e0. Egli simboleggiava la rinascita del Giappone dopo la seconda guerra mondiale, quando apr\u00ec la XVIII Olimpiade. Alle Olimpiadi di Montr\u00e9al 1976, due adolescenti, uno proveniente dalla parte francofona della nazione, e uno dalla parte anglofona, simboleggiarono l'unit\u00e0 del Canada.\nDi seguito due liste con tutti gli ultimi tedofori della staffetta della fiaccola olimpica."}
{"id": "270622", "revid": "125589876", "url": "https://it.wikipedia.org/wiki?curid=270622", "title": "Riccardo Peroni", "text": "Attivo principalmente in ambito teatrale, conta anche interpretazioni televisive e cinematografiche. Come doppiatore lavora prevalentemente nel campo dell'animazione e, in particolare, ha doppiato il Joker nelle edizioni italiane di numerose serie animate e videoludiche legate a \"Batman\".\nBiografia.\nSi affaccia al mondo della recitazione frequentando la Scuola D'Arte Drammatica del Piccolo Teatro di Milano (oggi Scuola di Arte Drammatica Paolo Grassi), debuttando come cabarettista all'inizio degli anni 1970.\nNel 1971 inizia a recitare con lo Stabile dell'Aquila per la regia di Aldo Trionfo e poi da Maurizio Micheli e Nino Mangano, interpretando testi di Ionesco e Georg B\u00fcchner. Dal 1973, alla carriera come attore di prosa, affianca una nutrita serie di partecipazioni televisive e nell'operetta, mentre a partire dall'anno successivo collaborer\u00e0 saltuariamente con il Teatro Salone Pierlombardo diretto da Franco Parenti, prendendo parte nel corso degli anni a diversi spettacoli tratti da opere di Giovanni Testori, Nestroy, Frank Wedekind, Moli\u00e8re, Samuel Beckett e Sansone. Nel 1977 la Rai produce un adattamento della commedia \"L'albergo del libero scambio\" affidandone la regia a Flaminio Bollini nell'ambito del teatro filmato, in cui Peroni interpreta Maxime.\nNei primi anni 1990 viene scelto per doppiare il Joker, antagonista ricorrente nella serie animata \"Batman\" (in inglese \"Batman: The Animated Series\", in cui Mark Hamill era la voce originale del Joker), sotto la direzione di Guido Rutta; Peroni continuer\u00e0 a doppiare il personaggio negli anni, nei seguiti e in altri prodotti correlati.\nNel 1996 Mediaset acquista i diritti di trasmissione della serie animata di \"Dragon Ball\" e Peroni viene selezionato come voce di Oscar (Olong). Contemporaneamente nel corso degli anni si esibisce in vari teatri e collabora con diverse compagnie italiane, lavorando con numerosi registi quali Andr\u00e9e Ruth Shammah, Lamberto Puggelli, Giancarlo Cobelli, Dario Fo, Giorgio Albertazzi, Mario Missiroli, Francesco Macedonio, Roberto Guicciardini, Giorgio Pressburger, Roberto De Monticelli, Gianfranco de Bosio, Antonio Calenda, Filippo Crivelli, Massimo Dapporto, Patrick Rossi Gastaldi e Peter Stein.\nNel 2004 \u00e8 ne \"Il malato immaginario\" di Moli\u00e8re con Massimo Dapporto e fra il 2006 e il 2009 partecipa nel ruolo di Spugna al musical \"Peter Pan\". Nel 2007, nel film d'animazione della Disney Ratatouille, doppia il cuoco Skinner (in originale la voce \u00e8 di Ian Holm). \u00c8 inoltre il direttore del doppiaggio della serie animata di \"Cattivik\", andata in onda a partire dal dicembre 2008. Recita per la regia di Maurizio Nichetti in ambito sia cinematografico che televisivo, nonch\u00e9 nello spettacolo tratto da \"Il paese dei campanelli\" di Ranzato al teatro Filarmonico di Verona.\nNel 2010 interpreta il ruolo di Hercule Poirot negli audiolibri tratti dai gialli di Agatha Christie pubblicati dalla Good Mood Edizioni. Nel 2018 debutta al Piccolo Teatro di Milano con \"Sogno di una notte di mezza estate\" di William Shakespeare, nella versione della Compagnia Marionettistica Carlo Colla &amp; Figli, prestando la voce al personaggio di Bottom (Sfondone, nell'edizione dei Colla) e poi al Grillo Parlante in \"Pinocchio\", messo in scena dalla stessa compagnia. Nello stesso anno riceve il Premio Internazionale dell'Operetta a Trieste."}
{"id": "270623", "revid": "112022404", "url": "https://it.wikipedia.org/wiki?curid=270623", "title": "Mutex", "text": "In informatica il termine mutex (contrazione dell'inglese \"mutual exclusion\", mutua esclusione) indica un procedimento di sincronizzazione fra processi o thread concorrenti con cui si impedisce che pi\u00f9 task paralleli accedano contemporaneamente ai dati in memoria o ad altre risorse soggette a \"corsa critica\" (race condition). Questo concetto riveste importanza fondamentale nella programmazione parallela e soprattutto nei sistemi di transazione.\nCondizioni.\nAffinch\u00e9 sia possibile la mutua esclusione occorrono sei condizioni:\nTecnica.\nPer realizzare l'esclusione reciproca si assegna a un oggetto o porzione di programma (sezione critica) un elemento che va sempre controllato prima che un altro processo o thread possa eseguire istruzioni sull'oggetto stesso. Se un processo o thread sta gi\u00e0 accedendo all'oggetto, tutti gli altri devono aspettare che il primo finisca. Gli oggetti mutex utilizzati per coordinare processi diversi devono essere di per s\u00e9 accessibili a tutti i processi coinvolti, il che implica necessariamente l'uso di memoria condivisa, oppure gestita direttamente dal sistema operativo.\nPer realizzare ci\u00f2, la procedura di utilizzo di una risorsa critica deve essere strutturata nelle seguenti fasi:\nAll'avvio, mediante la fase di richiesta, il processo verifica se un altro processo sta utilizzando la sezione critica. Al termine, mediante la fase di rilascio, il processo segnala che la risorsa critica utilizzata \u00e8 libera e dunque utilizzabile da un altro processo.\nImplementazioni.\nL'implementazione pi\u00f9 comune dei mutex fa uso di monitor, ma lo stesso risultato si pu\u00f2 ottenere anche per mezzo di semplici lock o semafori; un mutex pu\u00f2 essere visto come caso particolare di semaforo inizializzato a uno. Spesso \u00e8 possibile migliorare la tecnica di accesso con l'ausilio di lock read/write che consentono un numero illimitato di accessi in lettura e uno solo in scrittura. Questa tecnica \u00e8 impiegata soprattutto per regolare l'accesso ai file e alle banche dati.\nPer implementare un mutex in maniera efficiente \u00e8 necessario che il sistema operativo offra uno scheduler adatto. Senza questa predisposizione, e in particolare su molti sistemi operativi real-time, bisogna ricorrere a spinlock che purtroppo riducono l'efficienza del multitasking poich\u00e9 utilizzano il processore durante le attese.\nSupporto.\nAlcuni linguaggi di programmazione offrono la tecnica mutex come parte del linguaggio stesso, in particolare Rust, Ada, Java e i linguaggi di programmazione .NET. Per quasi tutti gli altri linguaggi esistono librerie che implementano il sistema mutex. Questo pu\u00f2 essere integrato come parte dell'API o dell'ambiente runtime.\nProblematiche.\nL'esclusione reciproca comporta il rischio di deadlock, situazione in cui pi\u00f9 task si bloccano vicendevolmente e nessuno pu\u00f2 pi\u00f9 proseguire (starvation). Il problema dei filosofi a cena \u00e8 un esempio di questa circostanza. Esistono algoritmi speciali per aggirare questo inconveniente (algoritmo di Peterson, algoritmo di Dekker) che si pu\u00f2 facilmente evitare ponendo cura alla programmazione."}
{"id": "270626", "revid": "767487", "url": "https://it.wikipedia.org/wiki?curid=270626", "title": "Zaraza (gruppo musicale)", "text": "I Zaraza sono una band sperimentale industrial doom death metal proveniente da Montr\u00e9al, Canada, dove si sono formati nel 1993.\nBiografia.\nFormatisi a Montreal all'inizio del 1993, i Zaraza sono nati da un incontro tra il neo-immigrato polacco Jacek (\"The DoomHammer\") e un artista locale \"Grzegorz Haus ov Doom\". La band \u00e8 sorta come un progetto che integrava gli estremi del doom e death metal con la musica industriale. All'inizio doveva essere orientata verso il grindcore, ma subito i membri dettero un'impronta doom, combinata con un tocco sinfonico industriale.\nData la grande presenza di musica registrata ed effetti sonori nelle canzoni dei Zaraza, la band effettua pochi concerti. La sua apparizione pi\u00f9 famosa \u00e8 quella all'edizione speciale del \"Late Night Atrocity Exhibition\", uno show industriale di Montreal, in occasione del quindicesimo anniversario del primo concerto della band Laibach, che i Zaraza ammirano. Suonarono quindi quattro cover: \"Vier Personen\", \"Leben Tod\", \"Krvava Gruda Plodna Zemlja\" e \"Nova Akropola\".\nDopo aver prodotto la prima demo \"Life Is Death Postponed\" nel 1995, ricevuta molto bene dagli appassionati del genere, i Zaraza hanno pubblicato il loro primo album \"Slavic Blasphemy\" sotto la casa discografica di Ottawa Musicus Phycus. Quest'album \u00e8 uscito nel 1997 ed ha raccolto un gran numero di recensioni positive, entrando a far parte della Top 10 del 1998 della webzine Chronicles of Chaos di Gino Filicetti.\nNel 1999 la band ha registrato il secondo album \"No Paradise To Lose\", che doveva comprendere un EP bonus con tre cover dei Laibach. La mancanza di soddisfazione per\u00f2 con la qualit\u00e0 del suono e del mixing ha fatto postporre l'uscita del CD. Il disgusto ha portato la band ad un silenzio fino al 2002.\nLo stesso anno la band ha suonato il suo primo ed ultimo vero concerto, aprendo quello di Knurl e Merzbow.\nNel 2002, la band ha registrato da principio tutte le tracce di \"No Paradise To Lose\", e il 18 novembre 2003 \u00e8 stato presentato l'album, comprendente 50 minuti di musica sperimentale industrial doom death metal. Le prime 50 copie contenevano inoltre un singolo di 4 cover dei Laibach, intitolato \"Montrealska Akropola - A Tribute to Laibach\"."}
{"id": "270627", "revid": "2127271", "url": "https://it.wikipedia.org/wiki?curid=270627", "title": "Derby d'Italia", "text": "Il derby d'Italia \u00e8 il nome dato comunemente all'incontro di calcio tra le squadre italiane di e . Con 243 incontri ufficiali disputati, si tratta della gara pi\u00f9 volte giocatasi nel panorama calcistico italiano.\nPur non essendo un derby nel senso stretto del termine, la sfida tra \"Nerazzurri\" e \"Bianconeri\" \u00e8 una \u00abclassica\u00bb in quanto mette di fronte due tra le formazioni pi\u00f9 sostenute, titolate e con maggior tradizione sportiva, oltrech\u00e9 col maggior fatturato e valore borsistico d'Italia. Per quanto riguarda la Serie A, quello fra Inter e Juventus \u00e8 spesso emerso come un dualismo per le prime posizioni della classifica, a volte determinante per l'assegnazione dello scudetto, risultando inoltre protagonista di alcune finali, tra cui due di Coppa Italia (1959 e 1965) e due di Supercoppa italiana (2005 e 2021).\nL'incontro tra l'Inter e la Juventus spesso \u00e8 vissuto come il riflesso tra la rivalit\u00e0, sia in ambito economico sia politico, che divide Milano e Torino, le pi\u00f9 grandi citt\u00e0 del Nord-Ovest d'Italia nonch\u00e9, assieme a Genova, componenti del cosiddetto triangolo industriale, la regione socioeconomica che ebbe il maggior sviluppo sportivo nel Paese, oltrech\u00e9 di quella tra i Moratti e gli Agnelli, le famiglie che ne hanno detenuto per pi\u00f9 tempo la maggioranza societaria; motivo per cui \u00e8 anche descritto come un \u00abderby regionale\u00bb.\nL'espressione.\nL'espressione fu coniata nel 1967 da Gianni Brera, il pi\u00f9 influente giornalista sportivo italiano del XX secolo, per indicare il confronto tra due formazioni che, pur risiedendo in due citt\u00e0 e persino regioni differenti, erano caratterizzate da una profonda rivalit\u00e0 reciproca, tipica di quelle sfide \"stracittadine\" chiamate per l'appunto derby; solo in seguito la partita Inter-Juventus venne vista anche come quella fra le due squadre al tempo pi\u00f9 titolate e tifate d'Italia, nonch\u00e9 fra le poche all'epoca mai retrocesse dalla Serie A. Nel 1967 le propriet\u00e0 di Inter e Juventus erano inoltre in mano, rispettivamente, ai Moratti e agli Agnelli, due tra le pi\u00f9 importanti dinastie economiche dell'Italia di quegli anni, cosa che contribu\u00ec a dare all'espressione di Brera anche una valenza di tipo sociale.\nDal 1994 al 2009 il \u00e8 stato in vantaggio sull'Inter per numero di scudetti conquistati, il che ha suscitato polemiche da parte dei rossoneri sull'uso di tale locuzione: secondo alcuni, infatti, la definizione di derby d'Italia era superficialmente riferita alle sole squadre con il palmar\u00e8s pi\u00f9 ricco; secondo altri, l'intenzione di Brera era esclusivamente quella di sottolineare la rivalit\u00e0 che tradizionalmente caratterizza le sfide tra il club interista e quello juventino, a prescindere dagli albi d'oro. In ogni caso, l'antica rivalit\u00e0 tra le tifoserie nerazzurre e bianconere \u00e8 ancora una costante del calcio italiano, anche considerando che essa si \u00e8 rinvigorita nel 2006 per gli strascichi del caso Calciopoli. Tutto ci\u00f2 rende l'incontro tra le due squadre molto simile a una stracittadina, permettendo il successo di tale locuzione popolare ancora oggi.\nStoria.\nDagli albori al \"girone unico\".\nLa Juventus, tra le pi\u00f9 antiche societ\u00e0 calcistiche d'Italia, nacque a Torino nel 1897 per volont\u00e0 di un gruppo di studenti liceali, mentre l'Internazionale si costitu\u00ec a Milano nel 1908 per scissione dai concittadini del Milan. Le due squadre si affrontarono per la prima volta nel 1909 durante il campionato di Prima Categoria: nel primo incontro assoluto del 14 novembre di quell'anno, giocato sul campo di Corso Sebastopoli a Torino, i bianconeri vinsero 2-0 grazie a una doppietta di Ernesto Borel, mentre i nerazzurri si imposero 1-0 in Lombardia due settimane pi\u00f9 tardi con un gol di Oscar Engler; l'Inter avrebbe poi conquistato a fine stagione il suo primo titolo italiano.\nL'11 novembre 1912 l'Inter ottenne l'affermazione pi\u00f9 larga sui rivali piemontesi in trasferta, vincendo in Piemonte per 0-4. Il torneo del 1913-1914 segn\u00f2 invece le gare con pi\u00f9 reti di scarto tra le formazioni: all'andata vinse la Juventus per 7-2 mentre, al ritorno, prevalsero i nerazzurri per 6-1. Per quanto riguarda la Serie A, la prima gara si disput\u00f2 il 19 marzo 1930 a Torino, alla presenza del re Vittorio Emanuele III, con l\"Ambrosiana\" \u2013 nome cui era stata costretta l'Inter sotto il ventennio fascista, causa italianizzazione, dopo la forzata fusione con la \u2013 vittoriosa per 2-1; il successo per 2-0 nella gara di ritorno, il 29 giugno, assicur\u00f2 anche in questo caso ai milanesi lo scudetto, coi torinesi al terzo posto della classifica: fu questo il primo titolo italiano assegnato nell'era del \"girone unico\", nonch\u00e9 il primo che vide nerazzurri e bianconeri battagliare da vicino per la sua conquista.\nLa \"Juve del Quinquennio\" e l'Ambrosiana di \"Pepp\u00ecn\" Meazza.\nLa rivalit\u00e0 vera e propria ebbe inizio negli anni 1930 quando i due club, entrambi al vertice del calcio italiano, si ritrovarono stabilmente a lottare per lo scudetto assieme alla principale rivale del tempo, il . La \"Juve del Quinquennio\" fece suoi cinque campionati consecutivi durante la prima met\u00e0 del decennio (1931-1935), prima squadra capace di raggiungere questo filotto, mentre l\"Ambrosiana-Inter\", come detto gi\u00e0 vincitrice nel 1929-1930 del primo torneo a \"girone unico\", fu in seguito artefice di altre due affermazioni tricolori sul finire della decade.\nL'annata 1932-1933 vide i bianconeri di Carlo Carcano vincitori del loro terzo titolo consecutivo davanti ai nerazzurri, costretti ad abbandonare le ambizioni tricolori dopo la sconfitta 3-0 subita nel girone d'andata a Torino. La stagione successiva i meneghini chiusero nuovamente alle spalle dei piemontesi, pur battendoli per 3-2 a Milano nella gara d'andata. Il campionato del 1934-1935 segn\u00f2 invece un testa a testa fra le due formazioni fino all'ultima giornata, in programma per il 2 giugno 1935, con le due rivali fin l\u00ec appaiate in vetta a quota 42 punti: la Juventus sconfisse 1-0 a Firenze la , mentre l\"Ambrosiana-Inter\", perdendo 4-2 a Roma con la , lasci\u00f2 ai piemontesi la gioia del quinto scudetto consecutivo.\nChiusa l'epoca del quinquennio juventino, la stagione 1935-1936 vide invece le due rivali affrontarsi per la prima volta in Coppa Italia, manifestazione nell'occasione reistituita dall'allora Direttorio Divisioni Superiori dopo un decennio di obl\u00eco: contrapposte negli ottavi di finale, ad avere la meglio fu la squadra bianconera che super\u00f2 di misura quella nerazzurra grazie a una rete di Armando Diena.\nNella stagione 1937-1938 le compagini si spartirono i due allori del calcio italiano, battagliando spalla a spalla in entrambi i casi. I lombardi trionfarono in campionato, avendo la meglio dei piemontesi solo all'ultimo turno: il 24 aprile l\"Ambrosiana-Inter\" del capocannoniere Giuseppe Meazza, in vantaggio di un solo punto, sconfisse il in trasferta per 2-0 mentre la Juventus, ospite del Milan a San Siro, fu fermata sul risultato di 1-1 rinunciando cos\u00ec alle speranze tricolori. In Coppa Italia furono invece i bianconeri a sollevare il trofeo: tre giorni prima dell'epilogo del campionato, nella semifinale di coppa giocata in gara unica a Torino i padroni di casa regolarono 2-0 gli ospiti, guadagnando cos\u00ec l'accesso alla finale che poi vinceranno, mettendo in bacheca il loro primo successo nella competizione. In questo periodo i bianconeri vinsero 12 match contro i rivali nerazzurri, da par loro fermatisi a 8, con il picco del 5-0 a Milano del 16 ottobre 1938.\nIl secondo dopoguerra.\nNel secondo dopoguerra, chiusasi tragicamente l'epopea calcistica del Grande Torino, Inter e Juventus si trovarono di nuovo in vetta nella stagione 1949-1950 con i bianconeri, dopo tre lustri, campioni d'Italia per l'ottava volta e i rivali milanesi, terzi, distanziati di tredici lunghezze nonch\u00e9 sconfitti dai piemontesi in entrambi gli scontri diretti.\nLa squadra nerazzurra si rifece di l\u00ec a poco, trionfando nel campionato del 1952-1953 e tornando nell'occasione a cucirsi il tricolore al petto a tredici anni dalla sua precedente affermazione. Anche nel 1953-1954 l'undici del presidente Carlo Masseroni e dell'allenatore Alfredo Foni (gi\u00e0 \"bandiera\" juventina da calciatore) si sarebbe aggiudicato il titolo, stavolta dopo un lungo testa a testa proprio con la Juve culminato in un arrivo al \"fotofinish\" all'ultima giornata, con nerazzurri e bianconeri separati da un solo punto di distacco e impegnati in casa, rispettivamente, contro e : entrambe le rivali vinsero, sicch\u00e9 lo scudetto rimase sulle casacche di Benito Lorenzi e compagni; in quel torneo i meneghini ottennero inoltre la loro affermazione pi\u00f9 larga sui torinesi, il 4 aprile 1954, imponendosi per 6-0 a Milano.\nDal \"Trio Magico\" alla \"Grande Inter\".\nGli anni 1950 si chiusero con le due rivali contrapposte per la prima volta in una finale, quella di Coppa Italia, in cui l'Inter non riusc\u00ec a sfruttare il vantaggio ambientale di giocare a San Siro, luogo definito per la finale di Coppa Italia in quegli anni, cedendo quel 13 settembre 1959 con un netto 1-4 dinanzi alla Juve del Trio Boniperti-Charles-S\u00edvori. Da notare che a partire dal dicembre 1954 e sino allo stesso mese del 1960, i bianconeri dei 13 incontri disputati ne vinsero 11, lasciando solo due pareggi ai nerazzurri, l'1-1 del 14 ottobre 1956 e il 2-2 del 16 marzo 1958, incontri entrambi disputati a Milano.\nNel 1961 fu ancora la Juventus a centrare la sua vittoria col maggior scarto. Il 16 aprile le due formazioni si affrontarono a Torino, con i bianconeri battuti all'andata per 3-1 ma ora in vantaggio di due punti in classifica. La gara fu sospesa al 31' minuto per motivi di sicurezza, causa un'invasione a bordo campo del pubblico presente all'interno dello stadio Comunale: l'Inter, in prima istanza, ottenne il 2-0 a tavolino ma la societ\u00e0 bianconera present\u00f2 ricorso, accolto il 3 giugno dalla Federcalcio (all'epoca presieduta da Umberto Agnelli, anche presidente della Juventus) la quale dispose di rigiocare il match; nel frattempo i meneghini persero inaspettatamente a Catania per 0-2, scivolando a -3 dai piemontesi prima del nuovo scontro diretto, e abbandonando ogni speranza tricolore. Il 10 giugno la Juventus, con il \"Cabez\u00f3n\" autore nell'occasione di una sestina, sconfisse per 9-1 la squadra milanese che, in segno di protesta contro la ripetizione della gara, aveva scelto di schierare la propria formazione \"Primavera\".\nGli anni 1960 segnarono la fine del ciclo bianconero del \"Trio Magico\" (1957-1961), che fece suoi tre scudetti e due Coppe Italia, e l'inizio dell'epopea della \"Grande Inter\" di Angelo Moratti e Helenio Herrera (1962-1966), la prima squadra italiana a vincere due Coppe dei Campioni, altrettante Coppe Intercontinentali, prima volta assoluta per un'italiana, e tre titoli nazionali; in proposito, i nerazzurri del \"Mago\" conquistarono il loro primo scudetto proprio contro i piemontesi, sconfitti 1-0 a Torino il 28 aprile 1963 grazie alla rete di Sandro Mazzola, nel match che segn\u00f2 la lotta al vertice di quella stagione. Nello specifico, con quest'ultima vittoria l'Inter pass\u00f2 per il secondo anno di fila in casa della Juventus (dopo il 2-4 del 1962), mettendo cos\u00ec fine un'imbattibilit\u00e0 bianconera a Torino che durava da 9 anni.\n\"HH\" vs \"HH2\".\nPer la maggior parte di questo decennio la sfida fra le due rivali fu anche quella tra \"HH\" e \"HH2\", ovvero i due Herrera che sedevano sulle panchine, il succitato Helenio a Milano e Heriberto a Torino. Due tecnici, e due modi di intendere il calcio, letteralmente agli antipodi: il primo, franco-argentino, un istrionico affabulatore che puntava molto sull'aspetto emotivo e psicologico dei suoi giocatori; il secondo, paraguaiano, un \"sergente di ferro\" cultore dell'allenamento e di una rigida disciplina sia tattica sia, soprattutto, comportamentale.\nSeppur l'Inter si dimostr\u00f2 tra le pi\u00f9 forti squadre europee degli anni 1960, nelle due occasioni in cui nerazzurri e bianconeri si ritrovarono a sfidarsi gli uni di fronte agli altri, dapprima nella finale di Roma della Coppa Italia 1964-1965 e poi nella volata-tricolore del campionato 1966-1967, ad avere la meglio in entrambi i casi fu la cosiddetta \"Juve Operaia\" che peraltro, con lo scudetto del '67 vinto in rimonta all'ultima giornata, complice la storica \"papera\" del portiere nerazzurro Giuliano Sarti sul campo del , mise di fatto fine all'epoca della \"Grande Inter\".\nDagli anni 1970 ai 1990.\nIl lasso di tempo che va dagli anni 1970 alla prima met\u00e0 degli anni 1980 fu segnato dal cosiddetto \"Ciclo Leggendario\" dei bianconeri, che vinsero nove scudetti sui sedici campionati disputati oltrech\u00e9, con Giovanni Trapattoni in panchina, tutte le competizioni confederali, prima squadra nella storia del calcio a riuscire nell'impresa.\nTra il 1973 e il 1975 la Juventus vinse inoltre cinque derby d'Italia consecutivi fra campionato e coppa nazionale, sbancando San Siro in tre occasioni: tale striscia fu fermata il 29 maggio '75 da una vittoria interista per 2-1 nel match d'andata dei gironi di semifinale della Coppa Italia 1974-1975, con rete decisiva di Giacinto Facchetti; il 19 giugno seguente, per\u00f2, i torinesi si rivalsero andando a vincere a Milano con un tennistico 6-2, nella gara che rappresenta la vittoria col maggior scarto dei bianconeri in trasferta.\nA partire dal gennaio 1972 e sino al dicembre 1977, su 21 incontri ufficiali (12 di campionato e 9 di Coppa Italia), la Juventus ne ha vinti 10 di campionato e 3 in Coppa Italia. Per i nerazzurri 5 successi nella coppa nazionale e uno solo in campionato, il 4 aprile 1976, con gol di Mario Bertini. Due i pareggi, uno per competizione. L'Inter chiuder\u00e0 tuttavia tale decennio con un secco 4-0 nella sfida di campionato a San Siro dell'11 novembre 1979, in una stagione che vide i meneghini di Eugenio Bersellini rivincere dopo nove anni lo scudetto proprio davanti ai torinesi, e con nell'occasione protagonista Alessandro Altobelli autore di una tripletta.\nNegli anni 1980, dopo la fine del blocco quindicennale (eredit\u00e0 della \"disfatta coreana\") all'ingaggio degli stranieri in Serie A, gli incontri fra nerazzurri e bianconeri videro protagonisti due tra le maggiori stelle del tempo quali il francese Michel Platini e il tedesco Karl-Heinz Rummenigge. In questo decennio, da parte juventina rimase nella memoria la doppia sfida del 1983 in semifinale di Coppa Italia, preludio alla vittoriosa finale che varr\u00e0 loro la settima coppa nazionale, mentre sul versante interista occup\u00f2 un posto di rilievo un altro 4-0 di campionato, quello maturato a Milano l'11 novembre 1984. Da menzionare tra gli episodi risalenti a tale decennio l'incontro del 1\u00ba maggio 1983, terminato 3-3 sul campo ma commutato dalla giustizia sportiva nella vittoria a tavolino dell'Inter per una sassaiola compiuta dai tifosi contro il pullmann nerazzurro.\nLa rinascita di una rivalit\u00e0.\nCon l'arrivo della \"Triade\", ovvero il trio dirigenziale bianconero Bettega-Giraudo-Moggi, negli anni 1990 la sfida si spost\u00f2 anche sui banchi politici della Lega Calcio, con il duopolio formato dalla Juve e dal Milan di Silvio Berlusconi alla maggioranza, e l'Inter, passata nel frattempo dalle mani di Ernesto Pellegrini a quelle di Massimo Moratti, figlio di Angelo, alla minoranza. Il derby d'Italia, nel frattempo relegato in secondo piano dall'altra rivalit\u00e0 nazionale \"biancorossonera\", si riaccese nella Serie A 1997-1998 quando le due squadre, dopo anni, si ritrovarono nuovamente a lottare spalla a spalla per lo scudetto.\nA quattro turni dal termine di quel campionato, era in programma a Torino lo scontro diretto tra i bianconeri in testa e i nerazzurri a un solo punto di ritardo. Nella seconda frazione di gioco, con la squadra di Marcello Lippi avanti grazie a un gol di Alessandro Del Piero, gli ospiti recriminarono per un contatto in area tra il difensore juventino Mark Iuliano e l'attaccante interista Ronaldo: gli uomini di Gigi Simoni chiesero invano l'assegnazione di un rigore, ma non fu dello stesso avviso l'arbitro Piero Ceccarini; la partita termin\u00f2 con il successo di misura dei padroni di casa, ma al fischio finale le discussioni proliferarono in tutti i media, arrivando finanche in Parlamento e sfiorando una crisi istituzionale ai vertici della Federcalcio. A fine torneo la Juventus colse il suo venticinquesimo titolo, con l'Inter relegata alla piazza d'onore. In totale, il bilancio delle sfide negli anni 1990 tende a favore della Juventus per 14-5 sull'Inter, con 6 pareggi.\nAnni 2000.\nIl campionato del 2001-2002 and\u00f2 a scrivere un'altra importante pagina della storica rivalit\u00e0, con Inter e Juventus di nuovo in lotta per il tricolore, in una corsa a tre che vide coinvolta anche la , sino all'ultimo turno. La squadra nerazzurra, capolista a 90' dal termine e data ampiamente favorita per il trionfo finale, perse a sorpresa 4-2 in casa di una Lazio, quel giorno, \"scaricata\" dai suoi stessi tifosi \u2013 per timore di assistere a un successo dei concittadini giallorossi \u2013, lasciando cos\u00ec strada libera ai bianconeri di Lippi che, battendo in trasferta l' per 2-0, si assicurarono lo scudetto. L'epilogo di quel torneo rimase impresso nella memoria collettiva tanto che, da allora, il \u00ab5 maggio\u00bb \u00e8 divenuta una delle date \"simbolo\" nella storia del calcio italiano, ricordata con opposti sentimenti dalle due tifoserie, e presto trasformatasi in uno dei pilastri di questo dualismo sportivo.\nNella stagione successiva le due squadre si ritrovarono di nuovo a lottare per lo scudetto. Degna di nota risult\u00f2 la sfida d'andata giocata allo stadio Meazza in cui l'Inter, passata in svantaggio a causa di un rigore trasformato da Del Piero all'89', riacciuff\u00f2 il pareggio al 5' di recupero, sugli sviluppi di un calcio d'angolo, grazie alla singolare marcatura \"in coabitazione\" fra Vieri e il portiere nerazzurro Francesco Toldo, spintosi nell'occasione in avanti. Il 29 novembre 2003 l'Inter espugn\u00f2 poi Torino con un 1-3, fermando l'imbattibilit\u00e0 bianconera casalinga nel derby d'Italia che durava da dieci anni; i nerazzurri vinsero poi anche il match di ritorno a Milano per 3-2, sicch\u00e9 il campionato 2003-2004 rimane l'ultimo in cui i lombardi riuscirono a prevalere in entrambi i confronti diretti sui piemontesi. Nella stessa stagione le due squadre si ritrovarono contrapposte nella semifinale di Coppa Italia: un doppio confronto che, dopo i pareggi di Torino e Milano, per la prima volta nella storia del derby d'Italia si risolse ai tiri di rigore, che arrisero ai bianconeri.\nLo spartiacque di \"Calciopoli\".\nIl 20 agosto 2005, al Delle Alpi di Torino, Juventus e Inter si affrontarono per la prima volta nella finale di Supercoppa Italiana, che vide vittoriosi i nerazzurri di Roberto Mancini grazie a una rete di Juan Sebasti\u00e1n Ver\u00f3n nei tempi supplementari; con questa vittoria i nerazzurri bissarono la loro seconda vittoria consecutiva a Torino, in quella che \u00e8, ancora oggi, la loro miglior striscia di vittorie in casa dei piemontesi. Fu al termine di questa stagione che la rivalit\u00e0 fra i due club si rinfocol\u00f2 definitivamente, per via dello scoppio nell'estate 2006 dello scandalo Calciopoli: nell'occasione la Giustizia Sportiva, tra gli altri provvedimenti, declass\u00f2 la societ\u00e0 bianconera in Serie B per la prima volta nella sua storia; quella nerazzurra rimase cos\u00ec l'unica squadra italiana a non esser mai retrocessa nella serie cadetta e, il 26 luglio dello stesso anno, si vide inoltre assegnare lo scudetto del 2005-2006, precedentemente conquistato sul campo proprio dai rivali bianconeri.\nPer i succitati motivi, nella seconda met\u00e0 degli anni 2000 il derby d'Italia torn\u00f2 a essere tra le sfide pi\u00f9 sentite dai due club. In tale periodo l'Inter egemonizz\u00f2 il calcio italiano facendo suoi quindici trofei, fra nazionali e internazionali, nello spazio di sette stagioni. La cosa si riverber\u00f2 anche nelle sfide del tempo fra nerazzurri e bianconeri, con questi ultimi che in poche occasioni riuscirono a battere i rivali: tra di essi due 2-1, il primo nel girone di ritorno del campionato 2007-2008, prima vittoria juventina a Milano dal loro ritorno in massima serie, e il secondo nell'andata della stagione 2009-2010, quando a Torino i padroni di casa superarono l'undici di Jos\u00e9 Mourinho di l\u00ec a qualche mese artefice di uno storico \"treble\" mai riuscito prima a una squadra italiana; fondamentale per tale traguardo, peraltro, fu il 2-1 dei nerazzurri sui bianconeri nei quarti di finale della Coppa Italia.\nAnni 2010 e 2020.\nNegli anni 2010 si assistette al prepotente ritorno \"in auge\" della Juventus, per nove volte consecutive campione d'Italia e tornata a dettar legge anche nelle sfide contro i meneghini; in particolare, con il 3-1 allo Stadium di Torino del 2 febbraio 2014, i piemontesi misero a referto la loro centesima vittoria nella storia contro i lombardi. In questo lasso di tempo, in campionato gli unici acuti interisti furono il 3-1 esterno del 3 novembre 2012, che pose fine a un'inviolabilit\u00e0 assoluta bianconera che perdurava da 49 gare, e il 2-1 casalingo del 18 settembre 2016, che interruppe dopo sei anni l'imbattibilit\u00e0 bianconera a San Siro. Nel mezzo, nella stagione 2015-2016 le due rivali si ritrovarono opposte per la quarta volta in una semifinale di Coppa Italia: dopo il 3-0 bianconero nell'andata a Torino, cui replicarono i nerazzurri con un altro 3-0 nel ritorno a Milano, come dodici anni prima il confronto premi\u00f2 la Juventus ai rigori.\nCon l'entrata negli anni 2020 la sfida si port\u00f2 dietro nuove schermaglie per via dell'approdo della \"bandiera\" juventina Antonio Conte sulla panchina interista. Il decennio si apr\u00ec nella stagione 2020-2021 col derby d'Italia vinto dai meneghini per 2-0, che sanc\u00ec un ideale passaggio di consegne, visto che al termine di quel campionato furono proprio i nerazzurri di Conte ad interrompere il ciclo di successi bianconero in campionato che durava da nove anni. Nella stessa annata i due club tornarono ad incrociarsi, per la quinta volta nella storia, nelle semifinali di Coppa Italia: a prevalere, come nelle quattro semifinali disputate in precedenza, furono i bianconeri di Andrea Pirlo grazie al 2-1 di Milano poi capitalizzato con lo 0-0 nel \"retour match\" di Torino.\nIl 12 gennaio 2022 a Milano, nella seconda Supercoppa italiana giocata tra le due squadre, dopo quella del 2005, la vittoria fu nuovamente ad appannaggio dell'Inter, ancora una volta ai supplementari, questa volta con il punteggio di 2-1.\nRisultati.\nDi seguito \u00e8 riportato l'elenco dei risultati negli incontri ufficiali tra Inter e Juventus. \"Dati aggiornati al 12 gennaio 2022\".\nStatistiche.\nStatistiche generali.\nAl 12 gennaio 2022 le due squadre si sono incontrate ufficialmente 243 volte, con 110 vittorie della Juventus, 60 pareggi e 73 vittorie dell'Inter. I bianconeri hanno colto 32 affermazioni a Milano, con 19 successi a Torino per i nerazzurri: la miglior striscia di quest'ultimi in campo avverso \u00e8 rappresentata da due vittorie consecutive, circostanza verificatasi per l'ultima volta nel 2005. Dal canto loro i sabaudi hanno espugnato consecutivamente l'impianto meneghino per un massimo di tre volte: degno di nota \u00e8, in tal senso, il periodo occorso dal 18 dicembre 1958 al 24 aprile 1960 e inframmezzato dalla conquista di una Coppa Itaia (13 settembre 1959).\nPer quanto attiene all'imbattibilit\u00e0 casalinga, l'Inter mantenne inviolato il proprio terreno di gioco dal 28 novembre 1909 al 26 febbraio 1928 registrando sei vittorie e tre pareggi: dal 21 giugno 1931 al 14 marzo 1948 la Juventus impose invece quattro pari ai meneghini in terra piemontese, battendoli nelle restanti quindici occasioni.\nOltre ai numerosi incontri ufficiali, tra cui si annoverano anche uno spareggio per l'accesso alla Coppa dell'Europa Centrale (1929), il Campionato Alta Italia (1944) e il Trofeo Picchi (1971), sin dall'inizio del XX secolo le due formazioni si sono ritrovate diverse volte contrapposte in manifestazioni di carattere amichevole quali la Coppa Pagani, la Palla d'oro Mo\u00ebt et Chandon, la Scarpa d'argento Gerolamo Radice, la Targa Luigi Ansbacher, il Trofeo Medaglia d'oro Caimi, i Tornei delle Citt\u00e0 di Torino e Milano, la Coppa Super Clubs e, dagli anni 1990 in poi, competizioni prestagionali come il Trofeo Birra Moretti, il Trofeo TIM e l'International Champions Cup.\nGare non ufficiali.\nSono escluse dal computo le manifestazioni non ufficiali che prevedono la disputa di partite della durata di quarantacinque minuti.\nMarcatori.\nNella seguente tabella sono riportati i giocatori che abbiano segnato almeno 4 reti nelle edizioni ufficiali del derby d'Italia.\nRecord.\nInter-Juventus, essendo una \u00abclassica\u00bb del calcio italiano, porta con s\u00e9 diversi record:\nFinali ufficiali.\nNelle finali di trofei ufficiali (compresi i tornei da un solo incontro), le due squadre hanno finora fatto registrare i seguenti risultati:\nGiocatori.\nSull'asse Milano-Torino si sono susseguiti molti scambi di casacca. Tra i primi giocatori di rilievo ad aver vestito entrambe le maglie ci furono, nel periodo interbellico, il nerazzurro Luigi Cevenini, capace di farsi apprezzare anche dai nuovi tifosi bianconeri dopo il trasferimento in Piemonte nel 1927, e Luigi Allemandi, inversamente protagonista nell'Ambrosiana a cavallo degli anni 1920 e 1930 dopo l'esordio in maglia juventina. In seguito tocc\u00f2 a Giuseppe Meazza, dopo aver militato nell'Ambrosiana per tredici anni (1927-1940) segnando 239 gol in 348 partite, passare all'allora \"Juventus Cisitalia\" \u2013 cos\u00ec chiamata, durante il secondo conflitto mondiale, per l'abbinamento con l'omonima casa automobilistica \u2013 nella stagione 1942-1943, segnando 10 reti in 27 gare; il nome di Meazza resta comunque legato alla squadra milanese, dove vinse due scudetti e una Coppa Italia, e dove torn\u00f2 a militare nella stagione 1946-1947, con 2 marcature in 17 match. Nel 1968 fu il portiere della \"Grande Inter\", Giuliano Sarti, a cambiare divisa trasferendosi a Torino, dopo cinque anni in nerazzurro che gli valsero altrettanti trofei nazionali e internazionali.\nLo scambio storico, quello fra due \"bandiere\" dei club, fu tuttavia quello andato in scena nell'estate 1976, quando l'interista Roberto Boninsegna e lo juventino Pietro Anastasi si resero protagonisti di un reciproco cambio di casacca che dest\u00f2 non poco scalpore: la nuova realt\u00e0 rivitalizz\u00f2 il trentatreenne \"Bonimba\" il quale all'ombra della Mole vincer\u00e0 diversi titoli (compresa la Coppa UEFA 1976-1977, primo trofeo internazionale dei piemontesi), segnando anche una doppietta alla sua ex squadra in uno Juve-Inter 2-0 del 16 gennaio 1977; al contrario, \"Pietruzzu\", seppur di cinque anni pi\u00f9 giovane, non lasci\u00f2 particolari ricordi sotto la Madonnina. Sul finire degli anni 1970 si segnal\u00f2 anche l'intreccio di mercato inerente Michel Platini: il francese firm\u00f2 nel '77 un precontratto con l'Inter, non potendo tuttavia approdare nell'immediato in Serie A per via dell'allora blocco agli ingaggi verso gli stranieri; nel 1982, a frontiere riaperte, per differenti scelte di mercato la societ\u00e0 meneghina rinunci\u00f2 a portare il francese a Milano lasciandolo cos\u00ec libero di accasarsi alla Juventus, dove collezioner\u00e0 numerosi trofei compresi tre Palloni d'oro consecutivi.\nA met\u00e0 degli anni 1980 altre due \"bandiere\", il bianconero Marco Tardelli e il nerazzurro Alessandro Altobelli, a distanza di qualche stagione si scambiarono le maglie, senza che ci\u00f2 portasse a particolari acuti. Giocatori che invece lasciarono ottimi ricordi calcistici militando su entrambe le sponde furono, tra gli anni 1980 e i 2000, Aldo Serena, Roberto Baggio e Christian Vieri; dopo positivi trascorsi a Torino, furono invece al di sotto delle aspettative le prestazioni a Milano di Tot\u00f2 Schillaci, Angelo Peruzzi ed Edgar Davids.\nNel 2004 avvenne un altro scambio rimasto negli annali per via dei suoi contrapposti esiti, quello tra Fabio Cannavaro, tra i migliori difensori italiani della sua generazione, e Fabi\u00e1n Carini, portiere uruguaiano presto dimenticato dalla Serie A. Cannavaro vincer\u00e0 il Pallone d'oro 2006 grazie alle sue prestazioni con la maglia bianconera, nonch\u00e9 con quelle del e dell'Italia nello stesso anno, mentre Carini, pur potendosi fregiare del titolo italiano vinto a Milano nel 2006-2007, non collezioner\u00e0 che una manciata di presenze nella sua effimera esperienza nerazzurra. Con il declassamento della Juventus in B, infine, vari giocatori nel 2006 passarono da una sponda all'altra: \u00e8 il caso di Zlatan Ibrahimovi\u0107 e Patrick Vieira, i quali, a Milano, vinceranno tre scudetti e due supercoppe.\nTifoserie.\nA tutto il 2010, la Juventus e l'Inter risultano essere, con rispettivamente circa 13 e 9 milioni di sostenitori, fra le squadre pi\u00f9 tifate d'Italia. I piemontesi sono primi assoluti grazie a una percentuale del 31%, equivalente al 20% della popolazione italiana, che registra il maggior seguito nel Meridione, mentre l'Inter, con il suo 18%, si presenta come la seconda squadra pi\u00f9 sostenuta del Paese, contendendosi ciclicamente la seconda piazza con i concittadini del Milan.\nAnche nel mondo le due squadre si dimostrano fra le pi\u00f9 seguite, annoverando un bacino potenziale di simpatizzanti quantificato in 423 milioni per i bianconeri (al 2019) e 311 milioni per i nerazzurri (al 2017). I club nerazzurri sono riconosciuti tramite il Centro Coordinamento Inter Club (CCIC), che al 2013 vanta 953 \"fan club\" ufficiali, di cui 877 in territorio italiano cui sono affiliati circa 110 000 soci; il Juventus Official Fan Club (JOFC) segue con oltre 400 club sul suolo nazionale, che tuttavia vantano una pi\u00f9 alta concentrazione di soci, oltre 133.000 affiliati (a tutto il marzo 2017). A fronte di tali numeri entrambe le societ\u00e0, uniche italiane, sono nella \"top ten\" delle organizzazioni calcistiche col maggior numero di membri iscritti a livello mondiale."}
{"id": "270628", "revid": "287204", "url": "https://it.wikipedia.org/wiki?curid=270628", "title": "Beep Media Player", "text": "Il Beep Media Player (BMP) \u00e8 un riproduttore audio libero, basato sul lettore multimediale XMMS. Il BMP \u00e8 principalmente un port di XMMS alle GTK+2 (in particolare usa il wrapper gtkmm) e come tale \u00e8 integrato meglio nell'aspetto grafico dell'ambiente desktop GNOME. Come XMMS, BMP assomiglia a Winamp e supporta anche le sue skin, oltre quelle create per XMMS. BMP supporta i pi\u00f9 importanti formati audio compatibili con XMMS, poich\u00e9 la differenza principale tra i plugin di input utilizzati in entrambi i lettori \u00e8 il toolkti grafico usato per \"About\" e la configurazione del box di dialogo. In ogni modo, BMP non pu\u00f2 utilizzare direttamente tutti i plugin di XMMS.\nFork.\nIn aggiunta con l'annuncio della pubblicazione della versione 0.9.7.1, il team di sviluppo di BMP ha anche annunciato che BMP non sar\u00e0 pi\u00f9 sviluppato attivamente. Infatti, il team ha deciso di dedicarsi alla prossima generazione di BMP, chiamata BMPx. Pochi giorni dopo l'annuncio, William \"nenolod\" Pitcock ha deciso di fare un fork della versione di BMP, chiamata Audacious."}
{"id": "270634", "revid": "287204", "url": "https://it.wikipedia.org/wiki?curid=270634", "title": "758", "text": ""}
{"id": "270638", "revid": "599013", "url": "https://it.wikipedia.org/wiki?curid=270638", "title": "Imq", "text": ""}
{"id": "270639", "revid": "125876542", "url": "https://it.wikipedia.org/wiki?curid=270639", "title": "Mario Zucca", "text": "Carriera.\nDopo le prime esperienze di teatro amatoriale, ha studiato recitazione e dizione con Iginio Bonazzi e iniziato parallelamente l'attivit\u00e0 di cabarettista con i primi testi e canzoni scritti per lui da Luciano Zaffalon, con cui ancora oggi collabora saltuariamente.\n\u00c8 diventato famoso per aver lanciato il tormentone \"Vi amo bastardi\" a \"Drive In\" nel 1987. In quella occasione i testi erano scritti da due noti autori, Boris Makaresko e Piero Ferraris. Nei primi anni novanta ha condotto, in qualit\u00e0 di voce fuori campo, il programma di seconda serata di Italia 7 \"Le altre notti\".\n\u00c8 stato ospite fisso del \"Maurizio Costanzo Show\" dal 1992 al 1995, anno in cui ha anche affiancato Vittorio Gassman sempre all'interno della cornice del Teatro Parioli di Roma.\nParallelamente all'attivit\u00e0 teatrale, che l'ha visto lavorare spesso con la cabarettista (nonch\u00e9 sua moglie) Marina Thovez, Zucca ha svolto una considerevole attivit\u00e0 di doppiatore. Ha infatti prestato la sua voce dal timbro ruvido e profondo ai personaggi di Zordon (\"Power Rangers\") e Anastasio Farina, interpretato da Paulo Goulart nella telenovela \"Terra nostra 2 - La speranza\".\nMolto attivo soprattutto in doppiaggi di cartoni animati, nelle serie ispirate al personaggio di Batman ha doppiato Bane nella serie del 1992 e un invecchiato Bruce Wayne in \"Batman of the Future\". Ha doppiato inoltre Al Satan e il Dio della Terra in \"Dragon Ball\".\nAltri personaggi cui ha prestato voce sono Shredder (serie \"Teenage Mutant Ninja Turtles\" del 2003), Gran Bailam in \"Chi la fa, l'aspetti! - Iznogoud\", Mr. Krab in \"SpongeBob\", Mr. Larrity in \"Code Monkeys\", Fred Flintstone in \"I Flintstones\", il supercomputer Giganet in \"Yui - Ragazza virtuale\", Dinobot in \"Biocombat\", Mr. Freeze in \"The Batman\", Galactus (serie \"Silver Surfer\" del 1998), Zeff, Kuroobi, Pickles, Blik Wapol, McKinley, Braham, Barbanera, Magneto in \"Insuperabili X-Men\" e Magellan in \"One Piece\".\nNel 2011 ha ricevuto il riconoscimento \"Menzione speciale voce cartoon\" all'ottava edizione del Leggio d'oro.\nDal 2020 \u00e8 speaker ufficiale del canale Mediaset Cine34.\nVita privata.\n\u00c8 sposato con l'attrice Marina Thovez."}
{"id": "270641", "revid": "121825746", "url": "https://it.wikipedia.org/wiki?curid=270641", "title": "Neo Geo CD", "text": "Il Neo Geo CD \u00e8 una console sviluppata dalla SNK e immessa nel mercato nel 1994. Questa versione \u00e8 dotata di un lettore di CD-ROM a differenza del classico Neo Geo e lo scopo dell'unit\u00e0 era sostanzialmente quello di ridurre i costi di produzione della console. La macchina era venduta inizialmente a un prezzo di 300 Dollari statunitensi. L'unit\u00e0 \u00e8 dotata di un lettore 1X, un lettore molto lento che costringe l'utente ad attese molto lunghe per il caricamento dei giochi. I giochi per Neo Geo CD costavano circa 50 dollari, mentre alcune cartucce per Neo Geo arrivavano a costare 300 dollari.\nIl Neo Geo CD ha come controller un joypad che, a differenza del Neo Geo, \u00e8 fornito di un piccolo quadrante direzionale sulla sinistra che funge da joystick.\nIl Neo Geo CD fu un insuccesso commerciale. Il fallimento di questa console viene imputato a un marketing poco aggressivo e all'assenza di titoli dedicati alla console. All'insuccesso del Neo Geo CD segu\u00ec l'insuccesso del suo successore Neo Geo CDZ.\nModelli.\nSono state messe in commercio tre versioni del Neo Geo CD:\nVideogiochi.\nIn totale vennero pubblicati ufficialmente 98 titoli per Neo Geo CD in Giappone, dei quali 75 uscirono anche sul mercato internazionale. Inoltre alcuni titoli homebrew sono usciti dopo la vita commerciale della console.\nDi solito i giochi ufficiali sono versioni su CD di titoli usciti per Neo Geo MVS/AES, ma esiste anche una manciata di giochi che uscirono per Neo Geo CD, ma non per Neo Geo a cartucce.\nSecondo una selezione fatta dalla rivista \"Retro Gamer\", i cinque grandi successi pi\u00f9 rappresentativi del Neo Geo CD sono \"Ironclad\", \"Metal Slug\", \"Crossed Swords II\", \"Neo Drift Out\" e \"Puzzle Bobble\"."}
{"id": "270646", "revid": "964734", "url": "https://it.wikipedia.org/wiki?curid=270646", "title": "Lenticula", "text": "Lenticula (plurale: lenticulae) \u00e8 un termine di uso comune in esogeologia per descrivere formazioni geologiche presenti sulla superficie di altri pianeti o corpi celesti dalla forma circolare o ellittica (non necessariamente regolare).\nSimili strutture sono state individuate solo sulla superficie ghiacciata di Europa, uno dei quattro satelliti maggiori di Giove. Alcune di queste \"lenticulae\" sono avvallamenti del terreno, altre sono simili a cupole, altre ancora sono semplicemente regioni di superficie pi\u00f9 scure rispetto al territorio circostante.\n\u00c8 stato osservato che la parte superiore delle cupole sembra essere costituita da materiale simile rispetto a quello del terreno pianeggiante circostante: questo suggerisce che la loro origine sia da ricondursi a un moto di sollevamento della superficie, causato ad esempio da \"diapir\" di ghiaccio meno freddo, che risalgono attraverso i ghiacci perenni della crosta di Europa, analogamente a quanto il magma fa sui pianeti di tipo terrestre.\nLe regioni pianeggianti ma pi\u00f9 scure delle aree circostanti potrebbero invece essere il risultato della solidificazione di acqua liquida che per qualche motivo \u00e8 fuoriuscita in superficie attraverso i ghiacci della crosta. Esistono infine zone della superficie del satellite formate da \"lenticulae\" irregolari e di colore pi\u00f9 chiaro rispetto al terreno circostante: potrebbe trattarsi di piccoli frammenti di crosta intrappolati dal ghiaccio della superficie dopo un suo parziale scioglimento. Queste regioni sono considerate caotiche."}
{"id": "270650", "revid": "1957984", "url": "https://it.wikipedia.org/wiki?curid=270650", "title": "Modernismo (letteratura)", "text": "Per modernismo si intende in letteratura quel movimento letterario che sorse tra la fine dell'Ottocento e gli inizi del XX secolo in Europa e in Centro e Sud America. Fu caratterizzato da una rottura assai consapevole con i tradizionali metodi di scrittura, nel campo sia della poesia che della prosa.\nI modernisti agirono da sperimentatori relativamente alla forma e all'espressivit\u00e0 letteraria, come esemplificato dalla massima di Ezra Pound \"renderla nuova\" (\"Make it new\"). Il modernismo fu guidato infatti dall'esplicito intento di sovvertire le consuete maniere di rappresentazione, esprimendo una nuova sensibilit\u00e0 pi\u00f9 in linea con lo spirito del tempo \ned \u00e8 coetaneo delle varie avanguardie artistiche europee del primo '900.\nLe prime espressioni moderniste si riscontrano nella letteratura ispanoamericana, nel 1888, nelle rime e nelle prose di \"Azul\" del poeta nicaraguense Rub\u00e9n Dar\u00edo . \nIn Italia \u00e8 di \"difficile inquadramento e definizione\", tanto che i critici faticano ancora ad utilizzare questa etichetta per catalogare gli autori e le loro opere. Si tratta di una categoria che comprende sia poeti, sia narratori, caratterizzati da un comune sentire letterario ed una certa affinit\u00e0 di pensiero e di stile, bench\u00e9 non vi sia un manifesto ufficiale di questa tendenza n\u00e9 un esplicito accordo tra i vari esponenti. Ha affinit\u00e0 con l'opera di scrittori quali Italo Svevo e, in parte, Luigi Pirandello e Carlo Emilio Gadda, mentre in Francia Louis-Ferdinand C\u00e9line e Albert Camus, e, in Cecoslovacchia, Franz Kafka.\nIn lingua inglese.\nLe caratteristiche peculiari del movimento angloamericano sono:\nRappresentanti del modernismo anglosassone sono innanzitutto T. S. Eliot, poeta e critico statunitense che ha vissuto per la maggior parte della sua vita in Gran Bretagna, che \u00e8 il teorico del movimento; e in prosa, James Joyce. Altre figure di spicco sono Vladimir Nabokov, William Faulkner, Francis Scott Fitzgerald, Virginia Woolf, Ernest Hemingway, Joseph Conrad, Ezra Pound, Ford Madox Ford, Henry Roth, Wyndham Lewis, Hilda Doolittle e Gertrude Stein.\nIn lingua spagnola.\nNasce nei paesi Ispano-americani in opposizione alla retorica e all\u2019ampollosit\u00e0 del romanticismo e del classicismo, con il ripudio delle forme letterarie tradizionali e nell\u2019adesione alla tecnica dei parnassiani e decadenti.\nQueste alcune caratteristiche:\nTra gli autori principali, oltre a Dar\u00edo, Manuel Guti\u00e9rrez N\u00e1jera, Juli\u00e1n del Casal, Leopoldo Lugones, Julio Herrera y Reissig.\nDar\u00edo in Spagna influenz\u00f2 anche diversi autori della Generazione del '98, tra i quali Manuel Machado e in parte anche il fratello Antonio .\nIn lingua portoghese.\nIl Modernismo ebbe durevoli influssi sulla letteratura portoghese e si manifest\u00f2 in una profonda incrinatura nei rapporti tradizionali tra autore e opera. Le principali espressioni del modernismo portoghese, tra gli Anni 1910 e gli Anni 1940 furono la rivista e la Generazione di \"Orpheu\" (Fernando Pessoa, M\u00e1rio de S\u00e1-Carneiro, Jos\u00e9 de Almada-Negreiros ecc.) e il gruppo di scrittori della rivista \"Presen\u00e7a\".\nNel modernismo brasiliano (Joaquim de Sousa Andrade, M.R. de Morais Andrade ecc.), la presenza di una peculiare situazione multietnica si tradusse anche in una rivendicazione di autonomia dalla letteratura portoghese. Furono infatti i modernisti, nella loro opposizione verso la terra madre e il sarcastico e polemico rifiuto verso l'Europa in generale, a dar vita ad una lingua letteraria brasiliana.\nCorrenti.\nLa poesia.\nIl movimento prevede, nella poesia:\nLa prosa.\nIl movimento prevede, nella prosa:"}
